{"url": "http://www.focus-news.net/news/2018/01/29/2482844/mkd-makedoniya-buyar-osmani-shte-uchastva-na-konferentsiya-vav-viena.html", "text": "Вицепремиерът на Македония и отговарящ за европейските въпроси Буяр Османи ще посети във вторник и сряда конференция във Виена, която е под наслов „Стратегия за бъдещето на Европа“, с фокус върху Западните Балканите, предава македонското електронно издание МКД. Вицепремиерът ще държи встъпителните думи на първия панел, носещ името „Отидите на запад, Западни Балкани“, като освен това ще участва с доклади в няколко от другите панела. Насрочена е и среща между Османи и външният министър на Австрия Карин Кнайсл.  : Цанко Цолов", "date": "2018.01.29", "title": "„МКД“ (Македония): Буяр Османи ще участва на конференция във Виена"}
{"url": "http://www.focus-news.net/news/2018/01/29/2482818/gabrovo-tsenni-relikvi-ot-fonda-si-shte-pokazhe-regionalniyat-istoricheski-muzey-po-povod-evropeyskata-godina-na-kulturnoto-nasledstvo.html", "text": "Ценни реликви от фонда си ще покаже Регионалният исторически музей в Габрово по повод Европейската година на културното наследство 2018. Това съобщи за Радио „Фокус“ – Велико Търново Красимира Чолакова, директор на културната институция. Тя посочи, че изложбата „Реликви от фондовете на Регионален исторически музей“ ще бъде открита на 11 май. Експозицията ще бъде посветена и на 135-ата годишнина от основаването на музейното дело в Габрово. Освен това в рамките на Европейската година на културното наследство Габровският музей ще представя всеки месец недвижими културни ценности с историческо значение за града в своята витрина в мол „Габрово”. Информация за тях ще бъде публикувана и в медиите. В рамките на Европейската година на културното наследство 2018, от 26 февруари до 6 март в Националния дворец на културата в София, ще се проведе „Салон на музеите“. В него Регионален исторически музей - Габрово и Етнографски музей на открито „Етър“ ще представят региона с типичния накит за Габровско – габровския сокай. Сокаят е характерно забраждане, част от традиционната женска носия в Габровско, Търновско, Ловешко, както и в Македония. Той красял главите на омъжените жени, и се поставял на главата на булката на третия ден след сватбата и бил всекидневен задължителен накит, въпреки голямата му тежест.\r\nНадежда КРЪСТЕВА", "date": "2018.01.29", "title": "Габрово: Ценни реликви от фонда си ще покаже Регионалният исторически музей по повод Европейската година на културното наследство"}
{"url": "http://www.focus-news.net/news/2018/01/29/2482815/sport-rodzhar-federer-e-samo-na-155-tochki-ot-varha-v-ranglistata-na-atp.html", "text": "Най-титулуваният тенисист в историята Роджър Федерер се придвижи само на 155 точки от водача в ранглистата на АТП Рафаел Надал, който има 9760 точки. На трето място вече е хърватинът Марин Чилич, изместил от него най-добрия български тенисист Григор Димитров, след като достигна до финала на Откритото първенство на Австралия. Александър Зверев отиде от 4-о на 5-о място, а Доминик Тийм също отиде с една позиция надолу и вече е шести. Десетка се допълва от Давид Гофен, Джак Сок, Хуан Мартин дел Потро и Пабло Кареньо Буста.", "date": "2018.01.29", "title": "Спорт: Роджър Федерер е само на 155 точки от върха в ранглистата на АТП"}
{"url": "http://www.focus-news.net/news/2018/01/29/2482820/daily-sabah-privarzhenitsi-na-kyurdskiya-siriyski-demokraticheski-sayuz-prekasnaha-preskonferentsiya-na-govoritel-na-germanskoto-pravitelstvo.html", "text": "Привърженици на свързаната с ПКК партия „Демократически съюз“ (PYD) и военното й крило „Отрядите за народна самоотбрана“ (YPG) нахлуха в понеделник на пресконференция на германски правителствен говорител, пише турското издание Daily Sabah.\r\nПетима демонстранти, носещи знамена на групировката, нахлуха в зала за пресконференции в берлински медиен център, след като Щефан Зайберт, говорител на и.д. канцлер Ангела Меркел, пристигна за редовния си брифинг за пресата.\r\nПротестиращите обиждаха Турция и изразиха неодобрението си за нейната военна операция в северозападния сирийски район Африн. Освен това, те призоваха Берлин да спре да продава оръжие на своя партньор в НАТО.\r\nДемонстрантите напуснаха залата без инциденти, след като охраната ги помоли да си тръгнат.\r\nГермания е арена на голям брой радикални протести и насилие, осъществявано от привърженици на PYD/PKK, пишат от турското издание, особено, след като Анкара започна операция „Маслинова клонка“ в Африн.\r\nСпоред данни на Daily Sabah, симпатизантите на сирийските кюрди са нападнали пет джамии, управлявани от турско-мюсюлмански фондации в Германия.\r\nПревод и редакция:", "date": "2018.01.29", "title": "Daily Sabah: Привърженици на кюрдския сирийски „Демократически съюз“ прекъснаха пресконференция на говорител на германското правителство"}
{"url": "http://www.focus-news.net/news/2018/01/29/2482817/mevlyut-chavushoglu-v-statiya-za-the-new-york-times-amerika-izbra-greshniya-partnyor.html", "text": "САЩ е свързан с Близкия Изток заради интересите си, но Турция споделя около 800 мили граница само със Сирия и Ирак. В този географски регион, а дори и извън него, Турция и САЩ споделят целта за разгром на терористичните организации, застрашаващи нашите нации. „Ислямска държава“ беше наш общ враг и победата срещу групировката не беше възможна без активното участие на Турция, пише министърът на външните работи на Турция Мевлют Чавушоглу в статия за авторитетното американско издание The New York Times.\r\nПриносът ни продължава, независимо от това, че групировката претърпя военно поражение и в Сирия, и в Ирак. Турската армия изигра ключова роля при освобождението на северния сирийски град Джарбулус от „Ислямска държава“ през 2016 година. Турция задържа повече от 10 хиляди членове на „Ислямска държава“ и „Ал Кайда“ и депортира около 5800 терористи, докато отказваше достъп на повече от 4000 подозрителни пътешественици.\r\n„Ислямска държава“ загуби териториалните си придобивки в Сирия и Ирак, но продължава да има капацитет да всява ужас. В последно време турските власти проведоха операции срещу клетки на групировката и осуети намеренията й да се реорганизира.\r\nАмериканските власти ни казаха, че САЩ искат да останат фактор и че ще оставят свои военни части в Сирия, за да предотвратят прегрупирането на остатъците от „Ислямска държава“. Но борбата с екстремистите не може и не трябва да означава, че ще я водим чрез други терористични групировки в нашия регион, които заплашват нашата страна и сигурността на нашите граждани.\r\nМежду нас се създаде импас заради избора на Вашингтон за локален партньор в тази война: групировка, която дори американското правителство признава за терористична организация. Т.нар. „Отряди за народна самоотбрана“ или YPG, е чисто и просто незаконната терористична организация Работническа партия на Кюрдистан (ПКК) под друго име.\r\nЕкстремистите приемат различни имена и развиват разклонени структури, но това не скрива реалността. Те са водени от същите кадри, тренират в същите лагери, споделят същите организационни и военни структури и използват същите пропагандни средства и финансови източници. ПКК управлява YPG и самоубийствените атентатори на ПКК тренират в лагерите на YPG в Сирия.\r\nЗа наше съжаление, терористите от YPG/ПКК край нашите граници с Ирак и Сирия използват въоръжение и обучение, предоставени от САЩ. Конфискуваните оръжия от терористите от ПКК, от нашите сили за сигурност, са се увеличили значително и по отношение на броя, и по отношение на съвременността си.\r\nЧлен на НАТО въоръжава терористична организация, която атакува друг член на НАТО във фундаментално противоречие на това, за което се бори НАТО. Това е ненормална политика, която трябва да бъде поправена.\r\nНие нямаме съмнение, че САЩ ще видят какви щети нанася тази политика по авторитета на Алианса и ще променят политиката си, като поставят на първо място съюзниците и дългосрочните си интереси. Зависимостта на американците от YPG е самопредизвикана грешка, когато САЩ вече има способен и достоен партньор в лицето на Турция.\r\nТурция, обаче, не може да си позволи за евентуалната и неизбежна промяна в курса. Празните приказки за разбиране на турските тревоги не премахват заплахите и опасностите.\r\nПрез последните седмици, турските власти документираха увеличаване на заплахите, поставени от YPG и “Ислямска държава“ в Сирия. Терористите в района на Африн в Сирия заплашват живота и собствеността на хората и в самата област, и на турска територия.\r\nНаложи се да действаме и Турция започна провеждането на операция „Маслинова клонка“ срещу терористите в Африн.\r\nЦелта на операцията е ясна: да осигури безопасността на нашите граници и да неутрализира терористите в Африн. Тя се провежда на основата на международното право, във връзка с нашите права на самозащита. Целта са терористите, техните скривалища, техните оръжия и свързаната инфраструктура. Турската армия действа с всички възможни предварителни мерки, за да се избегне нараняването на мирни граждани.\r\nНие вече интензифицирахме значително нашите хуманитарни усилия, организирайки лагери, за да помогнем  на цивилните, бягащи от Африн. Ние сме приели повече от три милиона сирийци и турските хуманитарни служби помагат на тези, които се нуждаят от нашата подкрепа.\r\nТурция ще продължи операцията, докато терористите не бъдат ликвидирани. Турция няма да се примири със създаването на сепаратистки анклави или терористически убежища, които застрашават нейната национална сигурност и са срещу волята на сирийския народ.\r\nТурция вече е активна във всеки политически процес, който търси мирно разрешение за батака в Сирия. Запазването на териториалния интегритет на Сирия е ключово условие за мирните преговори. Разчистването на терористите означава отваряне на пространство за мира.\r\nНие мечтаем за бъдеще, свободно от терористични образувания, имплодиращи съседи, войни и хуманитарни трагедии в нашия регион. Турция заслужава уважението и подкрепата на САЩ в тази важна борба.\r\nПревод и редакция:", "date": "2018.01.29", "title": "Мевлют Чавушоглу в статия за The New York Times: Америка избра грешния партньор"}
{"url": "http://www.focus-news.net/news/2018/01/29/2482819/sliven-otdelenieto-po-detski-bolesti-kam-mbal-d-r-ivan-seliminski-poluchi-oborudvane.html", "text": "Ново дарение получи Отделението по детски болести към МБАЛ „Д-р Иван Селимински“- Сливен, съобщиха от лечебното заведение. Подаръкът е от фондация ,,Арусяк Чакърян”. Той включва един аспиратор и два пулсоксиметъра. Единият от тях има накрайник за малки бебета.\r\n„Това е нещо, което по-рядко се включва към окомплектоването на мониторите. Апаратите ще ни свършат чудесна работа. Безкрайно сме благодарни на тази малка, но много всеотдайна фондация, която прави много за развитието на детското здравеопазване в България. Благотворителността им е безкрайна“, каза началникът на отделението д-р Бъчварова.\r\nФондацията спонсорира детски заведения и клиники на територията на страната. Носи името на д-р Арусяк Чакърян, българка, която е родена в град Плевен. Завършила е медицина в София. След завършването си работи в Първа градска болница в столицата, след което заминава в чужбина, отначало в Австрия, а след това се установява в Западна Германия.\r\nСлед смъртта на д-р Чакърян, нейният син Магърдич Хачикян и брат й – Зеноп Чакърян, създават фондация, която е под егидата на областната управа на град Кьолн. Фондацията е правила дарения в редица болници в страната – детските клиники на Александровска болница, болница ,,Свети Георги” –Пловдив, Пета градска болница – Варна.\r\nТази година дарения са направени за детските отделения в Сливен и Бургас.", "date": "2018.01.29", "title": "Сливен: Отделението по детски болести към МБАЛ „Д-р Иван Селимински“ получи оборудване"}
{"url": "http://www.focus-news.net/news/2018/01/29/2482821/prof-atanas-tasev-energien-ekspert-dokato-nyamame-istinski-pazar-na-priroden-gaz-situatsiyata-v-balgariya-nyama-da-se-promeni.html", "text": "Докато нямаме истински пазар на природен газ, ситуацията в България няма да се промени. Това коментира в интервю за вечерния блок „Това е България“ на Радио „Фокус“ енергийният експерт проф. Атанас Тасев във връзка с настояването на Върховната административна прокуратура за отмяна на решението на КЕВР за повишаване цената на природния газ. \r\n„Пазарът в България е строго регламентиран, поради което се регулира. Цената на газа от единствения доставчик – „Булгаргаз“ ЕАД – се определя по формула по тримесечие. Ценообразуването е с 9-месечен времеви лаг, т.е. за да прогнозирате към днешна дата трябва да се върнете 9 месеца назад, за да видите каква ще бъде тенденцията. Допълнително към цената се добавят разходите за обществена доставка, които са по-малко от 2%. Те не натоварват крайната цена и ако решим по някакъв начин държавата да се намеси, ние автоматично поставяме „Булгаргаз“ в условие на финансова несъстоятелност, т.е. на фалит“, допълни проф. Атанас Тасев. Той каза още, че в момента по този случай резултатът образно е 1:0 в полза на Административния съд и прогнозира, че случаят ще приключи 2:0. Енергийният експерт подчерта, че не вижда основание за протеста на прокуратурата, тъй като цената на газа се определя по най-прозрачния начин чрез конкретна формула. Проф. Тасев уточни, че Върховната административна прокуратура е задължена да прави протести, когато има възражения и това е нормална процедура.", "date": "2018.01.29", "title": "Проф. Атанас Тасев, енергиен експерт: Докато нямаме истински пазар на природен газ, ситуацията в България няма да се промени"}
{"url": "http://www.focus-news.net/news/2018/01/29/2482828/plovdiv-zapochva-demontazh-na-ukazatelnite-tabeli-po-bul-balgariya.html", "text": "От утре, 29 януари, започва демонтаж на указателните табели по бул. „България“, от кръстовището с ул. „Васил Левски“. Това съобщиха за Радио „Фокус“- Пловдив от ОП „Организация и контрол на транспорта“. Предупреждават се шофьорите да шофират с повишено внимание по булеварда. След ураганния вятър преди десетина дни екип експерти от предприятието са направили оглед на всички съоръжения и са преценили, че част от тях трябва да се демонтират.", "date": "2018.01.29", "title": "Пловдив: Започва демонтаж на указателните табели по бул. „България“"}
{"url": "http://www.focus-news.net/news/2018/01/29/2482823/xinhua-dreven-balgarski-grad-otbelyazva-kitayskata-nova-godina.html", "text": "Велико Търново, древен български град с история от над 6 хиляди година, който е бил и столица на страната през Средновековието, в неделната вечер официално отпразнува традиционната китайска Лунна Нова година, или т.нар. пролетен фестивал, предава китайската държавна агенция Xinhua.\r\nТричасовото мероприятие, проведено в местния драматичен театър, под името „Честита китайска Нова година“, беше съвместно организирано от Китайското посолство в България, община Велико Търново и Института Конфуций към Великотърновския университет.\r\nСнежана Данева-Иванова, заместник-кмет на Велико Търново, каза няколко думи пред репортер на Xinhua: „Надяваме се, че културният обмен ще прерасне и в икономически и очакваме китайски инвестиции във Велико Търново“, заяви тя.\r\nПревод и редакция:", "date": "2018.01.29", "title": "Xinhua: Древен български град отбелязва китайската нова година"}
{"url": "http://www.focus-news.net/news/2018/01/29/2482825/balgariya-komentari-v-svetovnite-medii-agentsiya-fokus.html", "text": "Велико Търново, древен български град с история от над 6 хиляди година, който е бил и столица на страната през Средновековието, в неделната вечер официално отпразнува традиционната китайска Лунна Нова година, или т.нар. пролетен фестивал, предава китайската държавна агенция Xinhua.\r\nТричасовото мероприятие, проведено в местния драматичен театър, под името „Честита китайска Нова година“, беше съвместно организирано от Китайското посолство в България, община Велико Търново и Института Конфуций към Великотърновския университет.\r\nСнежана Данева-Иванова, заместник-кмет на Велико Търново, каза няколко думи пред репортер на Xinhua: „Надяваме се, че културният обмен ще прерасне и в икономически и очакваме китайски инвестиции във Велико Търново“, заяви тя.\r\n*** Българската прокуратура съобщи в понеделник, че започва кампания по разследването на българи, които притежават луксозни коли и/или скъпа недвижима собственост, като част от усилията на страната да покаже на Европейския съюз, че се е заела сериозно с борбата срещу корупцията, предава Reuters.\r\nГлавният прокурор Сотир Цацаров нареди мащабна проверка на източниците на приходи на българи, придобили недвижима собственост на стойност над половин милион лева през 2015 и 2016 година.\r\nПритежателите на луксозни автомобили също ще бъдат разследвани от прокуратурата, се разбира от съобщението на разследващата институция, след сигнали от полицията и данъчната агенция на страната, че някои от тях може да са замесени в отклоняване от плащане на данъци, измами и пране на пари.\r\nПовече от 350 българи са купили недвижима собственост над тази стойност в посочения период, заявяват от прокуратурата, в страна, където средната месечна заплата е само около 1000 лева.\r\nОколо 450 души в България управляват луксозни коли, като Майбах, Бентли, Ферари, Ролс Ройс или Ламборгини, се казва още в комюникето, като се посочва, че данните са от местната полиция.\r\nБългария, която се присъедини към Съюза през 2007 година и в момента държи ротационното председателство на Съвета на ЕС, е под сериозен натиск от Брюксел да покаже, че предприема мерки да сложи край на климата на безнаказаност за организираната престъпност и да осигури върховенство на закона.\r\nЛипсата на реални резултати в борбата с корупцията е пречка пред силно необходимите чуждестранни инвестиции и е сред основните причини България все още да не е член на Шенгенската зона.\r\n*** България е заинтересована във възможностите за получаване на природен газ от израелските морски находища Тамар и Левиатан, заявиха от Министерството на енергетиката в София в понеделник, предава югоизточноевропейския бизнес портал See News.\r\n„Разглеждаме Източното Средиземноморие и Израел като потенциални източници на доставки на природен газ“, заяви енергийният министър на България Теменужка Петкова, която е на посещение в Израел.\r\nСпоред думите на Петкова, единият вариант за доставянето на израелски газ в България е чрез терминали за втечнен газ, а другият е чрез реализирането на проекта за газопровод EASTMED, който да доставя газ от Израел до Кипър, Крит и Гърция.\r\nБългария планира да получава газ по морския терминал край гръцкото пристанище Александруполис, което има достатъчен капацитет да захранва с газ интерконекторните системи в Югоизточна Европа. Втечнената суровина ще стига до плаващия терминал чрез танкери.", "date": "2018.01.29", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/01/29/2482827/sport-levski-podpisa-ofitsialno-s-filipe-nashimento.html", "text": "Левски привлече поредното си ново попълнение в лицето на португалския халф Филипе Нашименто, който подписа договор за две години и половина. Кариоката дойде от Динамо (Букурещ), като за правата му ще бъдат платени 200 хиляди евро. По-рано на Герена дойдоха Аймен Белаид, Станислав Костов, Паулиньо и Ривалдиньо. Очаква се селекцията да приключи с привличането на ляв защитник.", "date": "2018.01.29", "title": "Спорт: Левски подписа официално с Филипе Нашименто"}
{"url": "http://www.focus-news.net/news/2018/01/29/2482824/stara-zagora-tvorcheskiyat-ekip-na-obshtinski-teatar-lyubomir-kabakchiev-v-kazanlak-zapochva-realizatsiyata-na-spektakala-misteriite-na-trakite.html", "text": "Творческият екип на Общински театър „Любомир Кабакчиев“ започва реализацията на спектакъла „Мистериите на траките“ по проект, по който спечелихме финансиране по европейска програма за Европредседателството, каза за Радио „Фокус“ директорът на театъра Димитър Кабаков. Той поясни, че спектакълът ще бъде изнесен четири пъти безплатно през месеците май и юни в София в подлеза между Президентството и Министерски съвет, по Ларгото. „Избрахме това място за нашия спектакъл, тъй като целта ни е да покажем тракийските мистерии на повече гости на столицата, а и на тези от Европа, които ще бъдат в София по време на Европредседателството на България“, каза Кабаков. Спектакълът ще се играе след това и в Казанлък, в рамките на Празници в Долината на тракийските царе. Сценарият е дело на директора на театър „Любомир Кабакчиев“ Димитър Кабаков: „Тръгнах от тези възстановки на тракийски ритуали, които сме правили до Мегалита над Бузовград, които са правени навремето пред могилата „Голямата Косматка“, в парк „Тюлбето“. Изцяло спектакълът, който ще бъде в рамките на час и ще има сюжетна линия, е базиран върху тракийските мистерии за Орфей, за Дионис, за които има много податки в старата литература, за които са писали Димитър Попов, Александър Фол, Валерия Фол, Иван Маразов и др.\r\nЕдин от интересните акценти в този спектакъл е появяването в него на оригинална тракийска колесница, каквато са ползвали траките в своите ритуали и в своите боеве. Тя ще бъде изработена по абсолютно копие на древните технологии, без използване на метали и като се спазват всички стари изисквания за обработване на дърво в миналото. Човекът, която я прави – Атанас Димитров, вече има изработена една подобна колесница, той прави и възстановката на птицеглавия кораб, който ще бъде пуснат във водите на язовир „Копринка“. Ще бъде изработен още реквизит – дрехи, копия, ритуални съдове. \r\nСпектакълът „Мистериите на траките“ е един от 55-те проекта от общо 700, които са одобрени през 2017 година към Национален фонд „Култура“.\r\nСлавяна ГАЙДАРОВА", "date": "2018.01.29", "title": "Стара Загора: Творческият екип на Общински театър „Любомир Кабакчиев“ в Казанлък започва реализацията на спектакъла „Мистериите на траките“"}
{"url": "http://www.focus-news.net/news/2018/01/29/2482589/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие „Кметове чакат нови заплати“ и допълва, че ако предложението бъде одобрено от Общинския съвет, то ще влезе в сила със задна дата. На втора страница се коментира ситуацията с лъвчетата от Разград под заглавието „Терез и Масуд“ идват в Пазарджик“. Изданието уточнява, че в парк Острова строителството не техния нов дом върви с пълна сила. На следващата си страница вестникът отделя място за инвестициите, които ще направи през тази година „Асарел Медет“ АД. Четвърта страница е посветена на културни теми. „Нека има повече български композитори на Зимни музикални вечери“, пише „Пазарджишка Марица“ и допълва, че предложението е на доц. Ангел Ценов. На следващите си страници вестникът отделя място за икономически и спортни теми, придружени с много снимки.", "date": "2018.01.29", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/29/2482816/balgariya-vavezhda-sistema-za-tarsene-na-izcheznali-detsa-chrez-facebook-obzor.html", "text": "България  е 15-ата държава в света и една от първите в региона, която въвежда и използва при необходимост системата „AMBER Alert – изчезнало дете“ за търсене на изчезнали деца чрез Facebook. При получаване на сигнал за изчезнало дете, ще се извърши проверка на информацията от страна на полицията и ще се изготви т.нар. постер – уеб страница с подробна информация за изчезналото дете, която може да доведе до бързото му откриване. Това съобщение ще бъде изпращано от Facebook до всички потребители в радиус от 200 км от изчезналото лице. Потребителите на Facebook ще виждат сигнала в потока от новини, без да се налага инсталиране на допълнително приложение. Хората, които разполагат с информация за конкретен случай, ще могат да съобщават на функциониращите в ГДБОП денонощно, седем дни в седмицата, телефон 02 9828353 и мейл gdbop@mvr.bg. \r\nПроектът за безопасност на децата по света носи името на деветгодишната Амбър Хагерман, отвлечена близо до дома си в щата Тексас преди 22 години, през януари 1996 г. Убиецът й не е разкрит. В Америка посредством тази система за сигнализация повече от 900 деца са били спасени успешно и върнати на семействата си. До момента системата е въведена в САЩ, Канада, Холандия, Великобритания, Южна Корея, Гърция, Малайзия, Тайван, Мексико, Малта, Ямайка, Люксембург и др. За въвеждането на системата се кандидатства по специален ред, като в следствие на големият интерес към нея, свободни дати за присъединяване има едва за края на 2019 година.", "date": "2018.01.29", "title": "България въвежда система за търсене на изчезнали деца чрез Facebook (ОБЗОР)"}
{"url": "http://www.focus-news.net/news/2018/01/29/2482493/plovdiv-deputatat-ot-gerb-mladen-shishkov-organizira-priemna-za-grazhdani-v-rakovski.html", "text": "Народният представител от ГЕРБ - Пловдив област Младен Шишков ще проведе открита приемна в Раковски, съобщиха от пресцентъра на ПП ГЕРБ. Тези, които желаят да поставят въпрос или проблем, могат да го направят от 10.00 часа днес в сградата на Общината.", "date": "2018.01.29", "title": "Пловдив: Депутатът от ГЕРБ Младен Шишков организира приемна за граждани в Раковски"}
{"url": "http://www.focus-news.net/news/2018/01/29/2482492/yambol-zapochva-danachnata-kampaniya-v-obshtinata.html", "text": "От днес Община Ямбол стартира кампанията по събиране на основните видове местни налози - данък върху недвижимите имоти, такса битови отпадъци и данък върху превозните средства. За настоящата 2018 г. те остават без изменение, като размерите и начина им на начисляване са идентични с тези от предходната 2017 година. Това съобщиха от пресцентъра на Община Ямбол.\r\nДанъкоплатците, внесли пълен размер на дължимите суми в срок до 30 април, ползват отстъпка от 5 процента. Задълженията могат да бъдат платени на място в Центъра за услуги и информация – в брой или чрез ПОС-терминал без допълнителни такси. Центърът работи без прекъсване от 08.00 до 18.00 часа в делничните дни. Плащането може да бъде извършено и по банков път. Допълнителна информация за този вид плащане с номера на банкови сметки може да бъде видян на сайта на . Предвидена е възможност вноските да се правят и по електронен път през официалния сайт на Общината.\r\nПри наличие на стари задължения, съгл. чл. 169, ал. 3а, ДОПК, до заявяването им за принудително събиране задълженията за съответния вид ще се погасяват по реда на възникването им, а когато се отнасят за една и съща година, лицето има право да заяви кое от тях погасява. Община Ямбол припомня, че спрямо некоректни данъкоплатци се прилагат строги мерки. Невнесените в срок задължения по ЗМДТ се установяват с акт, когато не са платени от задължените лица – собственици или ползватели. Когато задълженията по акта не се погасят или не се платят доброволно от длъжника, се образува изпълнително дело. За периода 2015 - 2017г. са съставени 3 153 акта за установяване на задължения, а събраните суми по тях са в размер на 1 550 000 лв.\r\nНа , след идентификация с ЕГН и клиентски идентификационен номер /КИН/, могат да се извършват справки за подадени декларации, генерирани задължения и извършени плащания. Клиентски идентификационен номер може да бъде получен в Центъра за услуги и информация.", "date": "2018.01.29", "title": "Ямбол: Започва данъчната кампания в общината"}
{"url": "http://www.focus-news.net/news/2018/01/29/2482829/s-obshtiya-reglament-za-lichnite-danni-evropa-se-podgotvya-za-tsifrovata-era-obzor.html", "text": "С Общия регламент за личните данни Европа се подготвя за цифровата ера. Това стана ясно от видео  обръщението на еврокомисаря по цифровата икономика и общество Мария Габриел за експертната конференция по регламента, която се проведе в НДК. Конференцията започна с видео обръщение на българския еврокомисар, в което тя обяви, че с документа се изменят и актуализират правилата за защита на личните данни в Европейския съюз. Според нея регламентът за личните данни представлява солидна рамка за изграждане на доверие в цифровата среда. В откриването на конференцията участие взе и министърът на Българското председателство на Съвета на ЕС 2018 г. Лиляна Павлова , която посочи, че амбициозната програма на председателството ни е да намерим консенсус по голямата част от 15-те досиета от дигиталния дневен ред на Естонското председателство.  Министър Павлова  коментира още, че 80% от европейските потребители не са сигурни в защитата на данните си и посочи, че  трябва да се направи необходимото да им бъде дадена  увереност. Председателят на Комисията за защита на личните данни Венцислав Караджов обърна внимание в рамките на дискусията, че с новия регламент за личните данни се завишават компетенциите на Комисията в областта на проверката, лицензирането на процесите на обработка и санкционирането на нарушенията. Дискутираният регламент влиза в действие през май 2018 година по време на Българското председателство и ще стане задължителен за всеки бизнес, опериращ с лични данни. Той ще наложи съществена промяна в работата на фирми и организации, които оперират с личните данни на европейски граждани – от спазването на редица разпоредби до определянето на значителни санкции за нарушителите.  \r\nДеница КИТАНОВА", "date": "2018.01.29", "title": "С Общия регламент за личните данни Европа се подготвя за цифровата ера (ОБЗОР)"}
{"url": "http://www.focus-news.net/news/2018/01/29/2482428/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Стереотипните възгледи, споделяни от Западните страни спрямо Китай, изглежда е много трудно да се променят. Диди Киртен Татлов, бивш кореспондент на The New York Times в Пекин, наскоро написа в изданието, че Пекин се меси в германската демокрация, противопоставяйки се на свободата на словото и правото на политически протест на немска земя, пише китайското правителствено издание за международна политика Global Times.\r\nЕдин от посочените примери е инцидент, случил се през ноември, когато Китай прекрати приятелски футболен мач между Китай и Германия, след като група зрители извадиха знамена на независим Тибет и германската страна заяви, че не може да забрани подобни протести, Но авторът на публикацията не успява да разбере, че Тибетския проблем е въпрос, свързан с китайския суверенитет. Тибетските сепаратисти имат за цел да разделят Китай и не могат да използват свободата на словото като извинение за това.\r\nОт доста дълго време, Западът е насочил обвиняващ пръст към китайската политика по тайванския и тибетския въпрос. Западните медии умишлено крият факта, че това е въпрос на суверенитет.\r\nТози и други примери говорят, че подобно грешно почитане на фактите е средство, чрез което западните елити въздействат на Китай. Както видният наблюдател на Китай Мартин Жак веднъж обясни: „Проблемът, който ние на Запад имаме в момента е стереотипния подход, чрез който се опитваме да разберем Китай, използвайки Западни разбирания“.\r\nЗападът не може да разбере тревогите на Китай – дори и страната да е втора икономика в света, тя продължава да е пред риск от териториално разцепване. За западните хора, които искат да подкрепят независимостта на Тайван или Тибет, могат да изберат да нямат отношение спрямо Китай, но обикновените китайци не могат да толерират двулични нации. Докато Китай има все по-голямо влияние в международните дела и става все по уверена на глобалната арена, той няма да толерира повече ходове на Запада, подкопаващи суверенитета му.\r\nКитай не се меси във вътрешните работи на Западните страни. Съответно, той се противопоставя на западни намеси в неговите собствени работи. Западните елити опитват неуморно да променят системите на други страни, понякога чрез антидемократични методи. Ако Запада продължи да гледа на Китай през розови очила, неговите бъдещи отношения с Пекин минават по неравен път.\r\n*** След предизборна кампания, водено около въпросите за участието на гражданското общество в политика и мястото на Чешката република в Европа, избирателите решиха да подкрепят настоящият президент Милош Земан и неговия често хаплив популизъм, който засили отрицанието към имигрантите мюсюлмани и навреди на отношенията на Прага с нейните Западни съюзници, пише американското издание The New York Times.\r\nНеговият опонент – Иржи Дахош, дебютант в политиката, чиито възгледи не са добре известни, се опита да се представи като противоотрова срещу, както той го характеризира, горчивото и разделящо лидерство на Земан. През последните години, 73-годишният чешки президент засили връзките на страната с Русия и привлече инвестиции от Китай.\r\nДахош, на 68 години, е твърд привърженик на ценностите, изповядвани от ЕС. Обществото отхвърли неговите виждания и избра да продължи в евроскептична посока, подобно на съседките си Унгария, Полша и Словакия.\r\n„Руснаците няма как да са по-щастливи“, заяви Михал Коран, анализатор в Института Аспен, тинк-танк, базиран в Прага и основател на Изследователския институт Global Arena, който използва икономически данни, за да тълкува политически тенденции.\r\n„Що се отнася до руската намеса – аз вярвам, че те са се намесили, без сянка на съмнение“, добави той. „Европа е разделена и на тях не им се налага да се стараят много“.\r\nВъншните наблюдатели посочиха като пример за руската намеса цинична кампания в социалните мрежи срещу Дахош, в която той бе обвинен, без доказателства, че е бил информатор на тайната полиция по време на управлението на комунистите.\r\n*** Вицепремиерът на Турция Бекир Боздаг разкритикува Съединените американски щати за това, че правят противоречащи си заявления за операцията на турската армия в сирийския район Африн и обеща, че въоръжените сили на страната ще разчистят Манбидж и територията на изток от река Ефрат от сирийските кюрдски „Отряди за народна самоотбрана“ и „Демократическият съюз“, ако САЩ и оглавяваната от тях коалиция срещу „Ислямска държава“, не спрат да снабдяват с оръжия кюрдските формирования, пише турското издание Hurryiet.\r\n„Ние си имаме работа с повече от едни САЩ. Пентагонът казва нещо, а то е в противоречие на казаното от Държавния департамент и обратното. Объркани сме. Според кое от заявленията трябва да действаме?“, заяви Боздаг на 28 януари, по време на телевизионни интервю за местния „Канал 7“.\r\n***", "date": "2018.01.29", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/01/29/2482822/aleksandar-damovski-mkd-bez-konsensus-zavarshi-petchasovata-sabotna-sreshta-v-makedoniya-za-imeto-na-stranata.html", "text": "Без консенсус завърши петчасовата съботна среща на държавния и политически връх в Македония по въпроса за името на страната, каза в интервю за предаването „Това е България“ на Радио „Фокус“ главният редактор на електронното издание МКД Александър Дамовски. Той уточни, че докато за социалдемократите, премиера Зоран Заев и лидера на албанската партия Демократичен съюз за интеграция Али Ахмети срещата е била координационна, то за президента Георги Иванов и за лидера на ВМРО-ДПМНЕ Християн Мицковски тя е била информационна.\r\n„С определението на случилото се в събота вече се виждат различията: очевидно за Иванов и Мицковски то е било получаване на информация докъде са преговорите за името с представителя на ООН Матю Нимиц, както и между Заев и Ципрас, докато Заев и Ахмети искат да му припишат някаква координация и национално съгласие. Очевидно е, че няма консенсус и трябва да се работи още дълго. Всъщност същият проблем го има и Ципрас в Гърция, като съдим от резултатите от срещите на гръцкия министър-председател с лидерите на политическите партии. И там има проблем по отношение на някаква координация. И там очевидно е било само информация“, допълни Александър Дамовски. Той каза още, че по въпроса за преговорите около името се е очаквала по-остра и по-люта реакция от ВМРО-ДПМНЕ, докато засега техният нов лидер Християн Мицковски се е ограничил с коментара: „На ход е правителството, то трябва да реши“ и е прехвърлил цялата отговорност за консенсуса на управляващите“.", "date": "2018.01.29", "title": "Александър Дамовски, МКД: Без консенсус завърши петчасовата съботна среща в Македония за името на страната"}
{"url": "http://www.focus-news.net/news/2018/01/29/2482826/voyna-za-zheleznitsite-obzor.html", "text": "Управляващи и опозиция се скараха след медиен репортаж, разкриващ надвишаване на извънредния труд на машинистите в БДЖ, как при липсата на пари за назначаване на машинисти в железниците се заплаща на футболисти и как железницата плаща пари за ремонти на локомотиви, които се повреждат. На пресконференция в Централата на БСП зам.-председателят на ПГ на „БСП за България“ Георги Свиленски даде 24-часов срок на министъра на транспорта Ивайло Московски да освободи ръководството на БДЖ. В противен случай - БСП ще поиска неговата оставка. Той поиска още Сметната палата да направи одит в БДЖ и Инспекцията по труда да провери работното време на машинистите. Георги Свиленски поясни, че всички тези сигнали ще бъдат заведени надлежно по институциите. Зам.- председателят на ПГ на „БСП за България“ припомни, че партията е алармирала за тези случаи през август 2016 г. Според Свиленски до 2016 г. министър Ивайло Московски не е знаел за футболен отбор. „Когато беше стартирана концесията на летище „София“, мотивът за концесията беше да се вземат парите от летището и да се дадат на БДЖ. С оглед на дистанцията на времето, въпросът може би е, че е искал да вкара този футболен отбор в Шампионска лига. 500 млн. лв. няма за какво друго да бъдат похарчени при този мениджмънт в дружеството“, заяви Свиленски.  От БСП алармираха и за уволнен началник на ДАИ – София, поради изпращане на сигнали за корупция и срещу продажбата на шофьорски книжки. Бившият вече началник на ДАИ – София  Кънчо Димитров също бе част от брифинга и разказа, че е бил принуден от заместник-министър Ангел Попов да подаде сам молба за напускане. В тази връзка от БСП поискаха и оставката на заместник-министъра на транспорта Ангел Попов. „Разбирате ли какъв сигнал се дава към всеки един служител в това министерство и в тази агенция, който си позволи да разкрие корупция“, посочи  Георги Свиленски. \r\nМинистърът на транспорта, информационните технологии и съобщенията Ивайло Московски от своя страна заяви, че не намира сериозен повод да подаде оставката си или да искам оставки на колегите си. Според него с този ултиматум БСП минават границата на нормалното.  Министър Московски заяви няма как финансовото състояние да се подобрява, ако вътре има корупция. „Значи или когато БСП са управлявали железниците, корупцията е била ожесточена, за да генерира 850 млн. лева загуба, или ние се справяме добре - да си изберат. Това показват числата“, заяви Московски и отбеляза, че БСП ще ги идентифицират със съсипването на железниците, а ГЕРБ– с работата им. Във връзка с исканата оставка на заместник-министър Ангел Попов заради уволнения началник на областната дирекция на ДАИ – София, Московски коментира, служителят е бил 7 месеца в болнични и единият от болничните му е бил фалшив. „Това че по време на управление, когато аз съм министър, са арестувани най-много служители на „Автомобилна администрация“ показва достатъчно. Това показва, че няма политически чадър над тези хора. А при БСП те не са арестувани. Дали пък случайно не са ги пазили? Прякото ръководство на този човек сподели, че когато е имало акция, са арестувани 12 души негови подчинени и не е нормално той да не ги е санкционирал по никакъв начин преди това“, коментира Московски. Директорът на „Холдинг Български държавни железници” ЕАД Владимир Владимиров заяви, че нито една стотинка от БДЖ не е използвана за футболния отбор, а управителят на „БДЖ – Товарни превози” ЕООД инж. Любомир Илиев допълни, че извънредният труд в дружеството е напълно доброволен. \r\nДеница КИТАНОВА", "date": "2018.01.29", "title": "Война за железниците (ОБЗОР)"}
{"url": "http://www.focus-news.net/news/2018/01/29/2482429/predstoyashti-sabitiya-v-stranata-za-29-yanuari-agentsiya-fokus.html", "text": "*** \r\nОт 17.00 часа в Националния исторически музей държавният глава Румен Радев ще даде традиционния за началото на годината прием за ръководителите на дипломатическите мисии, акредитирани в България.\r\n***\r\nОт 10.00 часа в зала 3 на НДК министърът за Българското председателство на Съвета на ЕС Лиляна Павлова, министърът на транспорта, информационните технологии и съобщенията Ивайло Московски и Венцислав Караджов, председател на Комисията за защита на личните данни ще открият експертна конференция по повод влизането в сила на Общият регламент за защита на личните данни - General Data Protection Regulation (GDPR).\r\n***\r\nОт 11.45 часа министърът на околната среда и водите Нено Димов ще проследи напредъка в изпълнението на „Интегриран проект за воден цикъл на град Враца- II-ра фаза“.\r\n***\r\nОт 13.00 часа министърът на транспорта, информационните технологии и съобщенията Ивайло Московски и министърът на регионалното развитие и благоустройството Николай Нанков и вицепремиерът и министър на строителството, транспорта и инфраструктурата на Сърбия Зорана Михайлович ще дадат съвместен брифинг в зала 3, в сградата на Министерство на транспорта, информационните технологии и съобщенията.\r\n*** \r\nОт 07.30 часа, пред входа на Софийски районен съд, служителите на затвори и арести ще излязат с искане за достойни трудови възнаграждения и по-добри условия на труд. \r\n***\r\nОт 11.00 часа председателят на Народното събрание Цвета Караянчева ще участва в тържественото честване на 140 години от Освобождението на Търговище. Тя ще присъства на ритуала по издигане на знамена на площад „Свобода“, а след това ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово.\r\n*** \r\nОт 09.30 часа 31-ви състав на Софийски градски съд ще заседава по делото срещу Димитър Д. (чл. 78А, чл. 325 ал.1 НК по реда на чл.375 НПК).\r\n***\r\nОт 10.00 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 16-и състав на Специализирания наказателен съд ще заседава по делото срещу Иван И. Дилян И. и Милен Д., на които са повдигнати обвинения за организиране и ръководене на организирана престъпна група.\r\n*** \r\nОт 10.30 часа, в УниКредит Булбанк (пл. „Св. Неделя“ 7) ще се проведе пресконференция на тема: „Дигитализация на банковия бизнес и ефектите за клиентите“. \r\n***\r\nОт 11.00 часа 7-и състав на на Специализирания наказателен съд ще заседава по делото срещу Пламен М., Анета Г. и Женя Г., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в сградата на ГДБОБ (бул. „Цариградско шосе“ 133А) ще се проведе пресконференция, на която ще бъде представена системата  „AMBER Alert – изчезнало дете“. AMBER Alert – изчезнало дете“ представлява система, свързана с приложението на Facebook, която дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване.\r\n*** \r\nОт 11.00 до 12.00 часа в пресклуба на БТА ще се проведе представянето на ново международно изследване на WWF: „Национален парк \"Пирин\" може да осигурява поминък без необходимост от застрояване и сечи“.\r\n*** \r\nОт 13.00 до 16.00 часа СБАЛАГ “Майчин дом” организира безплатни консултации за пациенти по повод Европейската седмица за борба с рака на маточната шийка. Телефон за записване на часове: +359 2 9172 200.\r\n***\r\nОт 13.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа 15-и състав на Специализирания наказателен съд ще заседава по делото срещу Христо М., Филип Ч. и др., на които са повдигнати обвинения за образуване и ръководене на организирана престъпна група.\r\n*** \r\nОт 18.00 часа в Унгарския културен институт ще бъде открита изложбата „Адам Фекете – Adam Art“.\r\n*** \r\nОт 18.00 часа в Националния дворец на културата Ресторант „Лаура“ /бивш ресторант „Форум“, до вход А4/  ще се състои тържествено награждаване на  лауреатите на наградите  „Еврика” за 2017 г. за постижения в науката и за най-добър млад мениджър, изобретател и фермер. \r\n*** \r\nОт 19.00 часа, психотерапевти от hOUR  SPACE, (ул. Иван Вазов 38, София), организират първото публично събитие в рамките на своя целогодишен проект „Психотерапията е за всеки”, чиято  цел  е всеки месец през 2018 г. да предоставя качествена и достъпна информация за психичното здраве.\r\n***\r\nОт 09.30 часа в зала на Районен съд-Асеновград ще се проведе заседание по делото срещу Ергин Т., обвинен в противозаконно присвояване на чужда движима вещ – тежкотоварен камион.\r\n***\r\nОт 17.30 часа в Градската библиотека „Паисий Хилендарски“ ще се състои награждаването на победителите в Петия национален конкурс за любовна лирика „Наздравица за любовта“.\r\n***\r\nОт 09.30 часа пред сградата на затвора ще се проведе събрание на открито - протест на служителите на затвора в Бобов дол.\r\n*** \r\nОт 18.00 часа, в изложбената зала на Дружеството на бургаските художници на ул. „Александровска“ 22, ще бъде открита юбилейна изложба на Енчо Рачев, който навършва 80 години. \r\n*** \r\nОт 09.00 до 11.00 часа в клуба на ГЕРБ (ул. „Г. Бенковски“ 1) народният представител Таня Петрова ще има приемен ден за граждани. \r\n***\r\nОт 14.00 часа народният представител от ПГ „БСП за България“ проф. Анелия Клисарова ще се срещне с граждани в централата на БСП на ул. „Македония” 33.\r\n***\r\nОт 17.00 часа в Арт галерия „Папийон“ ще бъде представено 11-то издание на Международната графична изложба „Из колекциите“.\r\n***\r\nОт 13.30 часа в сградата на КНСБ ще се проведе приемна за шивачки от града с неизплатени заплати. В приемната ще участват юристи на КНСБ, представители на омбудсмана на Република България, „Инспекция по труда” и НОИ. \r\n*** \r\nОт 15.00 до 15.30 часа пред Дома на културата ще се съберат работещи в сферата на училищно и детско здравеопазване, образование и социални дейности, които ще протестира срещу обявения бюджет на общината за 2018 г. \r\n***\r\nОт 11.00 часа от площад „Велбъжд” до паметника на Ильо войвода ще започне тържествено шествие по повод 140 години от Освобождението на Кюстендил от османско робство.\r\n***\r\nОт 14.00 часа във Възрожденското училище ще се състои кръгла маса на тема „Ангелите на Освобождението” по повод 140 години от Освобождението на Кюстендил от османско робство. \r\n***\r\nОт 18.00 часа в залата на читалище „Братство” ще се състои празничен концерт, посветен на годишнината от Освобождението на Кюстендил.\r\n*** \r\nОт 11.00 часа, в местността Юндола ще започне щафетата, част от държавното първенство по ски ориентиране. \r\n***\r\nОт 10.00 часа, в Малкия салон на Двореца на културата ще бъдат обявени наградите от 27-мия Международен фестивал на маскарадните игри Сурва 2018. \r\n***\r\nОт 13.00 часа, в пресклуба на БТА-Плевен ще се проведе пресконференция на тема“ „Медицински университет – Плевен - 10 години център на роботизираната хирургия в България с пионер чл.-кор. проф. д-р Григор Горчев“. \r\n*** \r\nОт 09.00 часа, в зала 10 на Окръжен съд – Пловдив, ще се проведе съдебно заседание по делото срещу Венцеслав К., обвинен в двойното убийство на майка си и баща си. \r\n***\r\nОт 09.00 часа пред сградата на Пловдивския затвор ще се състои протест на служителите с искане за по-високи заплати и по-добри условия на труд.\r\n***\r\nОт 09.30 часа в зала 3 на Пловдивския районен съд ще се проведе заседание по делото срещу Иван И., обвинен в управление на автомобил в нетрезво състояние – 2,7 промила алкохол в кръвта.\r\n***\r\nОт 12.00 часа Пресцентъра на ГС на БСП в Пловдив (ул. „Кръстю Пастухов” 18) ППГОС на БСП – Пловдив ще даде пресконференция. \r\n***\r\nОт 12.00 часа, в офиса на НФСБ на бул. „Шести септември“ ще се проведе пресконференция по актуални градски теми. Ще присъстват народният представител от „Обединени патриоти“ Славчо Атанасов, националният координатор на НФСБ и председател на НФСБ – Пловдив Костадин Гаров и други. \r\n*** \r\nОт 10.00 часа, в сградата на общинската администрация, народният представител от ГЕРБ-Пловдив Младен Шишков ще проведе открита приемна за граждани на Раковски. \r\n*** \r\nОт 11.30 часа в зала „Княз Александър I” на Регионалния исторически музей ще се проведе  заключителна пресконференция по проект: Разработване и промоциране на съвместен културно-исторически туристически продукт: Маршрут „Римска граница на територията на трансграничния регион Румъния-България“.\r\n***\r\nОт 14.00 часа официално ще бъде представен новият електробус, марка SOR, който ще бъде предоставен на \"Общински транспорт Русе\" АД за тестов период от два месеца със съдействието на Посолството на Чехия. Електробусът ще направи кратка обиколка на централната градска част, която ще започне от бул. „Липник“ и ще завърши пред Историческия музей. На събитието ще присъстват зам.-посланикът Ярослав Камас, Емил Кимак - представител на чешката марка и зам.-кметът по комунални дейности Наталия Кръстева.\r\n*** \r\nОт 18.00 часа в салон на ПБНЧ „Еленка и Кирил Д. Аврамови – 1856“, ще се проведе церемония по награждаване на най-добрите спортисти на общината за 2017 г. \r\n*** \r\nОт 11.00 часа, в пресклуба на БТА – Стара Загора ще се проведе пресконференция на лидера ПП „Български социалдемократи“ Георги Анастасов. \r\n*** \r\nОт 18.00 часа в къщата музей „Гео Милев“ ще бъдат представени книги на Жени Костадинова. Събитието е по повод 123 години от рождението на поета и публицист Гео Милев.\r\n***\r\nОт 10.00 часа в пресцентъра на Областна администрация директорите на дирекциите „Бюро по труда”, „Инспекция по труда” и „Социално подпомагане” в Търговище ще дадат съвместна пресконференция. \r\n***\r\nОт 11.00 часа на пл. „Свобода“ ще се състои ритуал по издигане на знамената, който е част от честванията на 140 години от Освобождението на града. Председателят на парламента Цвета Караянчева ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово. \r\n***\r\nОт 14.00 часа в Захариевата къща, администрация на Регионален исторически музей – Търговище, на пресконференция ще бъде представен алманахът „Възкресение в зарево от пожари”.\r\n*** \r\nОт 18.00 часа във фоайето на Областна администрация Хасково ще бъде открита благотворителна изложба на курса по фотография PHOTO SCHOOL. \r\n*** \r\nОт 14.00 часа в зала 203 на общината кметът на община Шумен Любомир Христов ще има приемен ден.\r\n*** \r\nОт 14.00 часа в  стая 315 в сградата на Община Шумен приемен ден ще има  председателят на Общинския съвет проф. Борислав Беджев.", "date": "2018.01.29", "title": "Предстоящи събития в страната за 29 януари (Агенция „Фокус“)"}
{"url": "http://www.focus-news.net/news/2018/01/29/2482430/izvestiya-parviyat-tanker-s-ruski-gaz-veche-e-na-kotva-v-bostan.html", "text": "Танкерът Gaselys на френската компания Engie с първата партида втечнен природен газ от Руската федерация е акостирал в американския пристанищен град Бостън, отбелязва вестник „Известия“.\r\nСъгласно разпространена по-рано информация, танкерът е достигнал бреговете на САЩ на 24 януари и в продължение на няколко дни е бил на котва във водите край Бостън. Плавателният съд, собственост на Engie, транспортира газ от руския завод „Ямал СПГ“. Втечненият природен газ най-напред бе доставен в пристанище във Великобритания, след което бе натоварен на танкера Gaselys за Бостън. Той трябваше да акостира в пристанището на американския град още на 20 януари, но ден по-рано плавателният съд се отправи към бреговете на Испания. По-късно от компанията Engie обясниха маневрата с лошото време, като същевременно увериха, че крайната му цел остава Бостън.Тереза Герова", "date": "2018.01.29", "title": "„Известия“: Първият танкер с руски газ вече е на котва в Бостън"}
{"url": "http://www.focus-news.net/news/2018/01/29/2482431/the-guardian-donald-tramp-dade-indikatsii-che-sasht-mozhe-da-se-vklyuchat-otnovo-kam-parizhkoto-sporazumenie-za-klimata.html", "text": "Лидерът на Белия дом Доналд Тръмп заяви, че САЩ биха могли отново да се включат към Парижкото споразумение за климата, но при условие договарянето на \"напълно различна сделка\", тъй като съществуващата е \"ужасна\" и \"бедствие\" за страната му. Съответните коментари американският президент направи в интервю за телевизионния канал ITV, което бе излъчено в неделя вечер (местно време), отбелязва британският вестник The Guardian. \r\nТръмп срещна остра критика от международната общност, когато през юни 2017 г. обяви оттеглянето на САЩ от споразумението. След продължителни и интензивни преговори историческият договор бе подписан през декември 2015 г. от 195 държави, които обещаха доброволно да намалят въглеродните емисии в опит да ограничат последиците от глобалното затопляне. \r\nПред ITV държавният глава на САЩ увери, че \"вярва в чистия въздух и чистата вода\", но заяви, че споразумението от Париж е \"бедствие\" за САЩ. Същевременно обаче американският президент подчерта, че има начини страната му да се върне към изпълнение на ангажиментите, поети във френската столица преди повече от две години. \r\n\"Вярвам в чистия въздух. Вярвам в кристално чистото, красивото... Сега, с оглед на изреченото, ако някой ни каже да се върнем към Парижкото споразумение, ще трябва да бъде съвсем различно, защото имахме ужасна сделка\", поясни американският лидер. След това допълни: \"Както обикновено, те се възползваха от САЩ. Влязохме в ужасна сделка. Ще се върна ли (към Парижкото споразумение - бел. р.)? Да, ще се върна. Харесвам го, така както знаете, че харесвам Еманюел [Макрон]. Бих искал да го направя, но това трябва да е добра сделка за САЩ\". \r\nТръмп направи коментар и за Брекзит. Уверявайки, че уважава премиера на Обединеното кралство Тереза Мей, лидерът на Вашингтон заяви: \"Ще бъде ли това начинът, по който аз щях да преговарям? Не, нямаше. Но имам много голямо уважение към вашия министър-председател и мисля, че тя върши работа. Мисля, че бих преговарял по различен начин. Бих имал различно отношение (...). Щях да заема по-твърда позиция (в преговорите) за излизането (на Великобритания от структурите на Общността)\".\r\nС оглед на въпроса за търговията американският президент описа отношенията между неговата страна и ЕС като намиращи се в \"много несправедлива ситуация\", като добави: \"Не можем да изнесем продукта си. Много, много трудно. И все пак те изпращат продукта си към нас - без данъци, с много малки данъци. Това е много несправедливо\".  Тереза Герова", "date": "2018.01.29", "title": "The Guardian: Доналд Тръмп даде индикации, че САЩ може да се включат отново към Парижкото споразумение за климата"}
{"url": "http://www.focus-news.net/news/2018/01/29/2482432/sport-napoli-pobedi-bolonya-s-31-i-otnovo-e-lider-v-seriya-a.html", "text": "Наполи се завърна начело в класирането на Серия \"А\", след като спечели с 3:1 срещу Болоня. Домакините от Неапол допуснаха гол още в първата минута, но скоро след това последва изравняване след автогол. Останалите два гола отбеляза Дрис Мертенс, единият от дузпа.Резултати от 22-ия кръг:\r\nСПАЛ - Интер 1:1 \r\nКротоне - Каляри 1:1 \r\nФиорентина - Верона 1:4 \r\nДженоа - Удинезе 0:1 \r\nНаполи - Болоня 3:1 \r\nТорино - Беневенто 3:0 \r\nМилан - Лацио 2:1\r\nРома - Сампдория 0:1", "date": "2018.01.29", "title": "Спорт: Наполи победи Болоня с 3:1 и отново е лидер в Серия „А“"}
{"url": "http://www.focus-news.net/news/2018/01/29/2482524/pazardzhik-v-kurorta-yundola-kray-velingrad-se-provezhda-tretiyat-sastezatelen-den-ot-darzhavnoto-parvenstvo-po-ski-orientirane.html", "text": "В курорта Юндола край Велинград се провежда третият състезателен ден от Държавното първенство по ски ориентиране, съобщи за Радио „Фокус“ – Пазарджик Бояна Кирилова, експерт в Община Велинград. „Участие в мероприятието вземат над 200 състезатели, които мерят сили в следните дисциплини - спринт, щафета, средна и дълга дистанция, смесена спринтова щафета“, уточни Кирилова. Тя допълни, че първият старт бе даден на 27 януари със спринт в местност край  Юндол, а през втория се проведе щафетата. От 11.00 часа днес в местността Куртово ще има спринт средна дистанция, на 30-ти от 10.00 часа, отново в м. Куртово, ще бъде дългата дистанция, а на 31 януари от 10.30 часа ще започне смесена спринтова щафета.\r\nАлбена ЖИЛЕКОВА", "date": "2018.01.29", "title": "Пазарджик:  В курорта Юндола край Велинград се провежда третият състезателен ден от Държавното първенство по ски ориентиране"}
{"url": "http://www.focus-news.net/news/2018/01/29/2482433/kart-volkar-spetsialen-predstavitel-na-sasht-za-ukrayna-edva-li-nyakoy-se-opitva-da-lishi-rusiya-ot-pravoto-na-veto-v-oon-za-mirotvortsite-v-donbas.html", "text": "Специалният представител на Държавния департамент на САЩ за Украйна Кърт Волкър изрази съмнения, че Руската федерация може да бъде лишена от правото на вето в ООН по въпроса за въвеждане на мироопазващи сили в Донбас. Съответното изявление Волкър направи в ексклузивно интервю за предаването „Утре“ на украинския телевизионен канал 112.ua.\r\n„Когато става въпрос за ООН, разбира се, Русия има право на вето. Не мисля, че някой се опитва да промени това“, коментира Волкър, като същевременно призна, че подобен вариант не се разглежда, тъй като е „много важно да се комуникира директно с Русия“.\r\n„Тя играе ключова роля в този конфликт. И ако искаме да го решим, трябва да работим с Русия. Тя трябва да се съгласи да прекрати конфликта. Затова диалогът е много важен“, допълни американският политик. \r\nПо-рано украинският външен министър Павел Климкин отбеляза, че е възможно Русия да бъде лишена от правото на вето по въпроса за изпращането на „сини каски“ в Донбас, ако бъде призната от Съвета за сигурност за страна в конфликта. Телевизията припомня, че чл. 27 от Устава на ООН предвижда, че „страна, участваща в спор, трябва да се въздържа от гласуване“.\r\nНа 5 септември 2017 г. държавният глава на Руската федерация Владимир Путин заяви, че миротворците биха могли да бъдат от полза за разрешаването на конфликта в Източна Украйна. Но уточни, че такива може да бъдат разположени само на фронтовата линия между двете страни и „на никакви други територии“. В същото време Киев  настоява миротворците да бъдат изпратени в цялата територия по границата с Русия, върху която Украйна загуби контрол.Тереза Герова", "date": "2018.01.29", "title": "Кърт Волкър, специален представител на САЩ за Украйна: Едва ли някой се опитва да лиши Русия от правото на вето в ООН за миротворците в Донбас"}
{"url": "http://www.focus-news.net/news/2018/01/29/2482434/tass-vladimir-putin-shte-obsadi-s-izraelskiya-premier-situatsiyata-v-siriya-i-blizkiya-iztok-na-sreshta-v-moskva.html", "text": "В понеделник, 29 януари, министър-председателят на Израел Бенямин Нетаняху пристига в посещение в руската столица Москва, където ще бъде приет за среща с държавния глава Владимир Путин, предава TACC. \r\nОчаква се двамата да обсъдят ситуацията в Сирия и Близкия изток като цяло, а също и въпроси, засящи двустранните отношения, включително в областта на търговията, икономиката и културата.\r\nСрещата ще бъде проведена в Еврейския музей и център за толерантност, където Путин и Нетаняху ще вземат участие в организирано събитие по повод Международния възпоменателен ден на Холокоста и годишнината от освобождението  на Ленинград от нацистката обсада.\r\nВ навечерието на посещението си в Руската федерация израелският министър-председател заяви, че в Москва планира да обсъди „развитието на събитията в Близкия изток, укрепването на координацията между въоръжените сили на двете страни в Сирия и редица други въпроси, които са „важни за сигурността на Израел“.Тереза Герова", "date": "2018.01.29", "title": "ТАСС: Владимир Путин ще обсъди с израелския премиер ситуацията в Сирия и Близкия изток на среща в Москва"}
{"url": "http://www.focus-news.net/news/2018/01/29/2482436/reuters-sasht-predadoha-poslednata-partida-helikopteri-blek-houk-na-yordaniya.html", "text": "САЩ предадоха на Йордания последната партида хеликоптери „Блек Хоук“ с цел подсилване на граничната й защита и разширяване на способностите й за включване в трансгранични операции срещу ислямисти, предава Reuters.\r\nПредставители на Вашингтон обясниха, че военната помощ за кралството се предоставя като част от по-широка стратегия за региона. \r\nНа церемонията по предаването на машините присъстваше американският генерал Джоузеф Вотел и началникът на Генералния щаб на Йордания Махмуд Фрайхат. „САЩ остават ангажирани в подкрепата за ВВС на Йордания с цел защита на границите, предотвратяване на терористични атентати и с цел допринасянето им за операциите срещу „Ислямска държава“, подчерта Хенри Уустър, шарже д'афер в американското посолство в Аман.Тереза Герова", "date": "2018.01.29", "title": "Reuters: САЩ предадоха последната партида хеликоптери „Блек Хоук“ на Йордания"}
{"url": "http://www.focus-news.net/news/2018/01/29/2482438/sport-milan-s-treta-poredna-pobeda-v-seriya-a.html", "text": "Милан постигна трета поредна победа в Серия „А“. \"Росонерите\" взеха дербито с Лацио, побеждавайки у дома с 2:1. След четвърт час игра Патрик Кутроне отбеляза първия гол, но Лацио бързо възстанови равенството. Минутка преди края на полувремето Бонавентура с глава отбеляза за 2:1. В последните минути Лацио упражни тотален натиск в опит да стигне до изравнително попадение, но римските \"орли\" трябваше да напуснат \"Сан Сиро\" победени.\r\nТака Милан се изравни по точки с шестия в класирането - Сампдория. Именно това е последното място, което дава право на участие в Лига Европа.", "date": "2018.01.29", "title": "Спорт: Милан с трета поредна победа в Серия „А“"}
{"url": "http://www.focus-news.net/news/2018/01/29/2482440/the-times-boris-dzhonsan-shte-zabrani-ribolova-v-britanskite-teritorii-v-atlanticheskiya-okean.html", "text": "В понеделник, 29 януари, е очаква министърът на външните работи на Обединеното кралство Борис Джонсън да наложи забрана за риболов и сондажи за петрол в британските територии, разположени в южната част на Атлантическия океан, съобщава вестник The Times.\r\nДжонсън ще се срещне с активисти, призоваващи за въвеждането на забраната за територия с площ от 500 хил. кв. км в района на Южни Сандвичеви острови, които са дом на хиляди пингвини. Очакванията са, че Лондон няма да издаде забрана за риболов в целия район, който е два пъти по-голям от територията на Великобритания, но официални лица разкриха, че Джонсън ще разшири зоните, в които вече са в сила подобни мерки. \r\nЮжна Джорджия и Южните Сандвичеви острови вече са част от морска защитена зона с площ от един милион квадратни километра, в който риболовът е ограничен, но не и забранен, припомнят от редакцията.Тереза Герова", "date": "2018.01.29", "title": "The Times: Борис Джонсън ще забрани риболова в британските територии в Атлантическия океан"}
{"url": "http://www.focus-news.net/news/2018/01/29/2482435/the-independent-gavin-uilyamsan-be-obvinen-v-razkrivane-na-voenni-tayni-ot-ministerstvoto-na-otbranata-go-zashtitiha.html", "text": "С коментарите си за възможна планирана руска атака срещу стратегическата инфраструктура на Обединеното кралство, министърът на отбраната на Великобритания Гавин Уилямсън предизвика гнева на мнозина, които го обвиниха в разкриване на военни тайни, пише вестник The Independent.\r\nВ интервю за изданието The ​​Telegraph миналата седмица, Гавин Уилямсън заяви, че Русия наблюдава критичната инфраструктура на Обединеното кралство, като електроцентрали и междусистемни връзки, които позволяват преноса на електроенергия през границите. \"Действията на Русия не са ограничени до източните граници на Европа - заплахата за Великобритания е сериозна и реална\", предупреди британският военен министър. \r\nМосква отхвърли твърденията, че готви удар срещу Обединеното кралство, а говорителят на Министерството на отбраната на Руската федерация генерал-майор Игор Конашенков дори заяви, че изявленията на Уилямсън излизат \"отвъд границите на разумното\". \r\n„В пламенната си борба за пари за военния бюджет, изглежда ръководителят на британското военно министерство Гавин Уилямсън е загубил представата за границите на разумното“, подчерта пред журналисти Конашенков. \r\nНа свой ред от военното ведомство в Лондон защитиха министъра и увериха, че изявленията му не може да се третират като разкриване на разузнавателна информация - обвинения, които бяха отправени най-напред от страниците на вестник The Sunday Times. \"Не е имало изтичане на разузнавателни данни по въпроса нито от страна на министъра, нито от страна на Министерството на отбраната. Министърът не е публикувал никакви класифицирани материали по време на дискусии с медиите\", подчерта говорител на Уайтхол..Тереза Герова", "date": "2018.01.29", "title": "The Independent: Гавин Уилямсън бе обвинен в разкриване на военни тайни, от Министерството на отбраната го защитиха"}
{"url": "http://www.focus-news.net/news/2018/01/29/2482442/donald-tramp-otnovo-uveri-az-sam-stabilen-geniy.html", "text": "В интервю за британския телевизионен канал ITV, излъчено в късните часове на неделя (местно време), държавният глава на САЩ Доналд Тръмп още веднъж увери, че е „стабилен гений“, предава Reuters.\r\nСъответният коментар лидерът на Белия дом направи в отговор на въпрос за разпространените по-рано твърдения, че той е луд и физически неспособен да управлява САЩ. „Аз съм стабилен гений\", бе краткият отговор, който Тръмп даде в интервюто. \r\nПред ITV Тръмп даде индикации, че САЩ биха могли отново да се включат към Парижкото споразумение за климата, но при условие договарянето на \"напълно различна сделка\", тъй като съществуващата е \"ужасна\" и \"бедствие\" за страната му. \r\nТръмп срещна остра критика от международната общност, когато през юни 2017 г. обяви оттеглянето на САЩ от споразумението. След продължителни и интензивни преговори историческият договор бе подписан през декември 2015 г. от 195 държави, които обещаха доброволно да намалят въглеродните емисии в опит да ограничат последиците от глобалното затопляне.  Тереза Герова", "date": "2018.01.29", "title": "Доналд Тръмп отново увери: Аз съм стабилен гений"}
{"url": "http://www.focus-news.net/news/2018/01/29/2482441/20-godini-metro-v-sofiya-obzor.html", "text": "На 28 януари, преди 20 години, е пуснат в експлоатация първият участък от софийското метро между станциите „Сливница” и „Константин Величков”. Строителството на първите 5 станции започва през 1979 година, когато е направена първата копка на станция „Вардар”. Месец след това стартира строителството на „Люлин”. Следват „Западен парк” и „Сливница” през 1980 и 1983 година. Последна с първа копка е „Константин Величков” през 1985 година. Строителството на метродепото започва през 1978 година. Изграждането на първите 5 станции отнема цели 19 години. \r\n20-тата годишнина от пускането в експлоатация на първия метроучастък беше отбелязана на метростанция „Константин Величков“. Кметът на София Йорданка Фандъкова заяви, че знаковият за столицата проект за метрото не само не спира, а и продължава. Тя изтъкна, че метрото е най-големият и екологичен проект за София. Кметът отбеляза, че проектът за метрото е сред най-добрите 10, финансирани с европейски средства. Според ръководителя на Представителството на ЕК Огнян Златев проектът за софийското метро е знаков за България и пример за това как най-ефикасно се използват европейските средства. Изпълнителният директор на „Метрополитен“ инж. Стоян Братоев обясни, че 340 хил. души дневно използват метрото, а след 2 години те ще бъдат със 170 хил. повече. Той заяви, че третата линия на метрото ще бъде на нивото на най-модерните в света- с нов тип подвижен състав; опция за автоматично движение; специални преградни стени между пероните. Очаква се намаление от 20% на трафика в зоните, където ще минава третата линия. Края на 2019 година е срокът, в който ще бъдат готови 12 км метролинии, които се строят в момента. Станция „Орлов мост“ и езерото „Ариана“ ще бъдат свързани от пешеходен тунел.\r\n95 млн. души са използвали метрото през 2017 година. За 20 години с метрото са се возили около 2 млрд. души. Подземната железница вече има изградено трасе от 40 км, мрежа от две линии с 35 станции, а делът в системата на градския транспорт достигна 34%. 1800 работници и служители работят в метрото. Над 60% от тях са под 45 години. Първите 10 км от метрото са изградени за 24 години, докато за последните 10 години са построени 30 км. Увеличава се скоростта на строежа на метрото от 380 м на година до 3,1 км. за последните 10 години. В изграждането на двете линии на метрото досега са участвали над 10 хил. строители и специалисти. С 55 хил. са намалели автомобилите в София след изграждането на метрото. Изграждането на 1 км. трасе струва между 25 и 38 млн. евро. Така строителството на метрото в София е най-евтиното в Европа до момента. Столичната подземна железница има 155 асансьора и 150 ескалатора. Най-дълбоките станции на метрото са „Сердика II“ и „Васил Левски“, като ескалаторите слизат на 24 м под земята. 52 са метровлаковете, като във всеки от тях могат да се возят 1100 души. Те изминават 4.5 млн. км годишно, което се равнява на около 10 обиколки на Земята по Екватора. Средната им скорост е 36 км. в час- близо 3 пъти повече от скоростта на наземния транспорт. 12 хил. км. по 37 маршрута навъртат за един работен ден 273 машинисти, които работят в метрото. Над 8 хил. души минават на изходящите турникети на станция „Летище София“. Всеки втори пристигнал пътник си прави снимка пред статуята на Орфей на станцията. Пътниците във вестибюла на станцията на летището пият кафето си на 20 м височина. Станциите „Лъвов мост“, „Сердика II“, „Летище София“, „Витоша“, „НДК“ и „Софийски университет“ са признати за едни от най-красивите в Европа.\r\nБиляна ИВАНОВА", "date": "2018.01.29", "title": "20 години метро в София (ОБЗОР)"}
{"url": "http://www.focus-news.net/news/2018/01/29/2482443/rossiyskaya-gazeta-rospotrebnadzor-predupredi-che-v-turtsiya-sa-otkriti-komari-prenasyashti-virusa-zika.html", "text": "Федералната служба за защита на правата и благополучието на хората (Роспотребнадзор) предупреди, че в Турция са открити комари, пренасящи вируса Зика, съобщава вестник „Российская газета“.\r\nНаличието на насекомите, пренасящи опасния вирус, е регистрирано едновременно в три турски провинции - Артвин, Ризе, Трабзон. Прогнозите са, че областта им на разпространение ще обхване централните райони на страната, както и северното крайбрежие на Черно море. \r\nОт ведомството отбелязват, че през октомври миналата година, след екскурзии в Куба в болниците в Турция са постъпили четирима души, диагностицирани с вируса Зика. Пациентите са се оплакали от висока температура, треска, главоболие, болки в мускулите и ставите.\r\nКъм януари 2017 г., броят на страните, в които са регистрирани случаи на предаване на вируса, достигна до 76, отбелязват от редакцията.Тереза Герова", "date": "2018.01.29", "title": "„Российская газета“: Роспотребнадзор предупреди, че в Турция са открити комари, пренасящи вируса Зика"}
{"url": "http://www.focus-news.net/news/2018/01/29/2482444/sport-tsvetan-sokolov-i-lube-zagubiha-kupata-na-italiya.html", "text": "Волейболният национал Цветан Соколов и неговият Кучине Лубе Чивитанова не успяха да защитят трофея си в турнира за Купата на Италия. Соколов и компания поведоха в първия гейм, но в крайна сметка отстъпиха на гранда Сър Сейфти Конад (Перуджа) с 1:3 в големия финал, игран пред близо 5 хиляди зрители в зала \"Пала Флорио\" в Бари. \r\nПеруджа спечели за първи път в историята си Купата на Италия, след като имаха един загубен финал през 2014 година. От друга страна това бе трети загубен финал за Лубе, които обаче имат 5 спечелени трофея от турнира.", "date": "2018.01.29", "title": "Спорт: Цветан Соколов и Лубе загубиха Купата на Италия"}
{"url": "http://www.focus-news.net/news/2018/01/29/2482448/nezavisimaya-gazeta-naivnostta-na-kremal-i-hladnata-presmetlivost-na-zapadnite-polititsi-izpravyat-sveta-pred-katastrofa.html", "text": "Наивността на Кремъл и хладната пресметливост на западните политици изправят света пред катастрофа, пише руският вестник „Независимая газета“.\r\nОт редакцията анализират резултатите от конференцията на фондация „Фридрих Еберт“, която бе проведена миналата седмица в Берлин, и която бе посветена на темата за изострянето на отношенията между Русия и Запада.\r\nИзданието привежда думите на посланика на Европейския съюз в Руската федерация – Маркус Едерер, съгласно които настоящата ситуация се различава от времето на Студената война, когато е поддържан т.нар. баланс на страха. Сега – предупреждава Едерер, „ако не бъдат предприети мерки, ситуацията има потенциал да стане по-опасна, отколкото в годините на Студената война“. От руска страна водещ експерт,участвал в дискусиите, е бил Андрей Кортунов, политолог и генерален директор на Руския съвет по международните въпроси. Двете страни са били представени и от редица други водещи експерти, които – както отбелязва руския вестник, така и не са успели да представят вариант за изход от ситуацията. \r\nДокато Ерлер е изтъкнал конфликтните точки в политиката на Запада към Русия, свързани с пренебрегване на интересите й, Кортунов е потърсил причината  в непостоянството на руските официални лица,отговарящи за външната политика. Като основополагащи събития в отношенията между Русия и Запада се изтъква речта  на президента на Руската федерация  Владимир Путин, изнесена в рамките на Конференцията по сигурност и сътрудничество в Мюнхен през 2007 г., инициативата на Дмитрий Медведев за създаване на общоевропейска система за сигурност и конфликта в Украйна. \r\nСпоред изданието корените на настоящите отношения следва да се търсят в разпада на СССР и обединението на Германия. Наивността на Михаил Горбачов и Борис Елцин в международните отношения  се превръщат в „призрак“ на по-сериозна катастрофа, която може да постави в опасност съществуването на човечеството.Тереза Герова", "date": "2018.01.29", "title": "„Независимая газета“: Наивността на Кремъл и хладната пресметливост на западните политици изправят света пред катастрофа"}
{"url": "http://www.focus-news.net/news/2018/01/29/2482494/zapochva-danachnata-kampaniya-v-stolitsata.html", "text": "От днес собствениците на недвижими имоти в София вече могат да плащат местните си данъци и такси. Това каза заместник-кметът на София Дончо Барбалов, съобщиха от пресцентъра на Столична община. Срокът за ползване на 5% отстъпка от данък сгради и данък МПС е 30 април 2018 г., при условие, че дължимите суми бъдат платени наведнъж. За такса битови отпадъци отстъпка не се предвижда. Задълженията могат да се плащат и на равни вноски, а сроковете са съответно:\r\n- Данък недвижими имоти и данък МПС: 30 юни - първа вноска и 31 октомври - втора вноска.\r\n- Такса битови отпадъци - четири вноски: 30 април, 30 юни, 30 септември и 30 ноември.\r\nПлащането може да се извършва във всеки от данъчните отдели на Столична община, независимо от адреса на имота или на задълженото лице. Всички каси разполагат с ПОС устройства. Друга възможност за плащане е по банков път или през интернет страницата на Столична община.\r\nТази година кампанията за данък МПС в София започна още на 2 януари и столичани имаха един месец повече да ползват отстъпка от 5% за колите си.  \r\nПрез януари 2018 г. от този данък в бюджета на столицата са постъпили 3.65 млн. лв. За сравнение - за същия период на 2017 г. от данък МПС са постъпили 3.18 млн. лв.\r\nСъобщенията за дължимите данъци и такси ще се получават от собствениците от средата на февруари. Гражданите, които вече са се отказали от хартиените съобщения, ще ги получат на посочения от тях имейл адрес. Така информацията за притежаваните от тях недвижими имоти няма да минава през пощенски или разпространителски фирми.\r\nСрокът за отказ от хартиени съобщения за тази година беше до 12 януари - при подаване на заявление в някой от данъчните отделите и до 26 януари - при отказ по електронен път. До момента общо 1 285 собственици в София са се отказали от хартиените данъчни съобщения. \r\nЗа отказ по електронен път трябва да се влезе в раздел \"Справка за задълженията и плащанията\" на електронната страницата на Столична община и да се попълни декларация, като се посочи имейл. Има опция и за пълен отказ от съобщения. В такъв случай всяка година собствениците трябва сами да проверяват какви местни данъци и такси дължат. \r\nТези които сега решат да подадат заявление за отказ от хартиено съобщение, ще започнат да получават съобщенията по имейл от 2019 г.", "date": "2018.01.29", "title": "Започва данъчната кампания в столицата"}
{"url": "http://www.focus-news.net/news/2018/01/29/2482449/sport-manchestar-siti-pobedi-kardif-s-20-v-mach-za-kupata.html", "text": "Манчестър Сити спечели с 2:0 при гостуването си на Кардиф и се класира за оминафиналите за Купата на Англия. Това бе и първата среща между тези два отбора от 2014 година насам. За последно Сити бяха победили своя противник с 4:2 на \"Етихад\". Всичко в мача бе решено за едно полувреме. Още в 8-ата минута Де Бройне даде аванс на лидера във Висшата лига, в 37-ата минута Стърлинг удвои.\r\nВ друг мач за Купата Челси победи Нюкасъл с 3:0 и също се класира за осминафиналите на най-стария футболен турнир в света.", "date": "2018.01.29", "title": "Спорт: Манчестър Сити победи Кардиф с 2:0 в мач за Купата"}
{"url": "http://www.focus-news.net/news/2018/01/29/2482451/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Карлес Пучдемон ще поиска разрешение от съда да присъства на церемонията по встъпването му в длъжност като председател на Женералитета на Каталуния, след като Върховният съд на Испания постанови, че той не може да положи клетва от Белгия, където пристигна след едностранното обявяване на независимост на региона, пише британският вестник The Telegraph.\r\nПравителството в Мадрид подаде жалба срещу кандидатурата на Пучдемон с надеждата, че ще блокира встъпването му в длъжност, насрочено за вторник, 30 януари. \r\nСлед продължителен дебат, който продължи до късно вечерта в събота, Конституционният съд отказа да разгледа жалбата, но представи компромисно решение: Карлес Пучдемон да присъства в регионалния парламент в Барселона, за да положи клетва лично. Решението на органа обаче изправя каталунския политик пред сложна дилема. От редакцията припомнят, че той е изправен пред заплаха от арест заради ролята си в обявяването на независимост на Каталуния, ако се завърне на територията на Испания. \r\nПартиите в каталунския парламент, подкрепящи отделянето на региона от Мадрид, предложиха Пучдемон да положи клетва за встъпване в длъжност чрез видеовръзка или чрез делегат. При така създалата се ситуация обаче парламентарните лидери ще бъдат изправени пред затвор, ако се противопоставят на решението на съда.\r\n*** С коментарите си за възможна планирана руска атака срещу стратегическата инфраструктура на Обединеното кралство, министърът на отбраната на Великобритания Гавин Уилямсън предизвика гнева на мнозина, които го обвиниха в разкриване на военни тайни, пише вестник The Independent.\r\nВ интервю за изданието The Telegraph миналата седмица, Гавин Уилямсън заяви, че Русия наблюдава критичната инфраструктура на Обединеното кралство, като електроцентрали и междусистемни връзки, които позволяват преноса на електроенергия през границите. \"Действията на Русия не са ограничени до източните граници на Европа - заплахата за Великобритания е сериозна и реална\", предупреди британският военен министър. \r\nМосква отхвърли твърденията, че готви удар срещу Обединеното кралство, а говорителят на Министерството на отбраната на Руската федерация генерал-майор Игор Конашенков дори заяви, че изявленията на Уилямсън излизат \"отвъд границите на разумното\". \r\n„В пламенната си борба за пари за военния бюджет, изглежда ръководителят на британското военно министерство Гавин Уилямсън е загубил представата за границите на разумното“, подчерта пред журналисти Конашенков. \r\nНа свой ред от военното ведомство в Лондон защитиха министъра и увериха, че изявленията му не може да се третират като разкриване на разузнавателна информация - обвинения, които бяха отправени най-напред от страниците на вестник The Sunday Times. \"Не е имало изтичане на разузнавателни данни по въпроса нито от страна на министъра, нито от страна на Министерството на отбраната. Министърът не е публикувал никакви класифицирани материали по време на дискусии с медиите\", подчерта говорител на Уайтхол.\r\n*** Лидерът на Белия дом Доналд Тръмп заяви, че САЩ биха могли отново да се включат към Парижкото споразумение за климата, но при условие договарянето на \"напълно различна сделка\", тъй като съществуващата е \"ужасна\" и \"бедствие\" за страната му. Съответните коментари американският президент направи в интервю за телевизионния канал ITV, което бе излъчено в неделя вечер (местно време), отбелязва британският вестник The Guardian. \r\nТръмп срещна остра критика от международната общност, когато през юни 2017 г. обяви оттеглянето на САЩ от споразумението. След продължителни и интензивни преговори историческият договор бе подписан през декември 2015 г. от 195 държави, които обещаха доброволно да намалят въглеродните емисии в опит да ограничат последиците от глобалното затопляне. \r\nПред ITV държавният глава на САЩ увери, че \"вярва в чистия въздух и чистата вода\", но заяви, че споразумението от Париж е \"бедствие\" за САЩ. Същевременно обаче американският президент подчерта, че има начини страната му да се върне към изпълнение на ангажиментите, поети във френската столица преди повече от две години. \r\n\"Вярвам в чистия въздух. Вярвам в кристално чистото, красивото... Сега, с оглед на изреченото, ако някой ни каже да се върнем към Парижкото споразумение, ще трябва да бъде съвсем различно, защото имахме ужасна сделка\", поясни американският лидер. След това допълни: \"Както обикновено, те се възползваха от САЩ. Влязохме в ужасна сделка. Ще се върна ли (към Парижкото споразумение - бел. р.)? Да, ще се върна. Харесвам го, така както знаете, че харесвам Еманюел [Макрон]. Бих искал да го направя, но това трябва да е добра сделка за САЩ\". \r\nТръмп направи коментар и за Брекзит. Уверявайки, че уважава премиера на Обединеното кралство Тереза Мей, лидерът на Вашингтон заяви: \"Ще бъде ли това начинът, по който аз щях да преговарям? Не, нямаше. Но имам много голямо уважение към вашия министър-председател и мисля, че тя върши работа. Мисля, че бих преговарял по различен начин. Бих имал различно отношение (...). Щях да заема по-твърда позиция (в преговорите) за излизането (на Великобритания от структурите на Общността)\".\r\nС оглед на въпроса за търговията американският президент описа отношенията между неговата страна и ЕС като намиращи се в \"много несправедлива ситуация\", като добави: \"Не можем да изнесем продукта си. Много, много трудно. И все пак те изпращат продукта си към нас - без данъци, с много малки данъци. Това е много несправедливо\".\r\n*** В понеделник, 29 януари, е очаква министърът на външните работи на Обединеното кралство Борис Джонсън да наложи забрана за риболов и сондажи за петрол в британските територии, разположени в южната част на Атлантическия океан, съобщава вестник The Times.\r\nДжонсън ще се срещне с активисти, призоваващи за въвеждането на забраната за територия с площ от 500 хил. кв. км в района на Южни Сандвичеви острови, които са дом на хиляди пингвини. Очакванията са, че Лондон няма да издаде забрана за риболов в целия район, който е два пъти по-голям от територията на Великобритания, но официални лица разкриха, че Джонсън ще разшири зоните, в които вече са в сила подобни мерки. \r\nЮжна Джорджия и Южните Сандвичеви острови вече са част от морска защитена зона с площ от един милион квадратни километра, в който риболовът е ограничен, но не и забранен, припомнят от редакцията.\r\n***", "date": "2018.01.29", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/01/29/2482439/zdf-sayuzat-hdshss-i-gsdp-zapochnaha-sas-spor-reshavashtata-sedmitsa-na-pregovori-za-koalitsiya.html", "text": "Съюзът (ХДС/ХСС) и Германската социалдемократическа партия (ГСДП) стартираха със спор решаващата седмица от преговорите за нова голяма коалиция, отбелязва германският телевизионен канал ZDF.\r\nВ късните часове на неделя участниците в преговорите предупредиха, че на работната група по въпросите за миграцията й предстои тежка седмица. Министърът на вътрешните работи на Бавария Йоахим Херман (ХСС) призова ГСДП да направи предложение за това как си представя конкретното споразумение по въпроса за събирането на семейството. Така още от самия старт от коалиционните преговори стана ясно, че темата отново ще бъде централна в разговорите между трите партии.  Тереза Герова", "date": "2018.01.29", "title": "ZDF: Съюзът (ХДС/ХСС) и ГСДП започнаха със спор решаващата седмица на преговори за коалиция"}
{"url": "http://www.focus-news.net/news/2018/01/29/2482445/rossiyskaya-pravda-velikobritaniya-razrabotva-nov-radar-za-zashtita-ot-ruskata-agresiya.html", "text": "Великобритания разработва нов радар за защита от „руската агресия“, пише вестник „Российская правда“. \r\nНовата система, чиято стойност се оценява на 10 милиона паунда, ще бъде разгърната в база на Шотландските острови. С нейна помощ ще бъдат проследявани самолетите, прелитащи над акваторията на Норвежко море. Данните от радара ще бъдат изпращани в Националния център за бързо реагиране, който е натоварен със задачата за охрана на въздушното пространство на Обединеното кралство.\r\n„Ние винаги ще защитаваме нашето небе от руската агресия“, бе коментарът на британският министър на отбраната Гавин Уилямсън за „антируския“ радар, подчертавайки, че действията на Москва „не се ограничават само до източните граници на Европа“ и представляват „реална“ заплаха за Острова. Съгласно думите му, новият радар ще защитава от „руската агресия“ всички страни от НАТО.  .Тереза Герова", "date": "2018.01.29", "title": "„Российская правда“: Великобритания разработва нов радар за защита от „руската агресия“"}
{"url": "http://www.focus-news.net/news/2018/01/29/2482452/cnn-space-x-shte-izstrelya-nay-moshtnata-si-kosmicheska-raketa.html", "text": "Компанията Space-X ще отправи в Космоса най-мощната ракета, която е в експлоатация към момента - Falcon Heavy, предава американският новинарски телевизионен канал CNN.\r\nИзстрелването на ракетата, насрочено за 6 февруари, ще бъде историческо събитие не само заради размерите на ракетата, а и заради това, че тя би могла да отправи хора на Марс. \r\nFalcon Heavy е най-мощната ракета от използваните в момента. Телевизията припомня, че най-мощната ракета в историяра е американската „Сартурн-5“ на НАСА, използвана в мисиите „Аполо“ до Луната през 70-те години на миналия век. Новата ракета ще изведе в Космоса като експериментален товар автомобил „Тесла“, която принадлежи на Илон Мъск, собственик на Space-X.Тереза Герова", "date": "2018.01.29", "title": "CNN: Space-X ще изстреля най-мощната си космическа ракета"}
{"url": "http://www.focus-news.net/news/2018/01/29/2482456/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Танкерът Gaselys на френската компания Engie с първата партида втечнен природен газ от Руската федерация е акостирал в американския пристанищен град Бостън, отбелязва вестник „Известия“.\r\nСъгласно разпространена по-рано информация, танкерът е достигнал бреговете на САЩ на 24 януари и в продължение на няколко дни е бил на котва във водите край Бостън. Плавателният съд, собственост на Engie, транспортира газ от руския завод „Ямал СПГ“. Втечненият природен газ най-напред бе доставен в пристанище във Великобритания, след което бе натоварен на танкера Gaselys за Бостън. Той трябваше да акостира в пристанището на американския град още на 20 януари, но ден по-рано плавателният съд се отправи към бреговете на Испания. По-късно от компанията Engie обясниха маневрата с лошото време, като същевременно увериха, че крайната му цел остава Бостън.\r\n*** Федералната служба за защита на правата и благополучието на хората (Роспотребнадзор) предупреди, че в Турция са открити комари, пренасящи вируса Зика, съобщава вестник „Российская газета“.\r\nНаличието на насекомите, пренасящи опасния вирус, е регистрирано едновременно в три турски провинции - Артвин, Ризе, Трабзон. Прогнозите са, че областта им на разпространение ще обхване централните райони на страната, както и северното крайбрежие на Черно море. \r\nОт ведомството отбелязват, че през октомври миналата година, след екскурзии в Куба в болниците в Турция са постъпили четирима души, диагностицирани с вируса Зика. Пациентите са се оплакали от висока температура, треска, главоболие, болки в мускулите и ставите.\r\nКъм януари 2017 г., броят на страните, в които са регистрирани случаи на предаване на вируса, достигна до 76, отбелязват от редакцията.\r\n*** Великобритания разработва нов радар за защита от „руската агресия“, пише вестник „Российская правда“. \r\nНовата система, чиято стойност се оценява на 10 милиона паунда, ще бъде разгърната в база на Шотландските острови. С нейна помощ ще бъдат проследявани самолетите, прелитащи над акваторията на Норвежко море. Данните от радара ще бъдат изпращани в Националния център за бързо реагиране, който е натоварен със задачата за охрана на въздушното пространство на Обединеното кралство.\r\n„Ние винаги ще защитаваме нашето небе от руската агресия“, бе коментарът на британският министър на отбраната Гавин Уилямсън за „антируския“ радар, подчертавайки, че действията на Москва „не се ограничават само до източните граници на Европа“ и представляват „реална“ заплаха за Острова. Съгласно думите му, новият радар ще защитава от „руската агресия“ всички страни от НАТО.  \r\n*** Наивността на Кремъл и хладната пресметливост на западните политици изправят света пред катастрофа, пише руският вестник „Независимая газета“.\r\nОт редакцията анализират резултатите от конференцията на фондация „Фридрих Еберт“, която бе проведена миналата седмица в Берлин, и която бе посветена на темата за изострянето на отношенията между Русия и Запада.\r\nИзданието привежда думите на посланика на Европейския съюз в Руската федерация – Маркус Едерер, съгласно които настоящата ситуация се различава от времето на Студената война, когато е поддържан т.нар. баланс на страха. Сега – предупреждава Едерер, „ако не бъдат предприети мерки, ситуацията има потенциал да стане по-опасна, отколкото в годините на Студената война“. От руска страна водещ експерт,участвал в дискусиите, е бил Андрей Кортунов, политолог и генерален директор на Руския съвет по международните въпроси. Двете страни са били представени и от редица други водещи експерти, които – както отбелязва руския вестник, така и не са успели да представят вариант за изход от ситуацията. \r\nДокато Ерлер е изтъкнал конфликтните точки в политиката на Запада към Русия, свързани с пренебрегване на интересите й, Кортунов е потърсил причината  в непостоянството на руските официални лица,отговарящи за външната политика. Като основополагащи събития в отношенията между Русия и Запада се изтъква речта  на президента на Руската федерация  Владимир Путин, изнесена в рамките на Конференцията по сигурност и сътрудничество в Мюнхен през 2007 г., инициативата на Дмитрий Медведев за създаване на общоевропейска система за сигурност и конфликта в Украйна. \r\nСпоред изданието корените на настоящите отношения следва да се търсят в разпада на СССР и обединението на Германия. Наивността на Михаил Горбачов и Борис Елцин в международните отношения  се превръщат в „призрак“ на по-сериозна катастрофа, която може да постави в опасност съществуването на човечеството.\r\n***", "date": "2018.01.29", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/01/29/2482453/france-info-parizh-e-pod-zaplaha-ot-povishavashtoto-se-nivo-na-reka-sena.html", "text": "Продължава покачването на водите на река Сена – в неделя нивото й в Париж достигна до 5,95 метра, с четири метра над нормалното равнище, предава France Info. \r\nСитуацията предизвика редица неудобства за жителите на града. Множество статуи и забележителности останаха под вода. Междувременно полицията предупреди гражданите да не плуват и да не практикуват водни спортове в реката, тъй като това е изключително опасно.\r\nПрогнозите са от понеделник нивото на реката да започне постепенно да спада. Очаква се властите да променят предупредителния код за опасност от оранжев на жълт. Медията отбелязва обаче, че ще измине поне седмица, докато ситуацията в столицата Париж се нормализира.\r\nОколо хиляда жители бяха евакуирани от домовете си, а 1,5 хил. домакинства останаха без ток заради покачването на водите на Сена.  За щастие опасенията от наводнение, като това през 1910г., когато Сена достигна 8,62 метра и по- голямата част от инфраструктурата на Париж бе блокирана, се оказаха неоснователни, отбелязва France Info.Тереза Герова", "date": "2018.01.29", "title": "France Info: Париж е под заплаха от повишаващото се ниво на река Сена"}
{"url": "http://www.focus-news.net/news/2018/01/29/2482454/the-washington-post-fitnes-prilozhenie-razkriva-delikatna-informatsiya-za-amerikanskite-voynitsi-po-tsyaloto-zemno-kalbo.html", "text": "Интерактивна карта, публикувана онлайн, доказва, че хората, които използват фитнес уреди и приложения, разкриват изключително чувствителна информация за местоположението и дейността на войниците в американските военни бази, пише изданието The Washington Post. \r\nВ периода 2015-2017 г. GPS компанията „Стрева\" е използвала информация от сателити, за да състави карта с местоположението и движението на използващите фитнес услугите, предлагани от нея – навигация за спринтьори, велосипедисти, скиори, алпинисти и други любители на спорта.  „Стрева“ може да се похвали с 27 милиона клиенти от цял свят, включително такива, които използват Fitbit, Jawbone и Vitofit, и мобилното приложение на компанията.\r\nПрез ноември 2017 г. е публикувана глобалната онлайн карта (Global Heat Map), която показва модел на натрупана активност през двугодишния период, включително във военни зони и пустини в страни като Ирак и Сирия. Погледът към тези места разкрива очертанията на американски военни бази и други, които до този момент не са били познати. От редакцията обаче са категорични – американските войници не са и подозирали, че докато тренират джогинг например, разкриват секретна информация. \r\nВ неделя говорител на централното командване на САЩ подчерта, че американските военни вече разследват последиците от разкриването на информацията чрез Global Heat Map. Вестникът привежда информация, съгласно която Пентагонът е насърчавал военния персонал да използва приложението Fitbits като част от пилотна програма за борба срещу затлъстяването. .Тереза Герова", "date": "2018.01.29", "title": "The Washington Post: Фитнес приложение разкрива деликатна информация за американските войници по цялото земно кълбо"}
{"url": "http://www.focus-news.net/news/2018/01/29/2482455/afp-vaorazheni-napadateli-atakuvaha-voenna-akademiya-v-kabul.html", "text": "В ранните часове на понеделник въоръжени нападатели са атакували Военната академия „Маршал Фахим“ в афганистанската столица Кабул, предава AFP, като се позовава на източници от силите за сигурност. \r\nСъгласно разпространената информация, нападението все още продължава към настоящия момент. Сред нападателите има убити, но колко точно - засега не е ясно. Афганистанските войници все още не са успели да влязат в академията, допълват източниците на агенцията..Тереза Герова", "date": "2018.01.29", "title": "AFP: Въоръжени нападатели атакуваха военна академия в Кабул"}
{"url": "http://www.focus-news.net/news/2018/01/29/2482459/reuters-sasht-obmislyat-sazdavane-na-5g-mobilna-mrezha-za-protivodeystvie-na-opitite-na-kitay-za-shpionazh.html", "text": "Екипът за национална сигурност на американския президент Доналд Тръм разглежда възможностите за противодействие на заплахата от Китай да шпионира телефонните разговори в САЩ, които включват създаването на супер бърза безжична 5G мрежа, предава Reuters, като се позовава на високопоставен представител  на администрацията във Вашингтон. \r\nКонцепцията за 5G мрежата би могла да бъде отговор на китайската заплаха за кибернетичното пространство и икономическата сигурност на САЩ, поясни източникът на агенцията, който допълни, че опцията вече е била обсъждана в администрацията. Очаква се в рамките на шест до осем месеца тя да бъде разгледана от държавния глава на страната. \r\n„Искаме да изградим мрежа, която да не позволява на китайците да подслушват разговорите ви“, поясни източник за агенцията. „Трябва да имаме сигурна мрежа, която не допуска злонамерени играчи. Също така трябва да се уверим, че Китай няма да превземе пазара  на по-старите мрежи“.\r\nАдминистрацията на Тръмп е по-твърда по отношение на политиките, предприети от предшественика му Барак Обама по въпроси, вариращи от ролята на Пекин в сдържането на Северна Корея до китайските усилия за придобиване на стратегически индустрии в САЩ.Тереза Герова", "date": "2018.01.29", "title": "Reuters: САЩ обмислят създаване на 5G мобилна мрежа за противодействие на опитите на Китай за шпионаж"}
{"url": "http://www.focus-news.net/news/2018/01/29/2482458/tass-avstraliya-se-stremi-da-popadne-sred-desette-nay-golemi-iznositeli-na-orazhie-v-sveta.html", "text": "Правителството на Австралия разработва нова стратегия за развитието на военната промишленост в страната с цел рязко увеличаване на експорта на оръжие. Това заяви в понеделник министър-председателят Малкълм Търнбул, като отбеляза, че след едно десетилетие страната трябва да намери място сред десетте водещи износители на оръжие в света, предава TACC.\r\nЦентрален елемент в новата стратегия за постигане на набелязаната цел е създаването на експортен фонд на обща стойност 3,8 милиарда долара като тези средства ще бъдат използвани за предоставяне на кредити за концесии на компании, планиращи да увеличат продажбата на оръжие към други държави.\r\nКъм настоящия момент Австралия се нарежда на 20-то място в света по износ на оръжие. В последните години обемът на оръжейния експорт варира между 1,5 млрд. до 2,5 млрд. долара годишно. „С оглед на параметрите на нашия бюджет за обрана, би трябвало да се много по-напред“, подчерта министър- председателят в разговор с журналисти. „Нашата цел е да влезнем в челната десетка“, отбеляза Търнбул..Тереза Герова", "date": "2018.01.29", "title": "ТАСС: Австралия се стреми да попадне сред десетте най-големи износители на оръжие в света"}
{"url": "http://www.focus-news.net/news/2018/01/29/2482457/izlachiha-dvamata-kandidati-za-vidinski-mitropolit-obzor.html", "text": "Епархийските избиратели излъчиха двама кандидати за Видински митрополит от предложената листа с достоизбираемите епископи, одобрена от Св. Синод. На проведените епархийските избори най-много гласове събраха Драговитийският епископ Даниил - 27 гласа, и Мелнишкият епископ Герасим – 26 гласа. Белоградчишкият епископ Поликарп, в подкрепа на когото инициативен комитет внесе в Светия синод над 6000 гласа, получи на епархийските избори 2 гласа. С по 2 гласа са и Агатополският епископ Йеротей и Константийският епископ Яков. Гласуваха 29 избиратели от 5-те духовни околии на Видинска епархия. \r\nАко на заседанието си на 3 февруари 2018 г. Св. Синод счете избора за валиден и проведен по надлежния ред, на 4 февруари ще се състои и Каноническият избор, при който от тези двама епископи, избрани от епархийските избиратели, митрополитите от Св. Синод начело със Светейшия патриарх Неофит ще изберат и утвърдят новия Видински митрополит. \r\nПо време на провеждането на епархийските избори пред сградата на Видинската митрополия се бяха събрали над 100 души, които организираха молитвено бдение в подкрепа на Белоградчишкият епископ Поликарп, който от 10 години служи във Видинска епархия. \r\nКой е Драговитийски епископ Даниил? Драговитийският епископ Даниил - Атанас Трендафилов Николов е роден на 2 Март 1972 г. в гр. Смолян. Завършва основно и средно образование в родния си град. През 1996 г. записва и учи Английска филология в СУ „Св. Климент Охридски“, а на следващата година пренасочва образованието си в Богословския факултет при същия университет.\r\nПрез 1997 г. е приет като послушник в Хаджидимовския манастир „Св. Георги“ под духовното ръководство на приснопаметния Неврокопски митрополит Натанаил. На 07.08.1999 г. е постриган от него в монашество, а на следващия ден е ръкоположен за йеродякон.\r\nПрез 2002 г. завършва задочно БФ на СУ „Св. Климент Охридски“.\r\nНа 21 юли 2004 г. е изпратен на послушание в Роженския манастир „Рождество Богородично“. На 27 ноември същата година е ръкоположен от епархийския му архиерей за йеромонах.\r\nНа 01 юни 2006 г. е възведен в архимандритско достойнство.\r\nПо решение на Св. Синод на 20 януари 2008 г. е хиротонисан за епископ с титлата Драговитийски в Патриаршеска катедрала ставропигиален храм-паметник „Св. Александър Невски“ и назначен за викарий на Неврокопския митрополит. Такъв остава до 15 юни 2010 г., когато по молба на митрополита на САЩ, Канада и Австралия Йосиф е назначен за негов викарий, която длъжност изпълнява до днес.\r\nКой е Мелнишкият епископ Герасим?Мелнишкият епископ Герасим  -  Александър Георгиев Георгиев е роден на 2 ноември 1979 г. в гр. София. Завършил е 31-во Средно училище за чужди езици и мениджмънт „Иван Вазов” в София и Националната академия за театрално и филмово изкуство „Кръстьо Сарафов”. Владее свободно немски, руски и английски език. На 09 декември 2009 г. е постриган за монах с името Герасим в Дивотинската св. обител „Св. Троица”. Ръкоположен е в йеродяконски и в йеромонашески чин от Знеполския епископ Йоан (сега Варненски и Великопреславски митрополит). По решение на Св. Синод бива изпратен на специализация в Москва. На 17 септември 2014 г. е възведен в архимандритско достойнство от Българския патриарх Неофит и по решение на Св. Синод от същия ден е назначен за Главен Секретар на Св. Синод.\r\nПо решение на Св. Синод от 20 май 2016 г. е назначен за Председател на Църковното настоятелство при Патриаршеска катедрала ставропигиален храм-паметник „Св. Александър Невски“. По единодушно решение на Св. Синод от 14 декември 2016 г. е хиротонисан за епископ с титлата Мелнишки на 18 декември 2016 г. в Патриаршеска катедрала ставропигиален храм-паметник „Св. Александър Невски”, като продължава своето служение на Гл. секретар на Св. Синод и Председател на ЦН при Патриаршеска катедрала ставропигиален храм-паметник „Св. Александър Невски”.", "date": "2018.01.29", "title": "Излъчиха двамата кандидати за Видински митрополит (ОБЗОР)"}
{"url": "http://www.focus-news.net/news/2018/01/29/2482460/pregled-na-mezhdunarodnite-novini-do-6-chasa-agentsiya-fokus.html", "text": "В ранните часове на понеделник въоръжени нападатели са атакували Военната академия „Маршал Фахим“ в афганистанската столица Кабул, разкриват източници от силите за сигурност. \r\nСъгласно разпространената информация, нападението все още продължава към настоящия момент. Сред нападателите има убити, но колко точно - засега не е ясно. Афганистанските войници все още не са успели да влязат в академията.\r\n*** Карлес Пучдемон ще поиска разрешение от съда да присъства на церемонията по встъпването му в длъжност като председател на Женералитета на Каталуния, след като Върховният съд на Испания постанови, че той не може да положи клетва от Белгия, където пристигна след едностранното обявяване на независимост на региона.\r\nПравителството в Мадрид подаде жалба срещу кандидатурата на Пучдемон с надеждата, че ще блокира встъпването му в длъжност, насрочено за вторник, 30 януари. \r\nСлед продължителен дебат, който продължи до късно вечерта в събота, Конституционният съд отказа да разгледа жалбата, но представи компромисно решение: Карлес Пучдемон да присъства в регионалния парламент в Барселона, за да положи клетва лично. Решението на органа обаче изправя каталунския политик пред сложна дилема. От редакцията припомнят, че той е изправен пред заплаха от арест заради ролята си в обявяването на независимост на Каталуния, ако се завърне на територията на Испания. \r\nПартиите в каталунския парламент, подкрепящи отделянето на региона от Мадрид, предложиха Пучдемон да положи клетва за встъпване в длъжност чрез видеовръзка или чрез делегат. При така създалата се ситуация обаче парламентарните лидери ще бъдат изправени пред затвор, ако се противопоставят на решението на съда.\r\n*** С коментарите си за възможна планирана руска атака срещу стратегическата инфраструктура на Обединеното кралство, министърът на отбраната на Великобритания Гавин Уилямсън предизвика гнева на мнозина, които го обвиниха в разкриване на военни тайни.\r\nВ интервю за изданието The Telegraph миналата седмица, Гавин Уилямсън заяви, че Русия наблюдава критичната инфраструктура на Обединеното кралство, като електроцентрали и междусистемни връзки, които позволяват преноса на електроенергия през границите. \"Действията на Русия не са ограничени до източните граници на Европа - заплахата за Великобритания е сериозна и реална\", предупреди британският военен министър. \r\nМосква отхвърли твърденията, че готви удар срещу Обединеното кралство, а говорителят на Министерството на отбраната на Руската федерация генерал-майор Игор Конашенков дори заяви, че изявленията на Уилямсън излизат \"отвъд границите на разумното\". \r\n„В пламенната си борба за пари за военния бюджет, изглежда ръководителят на британското военно министерство Гавин Уилямсън е загубил представата за границите на разумното“, подчерта пред журналисти Конашенков. \r\nНа свой ред от военното ведомство в Лондон защитиха министъра и увериха, че изявленията му не може да се третират като разкриване на разузнавателна информация - обвинения, които бяха отправени най-напред от страниците на вестник The Sunday Times. \"Не е имало изтичане на разузнавателни данни по въпроса нито от страна на министъра, нито от страна на Министерството на отбраната. Министърът не е публикувал никакви класифицирани материали по време на дискусии с медиите\", подчерта говорител на Уайтхол.\r\n*** Критикът на Кремъл Алексей Навални, задържан няколко минути след присъединяването си към демонстрация в подкрепа на „стачката на избирателите“, е отново на свобода. Съответната информация съобщи самият той в социалната мрежа „Туитър“.\r\n„Пуснаха ме. Благодаря на всички, които ме подкрепиха и стояха пред отдела. Слушах вашите скандирания, страхотни сте“, написа руският опозиционен политик в „Туитър“.\r\nСъгласно думите на адвоката му Олга Михайлова, Навални е освободен без съставянето на протокол.\r\n*** Въпреки наличието на сериозни различия по ключови въпроси, Съюзът (ХДС/ХСС) и Германската социалдемократическа партия (ГСДП) подчертаха желанието си да намерят компромис в преговорите за нова голяма коалиция. \r\nВ ранните часове на понеделник, 29 януари, в рамките на съвместно изявление бе подчертано, че представителите на трите партии са „работили интензивно“. Налице е  „твърдата воля за намиране на решения“, става ясно още от разпространения текст.\r\nСъюзът (ХДС/ХСС) и ГСДП стартираха със спор решаващата седмица от преговорите за нова голяма коалиция. В късните часове на неделя участниците в преговорите предупредиха, че на работната група по въпросите за миграцията й предстои тежка седмица. Министърът на вътрешните работи на Бавария Йоахим Херман (ХСС) призова ГСДП да направи предложение за това как си представя конкретното споразумение по въпроса за събирането на семейството. Така още от самия старт от коалиционните преговори стана ясно, че темата отново ще бъде централна в разговорите между трите партии.  \r\n*** Протестната нота, която Хърватия изпрати на Сърбия заради изявлението на министъра на външните работи Ивица Дачич при откриването на изложбата „Ясеновац – правото да не бъдеш забравен“, е равнозначна на това Германия да изпрати такава на евреите за отбелязването на Деня на Холокоста. Това заяви държавният глава на Сърбия Александър Вучич.\r\n„Бих искал да видя текста, но това е все едно Германия да пише на евреите за Деня на Холокоста“, подчерта Вучич в изявление от Истанбул за сръбски медии. \r\nВучич отбеляза, че от негова гледна точка е разбираемо Сърбия и Хърватия да имат проблем със събитията отпреди 27 г., но не и за такива, които са се случили преди повече от 70 г., в годините на Втората световна война. Съгласно думите му, е важно престъпленията да бъдат простени, но не и забравени, за да не се случат и на други народи. \r\nМинистерството на външните и европейски работи на Хърватия отправи нота до посолството на Сърбия в Загреб, в която изразява дълбоко възмущение от изявлението на вицепремиера и министър на външните работи на Сърбия Ивица Дачич, направено в централата на ООН в четвъртък при откриването на изложбата \"Ясеновац - правото да не бъдеш забравен“.\r\n***", "date": "2018.01.29", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/01/29/2482461/die-welt-germaniya-zavarshva-priema-na-bezhantsi-ot-italiya-i-gartsiya.html", "text": "Германия завършва приема на бежанци от Италия и Гърция съгласно квотната система на Европейския съюз за препразпределение на търсещите убежище, съобщава националният ежедневник Die Welt, като се позовава на Министерството на вътрешните работи на ФРГ.\r\nСтраните от Общността договориха квотната система за прием на бежанци през 2015 г. Тя предвиждаше Германия да приеме 27 хил. души на своя територия, но на практика в страната пристигнаха 10 265 кандидати за убежище – 4894 души от Италия и 5371 души от Гърция. \r\nПричината за разликата в предвидения и реалния брой на приетите бежанци е свързана с това, че голяма част от търсещите закрила не са имали основания за получаване на хуманитарен статут на закрила, поясняват от редакцията. Програмата на Брюксел предвижда прием на онези кандидати, чиито шансове за убежище превишават 75%. И все пак – Германия е приела на територията си най-голям брой бежанци от страните от ЕС.\r\nПо данни на изданието, към настоящия момент в Гърция няма търсещи убежище, които може да разчитат на установяване в Германия. В Италия реален шанс за получаване на закрила в Германия имат около три хиляди кандидати. От приведените данни става ясно, че през декември 2017 г. ФРГ е приела 503-ма бежанци от Италия и 39 от Гърция, а през първия месец от новата година от двете страни са пристигнали едва осмина търсещи убежище.Тереза Герова", "date": "2018.01.29", "title": "Die Welt: Германия завършва приема на бежанци от Италия и Гърция"}
{"url": "http://www.focus-news.net/news/2018/01/29/2482463/kommersant-predatelstvo-v-afrin.html", "text": "Докато Турция рагръща настъплението си в района на Африн, представители на кюрдите – както в Сирия, така и извън пределите й, все по-често говорят за предателство. При това обвиненията са насочени както по адрес на Запада, така и на Руската федерация, пише Максим Юсин в коментар за руския вестник „Коммерсант“.\r\nМосква е упреквана за това, че зад гърба на кюрдите е постигнала споразумение с турския държавен глава Реджеп Тайип Ердоган, давайки на Анкара „зелена светлина“ за провеждането на операция „Маслинова клонка“. Това едва ли е далеч от истината – малко преди стартирането на кампанията в Москва пристигнаха началниците на Генералния щаб и разузнаването на Турция. Това съвсем не бе съвпадение.\r\nОсвен това, руските полицейски сили, дислоцирани в Сирийски Кюрдистан, бяха изтеглени позициите им броени часове, преди районите да попаднат под ударите на турската военна авиация. Впрочем, тя едва ли би се чувствала комфортно в небето на Сирия, ако Русия беше задействала системата за противовъздушна отбрана, разгърната на базата „Хмеймим“ в провинция Латакия. \r\nВсичко казано дотук е така, но предателство няма. За разлика от сирийския президент Башар Асад, кюрдите не гледат на Русия като на свой съюзник. Да, Москва се опита да разиграе „кюрдската карта“ в момента на изостряне на отношенията с Анкара, който настъпи след свалянето на руския Су-24. Това обаче не доведе до създаването на конкретни съюзи. А след нормализиране на отношенията между Москва и Анкара, необходимостта от подобен алианс отпадна. Въпреки особеностите на Ердоган, на неговите политики и действия, като цяло партньорските отношения с Турция са много по-важни са Русия, отколкото тези с кюрдите – заради цял куп както геополитически, така и икономически причини. Към това следва да се прибави и фактът, че сирийските кюрди отказаха предложението на Москва да признаят юрисдикцията на Дамаск, което можеше да предотврати турската операция – или поне на теория.\r\nПри желание Русия може да бъде упрекната за пренебрегването на интересите на кюрдите. Но това не е предателство по една проста причина – Москва не им е давала никакви обещания. \r\nПо друг начин стои въпросът с международната коалиция, водена от САЩ. В хода на военните действия срещу близкоизточната радикална групировка „Ислямска държава“ кюрдите бяха незаменим съюзним на американците. Някои дори твърдят, че в определени моменти Вашингтон дори ги използва като „пушечно месо“ – като например в операцията за отвоюването на сочения за столица на халифата на джихадистите град Ракка. За разлика от кюрдите, загубите за силите на коалицията бяха минимални. Това обаче не попречи на държавния глава на САЩ Доналд Тръмп да припише на американците труимфа в Ракка. \r\nСъюзниците на Вашингтон обаче до последно бяха снабдявани с оръжия от САЩ и бяха обучавани от американски военни инструктури. Но това е нож с две остриета – в региона кюрдите са възприемани като „агенти“ на Вашингтон. Достатъчно е да си припомним, че миналата година правителствените сили на Дамаск влязоха в ожесточен спор с кюрдските отряди за контрола по левия бряг на река Ефрат. \r\nСега по всичко изглежда, че настъпи моментът за проверка на издръжливостта на алианса между кюрди и американци. Той обаче не премина теста. САЩ си „изми ръцете“ само и единствено с призиви за мирно разрешаване на конфликта между кюрди и турци. Или казано с други думи – кюрдите бяха принесени в жертва на Ердоган.\r\nПо друг начин обаче едва ли можеше да се развие ситуацията. Турция е ключова държава в региона, съюзник от НАТО, и за Вашингтон е немислимо да влезе в конфликт с нея заради кюрдите. Халифатът на „Ислямска държава“ е победен, т.е. кюрдите вече са изпълнили мисията си. \r\nВ това няма нищо неестествено – то е рамките на реалната политика. Тереза Герова", "date": "2018.01.29", "title": "„Коммерсант“: Предателство в Африн"}
{"url": "http://www.focus-news.net/news/2018/01/29/2482464/predstoyashti-sabitiya-v-stranata-za-29-yanuari-agentsiya-fokus.html", "text": "*** \r\nОт 17.00 часа в Националния исторически музей държавният глава Румен Радев ще даде традиционния за началото на годината прием за ръководителите на дипломатическите мисии, акредитирани в България.\r\n***\r\nОт 10.00 часа в зала 3 на НДК министърът за Българското председателство на Съвета на ЕС Лиляна Павлова, министърът на транспорта, информационните технологии и съобщенията Ивайло Московски и Венцислав Караджов, председател на Комисията за защита на личните данни ще открият експертна конференция по повод влизането в сила на Общият регламент за защита на личните данни - General Data Protection Regulation (GDPR).\r\n***\r\nОт 11.45 часа министърът на околната среда и водите Нено Димов ще проследи напредъка в изпълнението на „Интегриран проект за воден цикъл на град Враца - II-ра фаза“.\r\n***\r\nОт 13.00 часа министърът на транспорта, информационните технологии и съобщенията Ивайло Московски и министърът на регионалното развитие и благоустройството Николай Нанков и вицепремиерът и министър на строителството, транспорта и инфраструктурата на Сърбия Зорана Михайлович ще дадат съвместен брифинг в зала 3 на Министерство на транспорта, информационните технологии и съобщенията.\r\n*** \r\nОт 07.30 часа пред входа на Софийски районен съд служителите на затвори и арести ще излязат с искане за достойни трудови възнаграждения и по-добри условия на труд. \r\n***\r\nОт 11.00 часа председателят на Народното събрание Цвета Караянчева ще участва в тържественото честване на 140 години от Освобождението на Търговище. Тя ще присъства на ритуала по издигане на знамена на площад „Свобода“, а след това ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово.\r\n*** \r\nОт 09.30 часа 31-ви състав на Софийски градски съд ще заседава по делото срещу Димитър Д. (чл. 78А, чл. 325 ал.1 НК по реда на чл.375 НПК).\r\n***\r\nОт 10.00 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 16-и състав на Специализирания наказателен съд ще заседава по делото срещу Иван И. Дилян И. и Милен Д., на които са повдигнати обвинения за организиране и ръководене на организирана престъпна група.\r\n*** \r\nОт 10.30 часа в УниКредит Булбанк (пл. „Св. Неделя“ 7) ще се проведе пресконференция на тема „Дигитализация на банковия бизнес и ефектите за клиентите“. \r\n***\r\nОт 11.00 часа 7-и състав на на Специализирания наказателен съд ще заседава по делото срещу Пламен М., Анета Г. и Женя Г., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в сградата на ГДБОБ (бул. „Цариградско шосе“ 133А) ще се проведе пресконференция, на която ще бъде представена системата „AMBER Alert – изчезнало дете“. AMBER Alert – изчезнало дете“ представлява система, свързана с приложението на Facebook, която дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване.\r\n*** \r\nОт 11.00 до 12.00 часа в пресклуба на БТА ще се проведе представянето на ново международно изследване на WWF: „Национален парк \"Пирин\" може да осигурява поминък без необходимост от застрояване и сечи“.\r\n*** \r\nОт 13.00 до 16.00 часа СБАЛАГ “Майчин дом” организира безплатни консултации за пациенти по повод Европейската седмица за борба с рака на маточната шийка. Телефон за записване на часове: +359 2 9172 200.\r\n***\r\nОт 13.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа 15-и състав на Специализирания наказателен съд ще заседава по делото срещу Христо М., Филип Ч. и др., на които са повдигнати обвинения за образуване и ръководене на организирана престъпна група.\r\n*** \r\nОт 18.00 часа в Унгарския културен институт ще бъде открита изложбата „Адам Фекете – Adam Art“.\r\n*** \r\nОт 18.00 часа в Националния дворец на културата Ресторант „Лаура“ /бивш ресторант „Форум“, до вход А4/  ще се състои тържествено награждаване на  лауреатите на наградите  „Еврика” за 2017 г. за постижения в науката и за най-добър млад мениджър, изобретател и фермер. \r\n*** \r\nОт 19.00 часа, психотерапевти от hOUR  SPACE, (ул. Иван Вазов 38, София), организират първото публично събитие в рамките на своя целогодишен проект „Психотерапията е за всеки”, чиято  цел  е всеки месец през 2018 г. да предоставя качествена и достъпна информация за психичното здраве.\r\n***\r\nОт 09.30 часа в зала на Районен съд-Асеновград ще се проведе заседание по делото срещу Ергин Т., обвинен в противозаконно присвояване на чужда движима вещ – тежкотоварен камион.\r\n***\r\nОт 17.30 часа в Градската библиотека „Паисий Хилендарски“ ще се състои награждаването на победителите в Петия национален конкурс за любовна лирика „Наздравица за любовта“.\r\n***\r\nОт 09.30 часа пред сградата на затвора ще се проведе събрание на открито - протест на служителите на затвора в Бобов дол.\r\n*** \r\nОт 18.00 часа, в изложбената зала на Дружеството на бургаските художници на ул. „Александровска“ 22, ще бъде открита юбилейна изложба на Енчо Рачев, който навършва 80 години. \r\n*** \r\nОт 09.00 до 11.00 часа в клуба на ГЕРБ (ул. „Г. Бенковски“ 1) народният представител Таня Петрова ще има приемен ден за граждани. \r\n***\r\nОт 14.00 часа народният представител от ПГ „БСП за България“ проф. Анелия Клисарова ще се срещне с граждани в централата на БСП на ул. „Македония” 33.\r\n***\r\nОт 17.00 часа в Арт галерия „Папийон“ ще бъде представено 11-то издание на Международната графична изложба „Из колекциите“.\r\n***\r\nОт 13.30 часа в сградата на КНСБ ще се проведе приемна за шивачки от града с неизплатени заплати. В приемната ще участват юристи на КНСБ, представители на омбудсмана на Република България, „Инспекция по труда” и НОИ. \r\n*** \r\nОт 15.00 до 15.30 часа пред Дома на културата ще се съберат работещи в сферата на училищно и детско здравеопазване, образование и социални дейности, които ще протестира срещу обявения бюджет на Общината за 2018 г. \r\n***\r\nОт 11.00 часа от площад „Велбъжд” до паметника на Ильо войвода ще започне тържествено шествие по повод 140 години от Освобождението на Кюстендил от османско робство.\r\n***\r\nОт 14.00 часа във Възрожденското училище ще се състои кръгла маса на тема „Ангелите на Освобождението” по повод 140 години от Освобождението на Кюстендил от османско робство. \r\n***\r\nОт 18.00 часа в залата на читалище „Братство” ще се състои празничен концерт, посветен на годишнината от Освобождението на Кюстендил.\r\n*** \r\nОт 11.00 часа в местността Юндола ще започне щафетата, част от държавното първенство по ски ориентиране. \r\n***\r\nОт 10.00 часа, в Малкия салон на Двореца на културата ще бъдат обявени наградите от 27-мия Международен фестивал на маскарадните игри Сурва 2018. \r\n***\r\nОт 13.00 часа, в пресклуба на БТА - Плевен ще се проведе пресконференция на тема“ „Медицински университет – Плевен - 10 години център на роботизираната хирургия в България с пионер чл.-кор. проф. д-р Григор Горчев“. \r\n*** \r\nОт 09.00 часа, в зала 10 на Окръжен съд – Пловдив, ще се проведе съдебно заседание по делото срещу Венцеслав К., обвинен в двойното убийство на майка си и баща си. \r\n***\r\nОт 09.00 часа пред сградата на Пловдивския затвор ще се състои протест на служителите с искане за по-високи заплати и по-добри условия на труд.\r\n***\r\nОт 09.30 часа в зала 3 на Пловдивския районен съд ще се проведе заседание по делото срещу Иван И., обвинен в управление на автомобил в нетрезво състояние – 2,7 промила алкохол в кръвта.\r\n***\r\nОт 12.00 часа Пресцентъра на ГС на БСП в Пловдив (ул. „Кръстю Пастухов” 18) ППГОС на БСП – Пловдив ще даде пресконференция. \r\n***\r\nОт 12.00 часа, в офиса на НФСБ на бул. „Шести септември“ ще се проведе пресконференция по актуални градски теми. Ще присъстват народният представител от „Обединени патриоти“ Славчо Атанасов, националният координатор на НФСБ и председател на НФСБ – Пловдив Костадин Гаров и други. \r\n*** \r\nОт 10.00 часа в сградата на общинската администрация народният представител от ГЕРБ-Пловдив Младен Шишков ще проведе открита приемна за граждани на Раковски. \r\n*** \r\nОт 11.30 часа в зала „Княз Александър I” на Регионалния исторически музей ще се проведе  заключителна пресконференция по проект за разработване и промоциране на съвместен културно-исторически туристически продукт: Маршрут „Римска граница на територията на трансграничния регион Румъния-България“.\r\n***\r\nОт 14.00 часа официално ще бъде представен новият електробус, марка SOR, който ще бъде предоставен на \"Общински транспорт Русе\" АД за тестов период от два месеца със съдействието на Посолството на Чехия. Електробусът ще направи кратка обиколка на централната градска част, която ще започне от бул. „Липник“ и ще завърши пред Историческия музей. На събитието ще присъстват зам.-посланикът Ярослав Камас, Емил Кимак - представител на чешката марка и зам.-кметът по комунални дейности Наталия Кръстева.\r\n*** \r\nОт 18.00 часа в салон на ПБНЧ „Еленка и Кирил Д. Аврамови – 1856“, ще се проведе церемония по награждаване на най-добрите спортисти на общината за 2017 г. \r\n*** \r\nОт 11.00 часа в пресклуба на БТА – Стара Загора ще се проведе пресконференция на лидера ПП „Български социалдемократи“ Георги Анастасов. \r\n*** \r\nОт 18.00 часа в къщата музей „Гео Милев“ ще бъдат представени книги на Жени Костадинова. Събитието е по повод 123 години от рождението на поета и публицист Гео Милев.\r\n***\r\nОт 10.00 часа в пресцентъра на Областна администрация директорите на Дирекциите „Бюро по труда”, „Инспекция по труда” и „Социално подпомагане” в Търговище ще дадат съвместна пресконференция. \r\n***\r\nОт 11.00 часа на пл. „Свобода“ ще се състои ритуал по издигане на знамената, който е част от честванията на 140 години от Освобождението на града. Председателят на парламента Цвета Караянчева ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово. \r\n***\r\nОт 14.00 часа в Захариевата къща, администрация на Регионален исторически музей – Търговище, на пресконференция ще бъде представен алманахът „Възкресение в зарево от пожари”.\r\n*** \r\nОт 18.00 часа във фоайето на Областна администрация - Хасково ще бъде открита благотворителна изложба на курса по фотография PHOTO SCHOOL. \r\n*** \r\nОт 14.00 часа в зала 203 на Общината кметът на Община Шумен Любомир Христов ще има приемен ден.\r\n*** \r\nОт 14.00 часа в стая 315 в сградата на Община Шумен приемен ден ще има председателят на Общинския съвет проф. Борислав Беджев.", "date": "2018.01.29", "title": "Предстоящи събития в страната за 29 януари (Агенция „Фокус“)"}
{"url": "http://www.focus-news.net/news/2018/01/29/2482462/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно сухи, на места мокри, а по усойните и планински райони частично заледени, но обработени – проходими при зимни условия.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. с ремаркета и полуремаркета поради снегопочистване. Срок до 29.01.2018 г.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т., с ремаркета и полуремаркета поради снеговалеж за снегопочистване. Срок до 29.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.29", "title": "Актуална пътна обстановка"}
{"url": "http://www.focus-news.net/news/2018/01/29/2482467/darzhavniyat-glava-rumen-radev-shte-bade-domakin-na-traditsionniya-priem-za-rakovoditelite-na-diplomaticheskite-misii-v-balgariya.html", "text": "От 17.00 часа днес в Националния исторически музей държавният глава Румен Радев ще даде традиционния за началото на годината прием за ръководителите на дипломатическите мисии, акредитирани в България. Това съобщиха от прессекретариата на държавния глава\r\nПрезидентът Румен Радев и доайенът на Дипломатическия корпус – извънредният и пълномощен посланик на Държавата Палестина Н. Пр. д-р Ахмед Ал Мадбух, ще произнесат слова.", "date": "2018.01.29", "title": "Държавният глава Румен Радев ще бъде домакин на традиционния прием за ръководителите на дипломатическите мисии в България"}
{"url": "http://www.focus-news.net/news/2018/01/29/2482465/predstoyashti-mezhdunarodni-sabitiya-za-29-yanuari-agentsiya-fokus.html", "text": "Министрите на ЕС се очаква да одобрят позицията на Брюксел за преходния период на Брекзит, което ще позволи да бъде даден старт на преговорите.\r\n*** Дейвид Дейвис ще представи пред министрите в Лондон информация за напредъка на преговорите с Брюксел за Брекзит.\r\n*** Проследяване на ситуацията с повишаването на водите на река Сена.\r\n*** Министър-председателят на Чешката република Андрей Бабиш ще се срещне с председателя на Европейската комисия Жан-Клод Юнкер.\r\n*** Държавният глава на Руската федерация Владимир Путин ще приеме за среща израелския министър-председател Бенямин Нетаняху.\r\n***", "date": "2018.01.29", "title": "Предстоящи международни събития за 29 януари (Агенция \"Фокус\")"}
{"url": "http://www.focus-news.net/news/2018/01/29/2482469/vitsepremierat-ekaterina-zaharieva-shte-predsedatelstva-zasedanie-na-savet-obshti-vaprosi.html", "text": "Вицепремиерът и министър на външните работи Екатерина Захариева ще председателства предстоящото заседание на Съвет „Общи въпроси“ (член 50), което ще се проведе днес в Брюксел, съобщиха от пресцентъра на МВнР. Това е първото заседание на СОВ във формат 27 в рамките на Българското председателство на Съвета на ЕС.\r\nГлавният преговарящ на ЕС Мишел Барние ще информира министрите за актуалното състояние на преговорите с Обединеното кралство. Министрите ще обменят мнения по представената информация. \r\nОчаква се Съветът да приеме директиви за водене на преговорите за излизането на Обединеното кралство от ЕС, с които позицията на ЕС-27 относно преходния период ще бъде разяснена по-подробно. Директивите ще се основат на принципите и условията, посочени в насоките, одобрени от Европейския съвет на 29 април 2017 г. и на 15 декември 2017 г. и ще ги доразвиват. Текстът ще доразвие препоръките на Комисията от 20 декември 2017 г.\r\nС приемането от Съвета по общи въпроси (член 50) на директивите на Комисията ще се даде мандат в качеството на преговарящ от името на ЕС за обсъждането с Обединеното кралство на преходните разпоредби, които да бъдат включени в споразумението за оттеглянето от ЕС.\r\nОчаква се министър Захариева да направи изявление преди Съвета в Брюксел около 14.50 часа българско време. Пресконференцията на министър Захариева след приключването на СОВ по чл.50 ще започне около 17.30 часа.", "date": "2018.01.29", "title": "Вицепремиерът Екатерина Захариева ще председателства заседание на Съвет „Общи въпроси“"}
{"url": "http://www.focus-news.net/news/2018/01/29/2482437/voa-kyurdite-obviniha-turskite-voennosluzheshti-v-upotrebata-na-napalm-kato-orazhie-sreshtu-tsivilni-v-afrin.html", "text": "Кюрдите твърдят, че турските войски използват забранения напалм като оръжие срещу цивилни в околностите на сирийския град Африн, към който е насочена стартираната преди повече от седмица операция „Маслинова клонка“, предава Voice of America.  \r\n„Турската армия използва забранения напалм като оръжие срещу цивилни в Африн“, заяви представител на местните кюрдски власти. Обвинението бе отхвърлено от Анкара, откъдето подчертаха, че с твърденията си кюрдите се стремят да предизвикат острата реакция на международната общност спрямо Турция. \r\nМеждународното право не забранява изрично употребата на напалм, силно запалимо лепкаво вещество, използвано за запалителни бомби, срещу военни цели, но забранява той да бъде насочван срещу цивилни.\r\nКъм настоящия момент все още не е направена независима проверка на твърденията на кюрдите, уточнява медията.Тереза Герова", "date": "2018.01.29", "title": "VOA: Кюрдите обвиниха турските военнослужещи в употребата на напалм като оръжие срещу цивилни в Африн"}
{"url": "http://www.focus-news.net/news/2018/01/29/2482468/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenoto-otbelyazvane-na-140-godini-ot-osvobozhdenieto-na-targovishte.html", "text": "Председателят на Народното събрание Цвета Караянчева ще участва днес в тържественото отбелязване на 140 години от Освобождението на Търговище. Това съобщиха от пресцентъра на Народното събрание. Цвета Караянчева ще присъства на ритуала по издигане на знамена на площад „Свобода“ в 11.00 часа. Тя ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово.", "date": "2018.01.29", "title": "Председателят на Народното събрание Цвета Караянчева ще участва в тържественото отбелязване на 140 години от Освобождението на Търговище"}
{"url": "http://www.focus-news.net/news/2018/01/29/2482466/nimh-dnes-shte-bade-slanchevo-maksimalnite-temperaturi-shte-sa-mezhdu-9-i-14.html", "text": "Днес ще бъде предимно слънчево, с временни увеличения на облачността. Ще духа умерен северозападен вятър. Ще се затопли и минималните температури ще бъдат между минус 5° и 0°, а максималните – между 9° и 14°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще бъде предимно слънчево. Ще духа умерен северозападен вятър. Максимални температури на въздуха: 11-13°. Температурата на морската вода е 6°. Вълнението на морето ще бъде 1-2 бала.\r\nНад планините ще е предимно слънчево. Ще духа силен северозападен вятър. Максималната температура на височина 1200 метра ще бъде около 6°, на 2000 метра – около 0°.\r\nАтмосферното налягане е значително по-високо от средното за януари – слабо ще се понижи.", "date": "2018.01.29", "title": "НИМХ: Днес ще бъде слънчево, максималните температури ще са между 9° и 14°"}
{"url": "http://www.focus-news.net/news/2018/01/29/2482447/the-telegraph-karles-puchdemon-shte-poiska-razreshenie-ot-sada-da-prisastva-na-tseremoniyata-po-vstapvaneto-mu-v-dlazhnost.html", "text": "Карлес Пучдемон ще поиска разрешение от съда да присъства на церемонията по встъпването му в длъжност като председател на Женералитета на Каталуния, след като Върховният съд на Испания постанови, че той не може да положи клетва от Белгия, където пристигна след едностранното обявяване на независимост на региона, пише британският вестник The Telegraph.\r\nПравителството в Мадрид подаде жалба срещу кандидатурата на Пучдемон с надеждата, че ще блокира встъпването му в длъжност, насрочено за вторник, 30 януари. \r\nСлед продължителен дебат, който продължи до късно вечерта в събота, Конституционният съд отказа да разгледа жалбата, но представи компромисно решение: Карлес Пучдемон да присъства в регионалния парламент в Барселона, за да положи клетва лично. Решението на органа обаче изправя каталунския политик пред сложна дилема. От редакцията припомнят, че той е изправен пред заплаха от арест заради ролята си в обявяването на независимост на Каталуния, ако се завърне на територията на Испания. \r\nПартиите в каталунския парламент, подкрепящи отделянето на региона от Мадрид, предложиха Пучдемон да положи клетва за встъпване в длъжност чрез видеовръзка или чрез делегат. При така създалата се ситуация обаче парламентарните лидери ще бъдат изправени пред затвор, ако се противопоставят на решението на съда. Тереза Герова", "date": "2018.01.29", "title": "The Telegraph: Карлес Пучдемон ще поиска разрешение от съда да присъства на церемонията по встъпването му в длъжност"}
{"url": "http://www.focus-news.net/news/2018/01/29/2482471/ministar-neno-dimov-shte-prosledi-izpalnenieto-na-vodniya-tsikal-na-vratsa.html", "text": "Днес министърът на околната среда и водите Нено Димов ще проследи напредъка в изпълнението на „Интегриран проект за воден цикъл на град Враца- II-ра фаза“. Това съобщиха от пресцентъра на министерството. В 11:45 часа той ще посети площадката на Пречиствателната станция за отпадни води (ПСОВ) във Враца, местност „Занкиното“ (между Криводолско и Оряховско шосе). \r\nПроектът е на обща стойност над 114,5 млн. лв., от които близо 80,4 млн. лв. са безвъзмездна финансова помощ, предоставена по Оперативна програма „Околна среда ‎‎‎2014-2020“.", "date": "2018.01.29", "title": "Министър Нено Димов ще проследи изпълнението на водния цикъл на Враца"}
{"url": "http://www.focus-news.net/news/2018/01/29/2482474/ministrite-nikolay-nankov-i-ivaylo-moskovski-shte-se-sreshtnat-s-vitsepremiera-na-sarbiya-zorana-mihaylovich.html", "text": "Днес министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски ще се срещнат с вицепремиера и министър на строителството, транспорта и инфраструктурата на Сърбия Зорана Михайлович. Това съобщиха от пресцентъра на Министерството на транспорта, информационните технологии и съобщенията.  Основните теми на разговор ще бъдат в областта на железопътната и пътната инфраструктура.\r\nВицепремиерът Михайлович и министрите Московски и Нанков ще дадат съвместен брифинг от 13:00 часа, в зала 3, в сградата на МТИТС, ул. „Дякон Игнатий“ № 9.", "date": "2018.01.29", "title": "Министрите Николай Нанков и Ивайло Московски ще се срещнат с вицепремиера на Сърбия Зорана Михайлович"}
{"url": "http://www.focus-news.net/news/2018/01/29/2482450/faz-vapreki-razlichiyata-hds-hss-i-gsdp-potvardiha-tvardata-si-volya-za-postigane-na-kompromis-v-pregovorite.html", "text": "Въпреки наличието на сериозни различия по ключови въпроси, Съюзът (ХДС/ХСС) и Германската социалдемократическа партия (ГСДП) подчертаха желанието си да намерят компромис в преговорите за нова голяма коалиция, отбелязва германският национален ежедневник Die Frankfurter Allgemeine Zeitung. \r\nВ ранните часове на понеделник, 29 януари, в рамките на съвместно изявление бе подчертано, че представителите на трите партии са „работили интензивно“. Налице е  „твърдата воля за намиране на решения“, става ясно още от разпространения текст.\r\nСъюзът (ХДС/ХСС) и ГСДП стартираха със спор решаващата седмица от преговорите за нова голяма коалиция. В късните часове на неделя участниците в преговорите предупредиха, че на работната група по въпросите за миграцията й предстои тежка седмица. Министърът на вътрешните работи на Бавария Йоахим Херман (ХСС) призова ГСДП да направи предложение за това как си представя конкретното споразумение по въпроса за събирането на семейството. Така още от самия старт от коалиционните преговори стана ясно, че темата отново ще бъде централна в разговорите между трите партии.  Тереза Герова", "date": "2018.01.29", "title": "FAZ: Въпреки различията – ХДС, ХСС и ГСДП потвърдиха \"твърдата си воля\" за постигане на компромис в преговорите"}
{"url": "http://www.focus-news.net/news/2018/01/29/2482476/ria-novosti-pritezhatelite-na-ognestrelno-orazhie-v-rusiya-mozhe-da-badat-zadalzheni-sas-zakon-da-nosyat-spetsialni-opoznavatelni-zhiletki.html", "text": "В Държавната дума на Руската федерация разработват законопроект, който предвижда собствениците на огнестрелно оръжие в страната да бъдат задължени да носят специални жилетки или опознавателни знаци. Това заяви вицепредседателят на парламентарната фракция на партията „Справедлива Русия“, който е и автор на инициативата – Олег Нилов, предава РИА Новости.\r\nСъгласно думите на депутата, ако бъдат приети, нововъведенията ще засегнат всички притежатели на огнестрелни оръжия в Русия, включително на ловни и травматични. По официални данни техният брой е до осем милиона души.\r\n„Веднъж взел пистолет със себе си, този човек трябва да бъде обозначен, за да знаят всички около него за този факт, за да го видят полицаите и служителите от силите за сигурност, които във всеки един момент може да проверят дали той отговаря на изискванията“, поясни Нилов пред руско издание. Тереза Герова", "date": "2018.01.29", "title": "РИА Новости: Притежателите на огнестрелно оръжие в Русия може да бъдат задължени със закон да носят специални опознавателни жилетки"}
{"url": "http://www.focus-news.net/news/2018/01/29/2482477/targovishte-s-podnasyane-na-ventsi-i-tsvetya-pred-pametnika-na-gen-kazimir-ernrot-shte-badat-otbelyazani-140-godini-ot-osvobozhdenieto-na-grada.html", "text": "С поднасяне на венци и цветя пред паметника на ген. Казимир Ернрот ще бъдат отбелязани 140 години от Освобождението на града. Това съобщиха от пресцентъра на Общината. Честванията започнаха още вчера с мащабна възстановка на събитията от Освобождението на Ески Джумая, която се проведе пред Свещаровата къща. Днес от 11.00 часа на пл. „Свобода“ ще се състои ритуал за издигане на знамената. В 11.15 часа ще бъде отдадена почит пред паметника на ген. Казимир Ернрот, след което ще потегли шествие за поднасяне на венци и цветя на Морената в кв. „Варош“. В 11.45 часа ще бъде отслужена панихида в храм „Св. Успение на Пресвета Богородица“. Очаква се официални гости да бъдат вицеконсулът на Руската федерация в град Русе Алим Жаманов и председателят на Народното събрание Цвета Караянчева. Честванията ще приключат в 20.00 часа, когато небето над Търговище ще бъде осветено от празнична заря.\r\nВъв връзка с осигуряване на безопасността по време на шествието от паметника на ген. Казимир Ернрот до Морената в кв. „Варош” се налагат временни ограничения в движението на територията на града. Днес придвижването на автомобили и обществен транспорт ще бъде спряно от кръстовището на ул. „Трети март“ и бул. „Митрополит Андрей“ по протежението на ул. „Трети март“ до кръстовището с бул. „Трайко Китанчев“. Забрана за движение ще има също на ул. „Георги Сава Раковски“, която ще бъде затворена от ул. „Екзарх Йосиф“ до ул. „Трети март“. Спирането на транспортните средства е за времето от 11.00 до 12.30 часа. Действията са координирани с Районно управление на МВР – Търговище и съобразени с осигуряване на алтернативни маршрути за придвижване.", "date": "2018.01.29", "title": "Търговище: С поднасяне на венци и цветя пред паметника на ген. Казимир Ернрот ще бъдат отбелязани 140 години от Освобождението на града"}
{"url": "http://www.focus-news.net/news/2018/01/29/2482470/fox-news-nay-malko-dvama-afganistanski-voennosluzheshti-sa-zaginali-pri-napadenieto-v-akademiya-v-kabul.html", "text": "Най-малко двама афганистански военнослужещи са загинали, а десетима други са ранени при нападението, извършено в ранните часове на деня срещу военна академия в столицата Кабул, предава американският телевизионен канал Fox News, като се позовава на данни от местните власти.\r\nСъгласно разпространената информация, самоубийствен атентатор е щурмувал сградата на военната академия „Маршал Фахим“ в афганистанската столица. Последвала е стрелба, при която са убити двама военни на Кабул, поясни говорител на Министерството на отбраната на Афганистан, като същевременно допълни, че най-малко петима нападатели са проникнали в академията. Двама от тях са ликвидирани, един е бил арестуван. \r\nДруги подробности за атаката към момента не се съобщават..Тереза Герова", "date": "2018.01.29", "title": "Fox News: Най-малко двама афганистански военнослужещи са загинали при нападението в академия в Кабул"}
{"url": "http://www.focus-news.net/news/2018/01/29/2482479/blagoevgrad-mokri-i-hlazgavi-sa-na-mesta-patnite-nastilki-v-grada.html", "text": "В сутрешните часове на деня спокойно се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, предаде репортер на Радио „Фокус“ – Пирин. Пътните настилки са частично мокри и хлъзгави, но са обработени със смеси срещу заледяване. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛора КАЛЧЕВА", "date": "2018.01.29", "title": "Благоевград: Мокри и хлъзгави са на места пътните настилки в града"}
{"url": "http://www.focus-news.net/news/2018/01/29/2482473/ombudsmanat-maya-manolova-i-eksperti-shte-konsultirat-rabotnitsite-ot-obuvnata-firma-v-dupnitsa-koito-byaha-ostaveni-bez-zaplati-za-poveche-ot-dva-mesetsa.html", "text": "Омбудсманът Мая Манолова ще посети днес град Дупница във връзка с поетия ангажимент към работниците от обувния цех „А. М. shoes“, чиито трудови права в рамките на години системно са нарушавани от различни фирми на двама италиански работодатели. Това съобщиха от пресофиса на омбудсмана.\r\nЕкип на омбудсмана, на Главна инспекция по труда и НОИ ще консултират работниците в изнесена приемна от 13.30 часа в офиса на КНСБ в Дупница на пл. „Свобода“ №1.\r\nНа място ощетените служители ще могат да попълват молби за изплащане на трудовите възнаграждения от фонда за гарантиране на вземанията на работници от фалирали предприятия.\r\nНа 25 януари 2018 г. парламентарната комисия по бюджет и финанси към Народното събрание даде възможност на работници от предприятия по отношение, на които са започнали производства по несъстоятелност да получат парите си от фонда.", "date": "2018.01.29", "title": "Омбудсманът Мая Манолова и експерти ще консултират работниците от обувната фирма в Дупница, които бяха оставени без заплати за повече от два месеца"}
{"url": "http://www.focus-news.net/news/2018/01/29/2482483/pregled-na-osnovnite-temi-v-dobrudzhanskiya-pechat.html", "text": "Няма основание за обявяване на грипна епидемия в Добричка област, съобщава челото на вестник „Нова добруджанска трибуна“. Броят на заболелите е доста под необходимия процент. Има училища с 10 заболели ученика, но прагът е 30%. Общините в Добричка област са направили предложения за честване на 100 години от Първата световна война, съобщава изданието. Миналата седмица е проведена работна среща при областния управител. В нея са участвали представители на общините и на Регионалния исторически музей в Добрич, както и експертът по военни паметници Радослав Симеонов. И през тази година ще продължи инициативата „Осинови паметник“ на територията на областта. Обсъдени са били възможности за финансиране на рехабилитация на военни паметници в областта. „От Добрич до Ню Орлиънс. Бялата лястовица, цигани и голф“ е заглавие на материал с автор Енчо Господинов, който вплита в своя разказ спомени от детството и впечатления от това, което открива сега при връщането си в родния край. „Военно-историческа възстановка възкреси спомена за Освобождението на Добрич“, с това заглавие излиза днес другият регионален вестник „Добруджанска трибуна“. Тържествено е била отбелязана 140-годишнината от освобождението на добруджанския град от османско владичество. Пресъздаването на събитията отпреди повече от столетие – посрещането на русите освободители от местното население, е било организирано от Община град Добрич. В реконструкцията са участвали представители на клубове от страната – Варна, Шумен, Силистра, Велики Преслав, Априлци-Троян, Панагюрище. Вестникът представя фоторепортаж от възстановката на страница 7. „Тази седмица в Добрич пристига чудотворната икона на Богородица“, съобщава всекидневникът. На 27 януари иконата е била тържествено посрещната в катедралния храм във Варна. Тя е изложена за поклонение там и не гостува в България за първи път. Иконата ще пристигне в Добрич на 31 януари, сутринта ще е изложена за поклонение в храм „Св. Георги“, а следобед – в православния храм в град Генерал Тошево. Приз „Кмет на годината за 2017 година“ е получила Нина Ставрева. Наградата за каварненския кмет е с тема околна среда и е връчена от екип на българска национална телевизия, гостувал в морския град. Той е популяризиран сред българските маршрути. Нина Ставрева е приела отличието с огромна признателност от името на целия кметски екип, който има принос.", "date": "2018.01.29", "title": "Преглед на основните теми в добруджанския печат"}
{"url": "http://www.focus-news.net/news/2018/01/29/2482484/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Будапеща“ , Център, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: по ул. „Будапеща “ от бул. „Сливница“ до ул. „Цар Симеон“; по ул. „Поп Богомил“ от ул. „Георги Сава Раковски“ до ул. „Будапеща“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Будапеща“ ъгъла с ул. „Поп Богомил“.\r\nВъв връзка с подмяна на водомерен възел на ул. „Леденче“, кв. „Овча купел“, се налага спиране на водоподаването от 9:00 до 14:00 часа на клиентите на „Софийска вода”, живеещи в района на: по ул. „Леденче“ от ул. „Лиляче“ до бул. „Президент Линкълн“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леденче“ ъгъла с бул. „Президент Линкълн“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/29/2482480/denyat-29-yanuari-v-svetovnata-istoriya.html", "text": "2017 г. \r\nНад 90 000 души маршируват през румънската столица Букурещ и други градове срещу правителствено предложение за помилване на хиляди затворници.2014 г. \r\nБогуслав Соботка встъпва официално на длъжността министър-председател на Чехия (11-тия).2014 г. \r\nПрезидентът на Сърбия Томислав Николич разпуска парламента и назначава дата за нови парламентарни избори.2013 г. \r\nСенатът на САЩ утвърждава избирането на Джон Кери за държавен секретар на САЩ.2006 г. \r\nСабах IV ал-Ахмад ал-Джабер ал-Сабах полага клетва като емир на Кувейт лед потвърждение на избора му от парламента на Кувейт. Той е четвъртият син на шейх Ахмад Ал-Джабер Ал-Сабах, бивш емир на Кувейт Също така е глава на управляващата фамилия Ал-Сабах.2002 г. \r\nВ своето годишно обръщение към Конгреса на САЩ за да опише правителствата, които обвинява в спонсориране на тероризма и опити за набавяне на оръжия за масово унищожение Джордж Уокър Буш за пръв път използва израза „Оста на злото“. В своята реч Буш назовава Ирак, Иран и Северна Корея.2001 г. \r\nАриел Шарон почели изборите за министър-председател на Израел. Шарон успява да победи досегашнния премиер на страната Ехуд Барак.2000 г. \r\nАмериканката Синтия Джей печели 35 млн. долара на “еднорък бандит” в казино в Лас Вегас. До този момент това е най-голямата печалба от игрален автомат в света.1985 г. \r\nОксфордският  университет отказва да присъди титлата “Почетен доктор” на Маргарет Тачър и след две години кандидатурата й е отхвърлена.\r\nМаргарет Тачър е Премиер-министър на Великобритания в периода (1979-1983); (1983-1987); (1987-1990) година. Депутат е в камарата на общините от 1959 г. Министър на образованието и науката в периода (1970 –1974) година в кабинета на Хийт.1980 г. \r\nИслямската конференция призовава СССР да изтегли войските си от Афганистан. Афганистан е държава, разположена в Централна Азия и има площ от 652 225 кв. км. Населението на страната е 25 милиона и се състои от 19 етнически групи, почти всяка със собствен език и култура. Ислямът е официалната религия - 80% от населението са сунити, 20% - шиити.1978 г. \r\nШвеция за първи път въвежда ограничения за производството на аерозоли, поради пагубното им влияние върху озоновия слой. Озоновият слой е открит през 1913 г. от френските учени Шарл Фабри и Анри Бюсон. Свойствата му са подробно изучени от британският метеоролог Гордън Добсън, който разработва прост спектрофотометър, позволяващ измерването от земята на озона в стратосферата. Между 1928 г. и 1958 г. Добсън изгражда световна мрежа от станции за наблюдаване на нивото на озона, която продължава да работи и до днес. Единицата \"Добсън\", използвана за измерване на количеството на озона във вертикална колона, е наречена в негова чест.1967 г. \r\nПапа Павел VI,  за първи път в историята на папството,  провежда среща с комунистически дейци.\r\nПапа Павел VI  (Джовани Батиста Монтини) е папа от 1963 г. до 1978 г. Произхожда от семейство на виден католически деятел. Завършва лицей през 1916 г.и семинария през 1920 г., след което продължава образованието си в университет. През 1923-1954 г. е на дипломатическа служба във Ватикана. Архиепископ на Милано в периода 1954-1958 г., кардинал от 1958 г. Избран е за папа на 21 юни 1963 г. Провежда сесии на Вселенския събор (1963-1965 г.). През 1964 г. пътува до Палестина, Индия, САЩ, Филипините, Австралия и др. През 1973 г. разширява кардиналската колегия до 147 човека. Започва реформиране на Римската курия (апостолическата конституция \"Регимини еклезие универсе\", 1967 г.). Създава енцикликите \"Еклезиам суам\" (1964 г.), \"Популорум прогрессио\" (1967 г.), \"Хумане вите\" (1968 г.), апостолическото послание \"Октогезима адвениенс\" (1971 г.).1960 г. \r\nЛекари от Вашингтонския университет показват първия изкуствен бъбрек.1949 г. \r\nАнглия признава Израел за независима държава.\r\nСъгласно решението на Общото събрание на ООН от 29 ноември 1947 г. намиращата се под мандата на Великобритания Палестина е обявена за независима. Нейната територия е разделена на две самостоятелни държави - арабска и еврейска. На 14 май 1948 г. е провъзгласена независимата държава Израел. Министър-председател е Д. Бен Гурион. През 1956 г. участва във войната по време на Суецката криза. По време на т. нар. Шестдневна война Израел извършва агресия срещу Египет, Сирия и Йордания. Окупира Синайския полуотров, западния бряг на р. Йордан, ивицата Газа, Източен Йерусалим и Голанските възвишения. Отказва да изпълни резолюцията на Съвета за сигурност на ООН за политическо решаване на Близкоизточния въпрос. През 1979 г. в Кемп Дейвид, САЩ, са подписани три споразумения между Израел и Египет под егидата на САЩ. Израел изтегля войските си от Синай (1982 г.). Следва нова агресия срещу Ливан (1982 г.). Една четвърт от територията на Ливан е окупирана. Сключената коалиция (1984 г.) между политическия блок \"Маарах\" и блока \"Ликуд\" за национално единство през 1990 г. се разпада. През 1995 г. министър-председателят  И. Рабин е убит. Изборите за Кнесет (парламент) през 1996 г. са спечелени от \"Ликуд\". Съставено е правителство начело с Б. Нетаняху. От 2001 г. министър-председател е А. Шарон. На 4 януари 2006 г. Шарон получава масивен мозъчен кръвоизлив, обявен е за „временно неспособен да изпълнява пълномощията си“ и Ехуд Олмерт, заместник-министър-председател, е официално обявен за действащ министър-председател на Израел. През март Ехуд Олмерт официално e избран на поста премиер.1942 г. \r\nПо време на Втората световна война Англия, СССР и Иран сключват военен съюз против Германия1929 г. \r\nАмериканската компания “Дженерал Мотърс” закупува немската “Опел”.\r\nДженеръл Мотърс е една от най-големите компании в света, производители на моторни превозни средства. Компанията е основана през 1908 г. Днес в Дженеръл Мотърс работят около 327 000 души в целия свят. Седалището е в Детройт. Леките автомобили и камионите на компанията се произвеждат в тридесет и три държави. През 2005 г. Дженеръл мотърс е продала общо 9,17 млн. моторни превозни средства в целия свят от всичките марки, които притежава: Буик, Кадилак, Шевролет, Джи Ем Си, Деу, Холдън, Хъмър, Опел, Понтиак, Сааб, Сатурн и Воксхол.\r\nДженеръл Мотърс поддържа различни взаимоотношения (продуктови, за доставки, технологични и др.) с японските производители на автомобили Сузуки Мотор Корпорейшън, Исузу Мотърс и Тойота Мотър Корпорейшън, с германските Даймлер Крайслер и БМВ. \r\nКомпанията участва и в смесени предприятия с Тойота, Сузуки, Шанхай Аутомотив Индъстри Корпорейшън - Китай, АВТОВАЗ и Рено.1929 г. \r\nВ американския град Нешвил е създадена първата в света школа за тренировка на кучета-водачи.1926 г. \r\nВ съветските  учебни заведения е въведена  задължителната военна подготовка.1921 г. \r\nНа Парижката конференция е взето решение, според което Германия се задължава да изплати репарации на победителите, с които да ги компенсира за щетите, които им е нанесла по време на войната. В договора обаче сумата не е определена. Първоначално победителите искат 269 милиарда златни марки, но Германия отказва. Едва през 1922 г. се определя сумата от 132 милиарда златни марки, от които Франция ще получи 52%, Англия - 26%, а останалите държави - общо 22%.1920 г. \r\nВ Съветска Русия е въведена всеобща трудова повинност.1916 г. \r\nОсъществен е първият боен полет на дирижабъл над Париж.1899 г. \r\nВ Болшой театър се състои премиерата на  балета “Спящата  красавица” от Чайковски. Пьотър Чайковски е руски композитор, професор. Роден е през  1840 г. във Воткинск. Учи право в Петербург, след това в консерваторията при видния руски композитор и пианист А. Рубинщайн. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония: “Зимни мечти”. Скоро изоставя педагогическата дейност и се отдава на творчество; завършва оперите “Войвода”и “Ундина”. През 70-те години създава много произведения, между които някои от първите си шедьоври - увертюрата-фантазия “Ромео и Жулиета”, Първия концерт за пиано и оркестър (1874 г.), операта “Ковачът Вакула”, която по-късно преработва като “Черевички”, както и първия си балет “Лебедово езеро” (1876 г.). През 1877 г. и 1878 г. се появяват 2 от най-значителните и най-често изпълнявани негови произведения - Симфония ¹4 и операта “Евгений Онегин”. Оттук започва световната слава на Чайковски. Той прави големи концертни обиколки в целия свят. Произведенията му звучат на концертните подиуми на най-големите музикални центрове. Последните 10 години от живота на композитора са свързани с най-високите постижения в творческата му дейност: Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много други.\r\nПьотър Чайковски умира през 1893 г. в  Санкт Петербург.1896 г. \r\nАмериканският физик Емил Грубе за първи път в света използва радиоактивно облъчване за лечение на рак.1886 г. \r\nВ Карлсруе Карл Бенц патентова първия  автомобил триколка с бензинов двигател.1861 г.  \r\nКанзас става  34-ят щат на САЩ. Заема равнината по десния бряг на р. Мисисипи. Площта и е 212 780 кв. км. Население - 2 450 000 жители. Административен център - Топика.1856 г. \r\nКралицата на Англия - Виктория  учредява  най-високата военна награда на страната ”Кръст Виктория”. \r\nВиктория I е  коронясана през 1837 г. Възкачва се на престола след смъртта на чичо си Уилям IV, който няма наследници. На трона е 64 години, до 1901 г. При нейното царуване Англия и Франция се сближават; Англия взема участие в Кримската война, въстанията в Индия са усмирени и Виктория става императрица на Индия. През 1840 г. се омъжва за немския принц Алберт Сакс-Кобург-Готски, от чиято фамилия е и българският княз Фердинанд I.1845 г. \r\nВъв вестник New York Evening Mirror е публикувана най-известната творба на на Едгар Алън По - поемата“Гарванът”. \r\nЕдгар Алън По е американски писател, поет и критик.. Между 1828 г. и 1845 г. издава 4 тома със стихове: \"Тамерлан и други стихотворения\" (1827 г.), \"Ал-Аараф, Тамерлан и малки стихотворения\" (1829 г.), \"Стихотворения\" (1831 г.), \"Гарванът и други стихотворения\" (1845 г.). Става известен с издаването на  повести и разкази (70 на брой), които заедно с поезията му  го утвърждават като класик на американската литература. В началото на 1841 г. става редактор на сп. \"Греъм магазин\", където печата първия си детективски разказ \"Убийствата на улица Морг\". Родоначалник е на криминалната литература, от него по-късно се учат А. К. Дойл, Честъртън, А. Кристи и мн. др. През 1840 г. издава сборник новели \"Гротески и арабески\" (т. 1 и 2), \"страшни\" новели - \"Черната котка\" (1843 г.), \"Демонът на извращението\" (1844 г.), \"Преждевременно погребение\" (1844 г.), научно-фантастични новели и повести - \"Необикновените приключения на Ханс Пфал\" (1835 г.), \"Повест за приключенията на Артър Гордън Пим\" (1838 г.), хумористични и сатирични разкази, философската поема в проза \"Еврика\" (1848 г.), статии по естетика, събрани във \"Философия на творчеството\" (1846 г.) и \"Поетическият принцип\" (1850 г.).1833 г. \r\nВ Санкт Петербург е открита  първата  в Русия  градска поща.1805 г. \r\nОткрит е Харковският университет. Учебното заведение е основано от Василий Каразин. В Харков има 30 висши учебни заведения и 60 научно-изследователски института.1795 г. \r\nВ САЩ е приет закон, позволяващ приемането на американско гражданство едва след 5 години пребиваване в страната.1781 г. \r\nВ Мюнхен се състои премиерата на операта “Идоменей” от Моцарт.1635 г. \r\nПо инициатива на кардинал А. Ж. Ришельо е основана Френската Академия. През 1793 г. е  разтурена от Конвента. През 1803 г. отново е възстановена и  влиза в състава на Френския институт. През ХVII в. Академията се стреми да влияе върху развитието на литературата, а след ХVIII в. става по-скоро почетно, отколкото активно функциониращо учреждение. За дейността й са характерни традиционализмът и консерватизмът. Академията е научно учреждение, чиято цел е изучаването на езика и литературата, формирането на езиковите и литературните норми.На тази дата са родени: 1860 г. \r\nВ Таганрог е роден Антон Павлович Чехов - руски писател и драматург, по професия лекар. Той е автор на множество къси разкази, както и на пиеси, оказали силно влияние върху драмата през XX век.За 26 години творческа дейност създава около 900 произведения, най-вече хумористични разкази, пиеси и повести, които се превръщат в класически произведения на световната литература. Много специалисти го считат за един от най-добрите автори на къси разкази в света. Чехов работи като лекар почти през целия си живот, докато пише своите литературни произведения. По негови думи „медицината е законната ми съпруга, а литературата е моя любовница“.Чехов се оттегля от театъра след ужасните критики към „Чайка“ през 1896 година, но пиесата е възродена от Константин Станиславски в Московския художествен театър, което кара Чехов да напише „Вуйчо Ваня“, „Три сестри“ и „Вишнева градина“. Тези четири произведения са предизвикателство както за актьорския състав, така и за публиката, защото на мястото на обичайното действие, Чехов предлага „театър на настроението“ и „подводен живот на текста“.Чехов започва да пише поради финансови причини, но с времето артистичните му амбиции нарастват и той прави нововъведения, които силно влияят на еволюцията на съвременния разказ. През 1868 година постъпва в подготвителния клас на местната гимназия. Мъжката класическа гимназия в града, днес носеща името на Чехов, е най-старото учебно заведение в южна Русия (основана през 1806 г.) и дава солидно образование и възпитание, но Чехов трябва да повтаря една година, след като се проваля на изпита по старогръцки. Той отива на театър за пръв път на 13 години и оперетата „Хубавата Елена“ на Жак Офенбах му прави силно впечатление, участва в домашните представления на съученика си Андре Дроси. По това време той прави и първите си литературни и драматични опити и пише хумористични текстове за ученически списания. След завършването на гимназия през 1879 година Антон Чехов заминава за Москва и постъпва в Медицинския факултет на Императорския московски университет, където сред неговите преподаватели са Николай Склифосовски и Григорий Захарин. Пристигайки в Москва, той поема грижите за семейството си. За да го издържа и за да плаща таксите за образованието си, той ежедневно пише за списания като „Стрекоза“, „Будилник“ и „Зрител“ кратки скици на съвременни теми, често използвайки псевдоними като Антоша Чехонте и Человек без селезенки. Дебютните му текстове са публикуваните на 24 декември 1879 година в „Стрекоза“ разказ „Письмо к учёному соседу“ и фейлетон „Что чаще всего встречается в романах, повестях и т. п.“.Изобилните публикации на Чехов му създават репутация като сатиричен хроникьор на уличния живот и през 1882 година той вече пише за „Осколки“, собственост на един от водещите издатели по това време Николай Лейкин, като през 1883-1885 година води собствена рубрика - „Отломки от московския живот“.  През 1884 година Чехов получава правоспособност като лекар - той ще смята това за своя основна професия, макар че печели малко от нея и лекува бедните безплатно. След дипломирането си постъпва на работа в лечебницата на Воскресенск, ръководена от познат на брат му, след това работи в Звенигород, където известно време ръководи лечебницата. През 1884 година се разболява от туберкулоза. През 1890 година Антон Чехов предприема тежко пътуване с влакове, коли и параходи до наказателната колония на остров Сахалин. Пътуването през Сибир продължава 82 дни и става основа на девет очерка, публикувани заедно под названието „От Сибир“. В самия Сахалин прекарва три месеца след юли 1890 година, интервюирайки хиляди каторжници и заселници като част от изследване на колонията. Писмата, които пише през този период, са сочени като едни от най-добрите образци на епистоларната му проза.През 1892 година Чехов купува малкото провинциално имение в село Мелихово, на 70 километра южно от центъра на Москва, където живее със семейството си до 1899 година. Той развива активна обществена дейност, подпомагайки пострадалите от глада и холерата, организира три училища, пожарна и болница и лекува безплатно селяните на километри около дома си. През 1894 година Антон Чехов започва да пише в Мелихово пиесата „Чайка“. Нейната премиера на 17 октомври 1896 година в Александринския театър в Санкт Петербург няма успех и той решава да се откаже от театъра. Пиесата обаче силно впечатлява Владимир Немирович-Данченко, който убеждава Константин Станиславски да режисира през 1898 година нова постановка в новосъздадения от тях Московски художествен театър. Вниманието на Станиславски към психологическия реализъм и ансамбловото изпълнение успяват да разкрият скритите достойнства на текста и постанвката има успех, възстановявайки интереса на Чехов към драматургията. „Чайка“ се превръща в голям успех на Московския художествен театър през неговата първа година, давайки възможност на Станиславски и Немирович-Данченко да демонстрират своите новаторски идеи. И днес театърът използва в своята емблема стилизирано изображение на чайка. През следващите години той продължава да поръчва пиеси на Чехов, като през 1899 година поставя завършената още през 1896 година „Вуйчо Ваньо“. По време на посещение в Москва през март 1897 година Чехов получава тежък кръвоизлив в белите дробове и е принуден да постъпи в болница. Там лекарите установяват, че има туберкулоза в горната част на дробовете, и му препоръчват промени в начина на живот. На тази дата умират: 1941 г. \r\nУмира Йоанис Метаксас - гръцки генерал, служебен министър-председател на Гърция между април - август 1936 и диктатор от 4 август 1936 до смъртта си през 1941. Роден в Итака, Метаксас започва кариерата си като офицер от армията, като бойно кръщение той получава в гръко-турската война от 1897. След като получава образование в Германската империя, той се връща в Гърция и се присъединява към Генералния щаб. Взема дейно участие в процеса на модернизирането на гръцката армия преди балканските войни(1912-1913), в която той участва активно. През 1913 е назначен за началник на генералния щаб на гръцката армия и през 1916 е повишен в чин Генерал-лейтенант. Твърд монархист, той поддържа крал Константинос I и застава твърдо против гръцкото влизане в световна война. Елевтериос Венизелос, тогава премиер на Гърция, подава оставка заради отказа на Метаксас да подкрепи съюзническатата операция в Дарданелите. Кампанията завършва е голям неуспех и е използвана като основен въпрос в изборите. След като Венизелос спечели избори през май 1915, той мобилизира армията за да помогне на Кралство Сърбия, но бива освободен от краля. Това уволнение затвърждава разрива между монархистите и поддръжниците на Венизелос, създавайки \"национална схизма\", които остава травмата на гръцката политика за десетилетия напред. Метаксас влиза в политиката и основава партия на Свободомислещите на 12 октомври 1922. Въпреки това, неговата връзка с роялисти претърпели неуспешен опит за преврат през октомври 1923, го принуждава да напуснат страната. Скоро след това, крал Георгиос II също бива принуден да напусне страната. Монархията бива окончателно премахната, и в Гърция през март 1924 се обявява Втората Република. Метаксас се връща в Гърция скоро след това, заявявайки публично подкрепата си на смяната на режима. Въпреки, че е един от най-известните и многообещаващи роялистки политици, първите стъпки на Метаксас в политиката не са много успешни. След оспорвания плебисцит на крал Георгиос II, син на Константин I, се връща на трона през 1935 г. Изборите от 1936 изправят Паганис Цалдарис и Темистоклис Софуклис. Политическата ситуация е още повече напрегната от високия резултат на комунистическата партия (ККЕ). Презирайки комунистите и боейки се от евентуален преврат, крал Георгиос II назначени Метаксас, тогава министър на войната, за временен премиер на 13 април 1936. Назначението бива одобрено и от гръцки парламент.Всеобщи размирици в промишлеността през май позволяват на Метаксас да обяви извънредно положение. Той разпуска парламента за неопределено време и суспендирани различните части от конституцията. На 4 август 1936 Метаксас обявява така наречения \"Режим на 4 август\". Пропаганда представя Метаксас като Първи селянин, Първи работник и Баща на нацията на гърците. Метаксас приема титлата Аркхигос, на гръцки за Лидер или Вожд и обявява началото на Третата Гръцката цивилизация, след древна Гърция и гръцката Византийска империя.Метаксас забранява политическите партии, забранява стачките и въвежда широка цензурата на медиите. За кратко време неговият министър на сигурността Константинос Маниадакис успява да прониква и на практика се разруши гръцката комунистическа партия. Политиката на Метаксас да държи Гърция вън от Втората световна война бива нарушена от изискванията на Мусолини на 28 октомври 1940. Италианският диктатор поисква окупационни права над стратегическо гръцки градове. Отговорът на Метаксас е кратък \" Alors, c'est La guerre\" ( \"и така, това е война\"). Неговият отговор е запазен в гръцкото обществено усещане с едно-единствена думата \"Не\" (Okhi''). Денят \"Охи\" все още се празнува всяка година в Гърция. Няколко часа по-късно, Италия навлиза в Гърция от Албания и започна гръко-италианската война. Благодарение на добрата подготовка и въодушевена отбрана гърците са в състояние за организират успешна защита и да контраатакуват, принуждавайки италианците да се върнат в Албания. Гръцката армия дори заема голяма част от Северен Епир (Южна Албания). Метаксас не вижда германската инвазия в Гърция, тъй като умира в Атина на 29 януари 1941. Метаксас почива от заболяване на фаринкса, което впоследствие води до неизлечимо отравяне на кръвта. 1839 г. \r\nУмира Алфред Сисле - френски живописец-пейзажист от английски произход, представител на импресионизма. Сисле е роден на 30 октомври 1839 г. в Париж в семейството на англичаните Уилям Сисле и Фелиция Сел. През 1857 г. родителите му го изпращат в Лондон да се обучава за търговец, но младият Сисле предпочита да се занимава с живопис и през 1862 г. се връща в Париж. След завръщането си постъпва в школата на Шарл Глейр, където се сближава с Клод Моне, Реноар и Базил, заедно с които скоро образуват кръгът на импресионистите. Най-голямо влияние върху творчеството му оказват британските художници Джоузеф Търнър, Джон Констабъл и Ричард Парк Бонингтън, а също и французите Камий Коро и Гюстав Курбе. През 1866 г. Сисле се жени за Мари Йожени Лекуезек — и от този брак има 3 деца. Семейният портрет на семейство Сисле е рисуван през 1868 г. от приятеля на семейството Огюст Реноар. Студентски работи на Сисле не са запазени. Ранният му период се характеризира с въздушни и хармонични пейзажи. Към 1885 г. в стила му на работа се засилват елементите на декоративизма. Сисле умира на 29 януари 1899 г. на 59 години в градчето Море сюр Лоан, близо до Фонтенбло, няколко месеца след смъртта на жена си. \r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.01.29", "title": "Денят 29 януари в световната история"}
{"url": "http://www.focus-news.net/news/2018/01/29/2482475/denyat-29-yanuari-v-balgarskata-istoriya.html", "text": "2016 г. \r\nПрезидентът Росен Плевнелиев се присъединява към петицията за изучаване на тоталитарните режими през ХХ век в учебниците по история, инициирана от народния представител Методи Андреев. Документът обединява четири досегашни подписки – на народни представители, на български евродепутати, както и две граждански инициативи и ще продължи да набира подкрепа под патронажа на държавния глава.2008 г. \r\nПрезидентът Георги Първанова връчва на оперния певец, режисьор и педагог Павел Герджиков огърлие „Стара планина” „за особено значимите му заслуги за развитие на културата и музикалното изкуство.2008 г. \r\nПрезидентът Георги Първанова връчва на художничката Калина Тасева орден „Стара планина” първа степен „за особено големите ѝ заслуги в областта на културата и изкуството“2008 г. \r\nПрезидентът Георги Първанова връчва на Елена Божкова орден „Стара планина” втора степен „за заслуги в областта на културата и читалищното дело“.1998 г. \r\nПарламентарната група на демократичната левица (ПГДЛ) внася вот на недоверие срещу кабинета на Иван Костов. Причината е неодобрение на  здравната  политика на управляващите. Вотът е отхвърлен.1990 г. \r\nБившият държавен глава на България Тодор Живков е арестуван в обвинение за насилствена смяна на имената на българските турци и принуждаване към изселване.\r\nСлед 1990 г. Главна прокуратура започва срещу него 5 дела. През 1990 г. е образувано дело за насилствената смяна на имената на българските турци и принудителното им изселване от 1984 г. до 1989 г. До 1998 г. Върховният съд връща делото 4 пъти за доразследване във Военна прокуратура.  През 1990 г. е обвинен за превишаване на правата в качеството си на държавен глава на НРБ за периода от 1962 г. до 1989 г. На 18 януари 1990 г. e издадена заповед за арестуването на Живков. През юли 1990 г. мярката за неотклонение е заменена с домашен арест. На 25 февруари 1991 г. започва процес заради незаконно раздаване на апартаменти, коли и представителни пари от УБО. На 4 септември 1992 г. Върховният съд го признава за виновен и го осъжда на 7 години лишаване от свобода и да върне на държавата 7 млн. лева. През януари 1994 г. присъдата е потвърдена. На 9 февруари 1996 г. общото събрание на наказателните колегии отменя присъдата му. На 8 юни 1993 г. е образувано делото за т. нар. “Лагери на смъртта”. Привлечен като обвиняем и по делото за отпускане на несъбираеми кредити и помощи на развиващи се държави и комунистически партии, с което е ощетил държавния бюджет. Обвинен и по т. нар. дело “Фонд Москва” за подпомагане на международното комунистическо движение. След смъртта му всички обвинения срещу него отпадат. Тодор Живков умира на 5 август 1998 г.1960 г. \r\nОбщественото осигуряване по законодателен път е прехвърлено в прерогативите на Българските професионални съюзи.1946 г. \r\nВ София е основано Общество на свободните писатели извън Съюза на българските писатели. То съществува до 1950 г.1916 г.  \r\nВ хода на Първата световна война двадесет и 3-ти Шипченски полк овладява Елбасан и излиза на Адриатическо море.\r\nДвадесет и трети пехотен Шипченски полк е създаден с указ № Н/19.01.1889 г. на княз Фердинанд I. Той е образуван от 3-та и 4-та дружина на 12-ти пехотен Балкански полк. Знамената на тези дружини стават полковите знамена на новосъздадения 23-ти пехотен полк. През Балканските войни от 1912 - 1913 г. 23-ти пехотен Шипченски полк участва в обсадата и превземането на Одринската крепост на 12-13 март 1913 г.1889 г. \r\nИзбира се първият ректор на Висшето педагогическо училище в София, днешният Софийски университет. За позицията кандидати са Любомир Милетич, Иван Георгов, Никола Михайловски, Йосиф Ковачев, Станимир Станмиров и Иван Данев. При второто гласуване, в присъствието на пратеника на Министерство на просветата Иван Шишманов, е избран Александър Теодоров – Балан. \r\nАлександър Теодоров-Балан е езиковед, литературен историк и библиограф, академик. Той е роден в с. Ку-Бей, Бесарабия. Завършва славянска филология с докторат в Прага. През 1884 г. се установява в София и четири години работи в Министерството на народното просвещение. След това става преподавател по славянска етнография, диалектология и история на българския език във Висшето педагогическо училище (днешния СУ \"Св. Климент Охридски\"). От 1893 г. е професор и ръководител на катедрата по българска и славянска литература и катедрата по българска литература. Няколко пъти е ректор на СУ \"Св. Климент Охридски\" (1889 г., 1896–1897 г., 1902–1903 г.) и декан на Историко-филологическия факултет (1899–1900 г., 1904–1905 г.). В края на ХIХ и началото на ХХ в. Балан е главен деловодител и деловодител на Българското книжовно дружество (днес БАН). От 1907 г. до 1910 г. е главен секретар на Българската екзархия. Александър Теодоров-Балан е един от създателите на българското туристическо движение, дългогодишен председател на Българското туристическо дружество и редактор на сп. \"Български турист\". Основно място в научните му занимания заемат изследванията, посветени на граматическия строеж на българския език, особеностите на българската звукова система, борбата с чуждиците, обогатяването на езика с народни думи и др. На тази проблематика са посветени трудовете му: \"Българска граматика\", \"Нова българска граматика за всякого\", \"Борба за съвременен правопис (1921–1923 г.)\" и др. Публикува изследвания и в областта на литературната история – \"Паисий Хилендарски. История славянобългарская 1762\", \"Софроний Врачански\", \"Кирил и Методий\" и др.1878 г. \r\nВ хода на Руско–турската освободителна война Двадесет и шеста дивизия, начело с генерал Делингсхаузен, влиза в Бургас. През този ден отрядът на ген. Струков овладява Чорлу (днешна Турция), части на Западния отряд освобождават Пашмакли (Смолян), а Източния отряд Ески Джумая (Търговище). Освободен е още Кюстендил, като в  боевете се включва четата на Ильо Марков. Междувременно в Одрин е проведен парад на гвардейските части.1765 г. \r\nСофроний Врачански завършва в Котел първия препис на Паисиевата история. \r\nСофроний Врачански (поп Стойко Владиславов) е деец на Българското възраждане, книжовник, учител, църковен деец. Роден е в Котел през 1739 г. Софроний Врачански  е пръв ученик и последовател на Паисий Хилендарски. Той разпространява българското книжно учение, произнася църковни проповеди на български език. Той преписва на простонароден български език два часослова и дамаскин, съставя два сборника, прави преводи. Животът си описва в своята оригинална творба \"Житие и страдания грешнаго Софрония\" (написана около 1805 г. в Букурещ, днес се намира в Санкт Петербург), дълго време останала в ръкопис. Отпечатана е във в. \"Дунавски лебед\" през 1861 г.  (бр. 55-61, посмъртно).На тази дата са родени: 1939 г. \r\nРоден е Георги Любенов Минчев - български композитор. През 1963 г. завършва Музикалната академия, специалност “Композиция” при проф. М. Големинов. От 1968 г. до 1970 г. специализира при Р. Шчедрин в Москва. През 1972 г. получава стипендията за музика на ЮНЕСКО и учи в САЩ, Англия и Франция. От 1963 г. работи в БНР. В периода 1987-1988 г. е Генерален директор на “Балкантон”; заместник-председател и главен секретар на СБК. Главен художествен ръководител е в БНР. Носител е на редица международни награди. През 1979 г. неговият “Концерт за пиано” е селекциониран за международната награда на критиката в САЩ, а през 1981 г. заема I място сред произведенията, препоръчани от Международната трибуна на композитора. През 1989 г. Георги Минчев е удостоен със званието “Почетен сенатор на Академията”, присъдена му от Международната академия “Медичи”, Флоренция, носител е на наградата “Лоренцо Великолепния”. Негови творби са изпълнявани във Франция, Русия, Холандия, Полша, Австралия, Гърция, Куба, Австрия. Творби: оратория “Старобългарски хроники”, “Три поеми за мецосопран и симфоничен оркестър”, “Концертна музика за оркестър”, “Концерт за пиано и оркестър”, “Фаренхайт 451”, балет по Р. Бредбъри, “SentiMetal”, концерт за виолончело и оркестър, “Интермецо и акварели” за две флейти, чембало и струнни, “Фрески”, вокален цикъл за сопран, пиано и камбани, концерт Breve I за десет духови инструмента, концерт Breve II “ContempoRetro” за духов квинтет и др.1900 г. \r\nРоден е Александър Христов Занков - художник и скулптор. Той е роден в София на 29 януари 1900 година, в семейството на Христо Занков. Брат е на революционера Георги Занков. Завършва Трета мъжка гимназия в София. От една паралелка е с художника Александър Жендов. След завършване на гимназия споделя със семейството си, че е решил да се занимава с изучаване на скулптура. Баща му е бил твърдо против, защото смятал това за несериозна професия. Въпреки това младият Александър заминал за Италия с малко пари. Там следвал и работил за да се издържа. Следва в Художествената академия във Флоренция при Либерто Андрести. В Рим се запознава с руската балетмайсторка, родена в Киев, Анна Воробьова (1898 – 1985) и там през 1926 година сключват брак. Имат двама сина: Огнян Занков (професор д.п.н.) и Орлин. През 1927 година завършва Художествената академия в Рим при проф. Е. Лупи. През 1929 година специализира в Париж при проф. Антоан Бурдел (ученик на Роден). През 1934 година се завръща в България.\r\nАлександър Занков участва в много общохудожествени изложби и в много конкурси за паметници. Работи в областта на монументално-декоративната скулптура и композиция. През 1939 година създава „Паметник на освободителите“ в Кърджали. През 1941 година участва в пластичното оформление на Военната академия в София, моделира каменните фигури за фасадата на сградата. След 9 септември 1944 г. участва в осъществяването на временната монументална украса на София и на статуята на „Републиката“ през 1946 година. През същата година прави бронзова фигура на българския войник пред Военното гробище в София, орнаменталната пластика на салоните на Театъра на народната армия в София и на Културния дом на профсъюзите „Георги Димитров“ (днес Син сити) през 1948 година, а в колектив печели конкурса и строи Паметник на съветската армия в Шумен. Негов е страничният релеф на Паметника на съветската армия в Пловдив от 1957 година, Паметник на Иван Вазов, София от 1956 година, Паметника на загиналите руски войни, връх Етрополска Баба. През 1960 година в София осъществява първата си самостоятелна изложба. През 1967 година на пътя между Пазарджик и Пещера създава паметник на Алеко Константинов. Негови творби се намират в художествени галерии и музеи в страната и чужбина, като София, Казанлък, Москва и други, а също и в много обществени сгради и паркове в страната.\r\nУмра в София на 27 юни 1982 година.1893 г. \r\nРодена е Милка Иванова Ламбрева е българска драматична актриса. Около 1909–1910 година учи актьорско майсторство в Париж при Силвен и Муне-Сюли.  През 1911 година Ламбрева постъпва в трупата на Народния театър, където дебютира на 17 декември с ролята на Симона от „Бялата женитба“ на Жул Льометър. В ролята на Мария Луиза в „Орлето“ от Едмон Ростан, 1934 г. \r\nЗа 30-годишната си сценична дейност, до 1942 година, Ламбрева се превъплъщава в множество предимно класически образи, като Офелия („Хамлет“ от Шекспир), Бианка („Укротяване на опърничавата“ от Шекспир), Джесика („Венецианският търговец“ от Шекспир), Мариана и Елмира („Тартюф“ от Молиер), Анжелика („Жорж Данден“ от Молиер), Доримена („Благородникът“ от Молиер), Елисавета Андреевна („Живият труп“ от Толстой), Баронеса Щрал („Маскарад“ от Лермонтов), Наталия Димитриевна („От ума си тегли“ от Грибоедов), Огудалова („Без зестра“ от Островски), Паула Танкери („Втора жена“ от А. Уинч),Кейт Трент („Да бъдеш баща не е лесно“ от Карпентиер), Кора Петри („Перлите“ от Бруно Франк). Умира на 50-годишна възраст на 30 януари 1943 г. На тази дата умират:", "date": "2018.01.29", "title": "Денят 29 януари в българската история"}
{"url": "http://www.focus-news.net/news/2018/01/29/2482486/kardzhali-raboteshti-v-sferata-na-detskoto-zdraveopazvane-obrazovanie-i-sotsialni-deynosti-shte-izlyazat-na-protest-sreshtu-obyaveniya-byudzhet-na-obshtinata-za-2018-g.html", "text": "Работещи в сферата на училищно и детско здравеопазване, образование и социални дейности в Кърджали излизат на протест днес. Това съобщиха от пресцентъра на КНСБ. Действията им са вследствие на обявения бюджет на Общината за 2018 година. В декларация до всички синдикални организации, областният координатор на КНСБ в града Иванка Караколева посочва, че за пореден път приоритет в бюджета е капиталното строителство, а не работните заплати и допълнителни плащания. Според нея за образование са предвидени 150 000 лв. за дофинансиране или 12 500 лв. на месец, което е нищожна сума, имайки в предвид броя на поднормативните и маломерни паралелки в общината. По този начин директорите на детски градини не могат да изпълнят функциите си, защото ще работят, без да знаят с какви пари разполагат, тъй като счетоводството им се води в Общината. Освен това отново няма да има ДМС и допълнителни плащания за празниците за заетите в предучилищно и училищно образование.\r\nДругият сериозен проблем е в училищното и детското здравеопазване. Въпреки че там има увеличение с 21%, реално повишаването на заплатите е с 11%, т.е отново няма да се стигне до реалния размер по Отраслов КТД. За социални дейности и домове при 7 – 9% увеличение с единен разходен стандарт, се обещават на някои от тях до 5%. По тези причини от Регионалния съвет на КНСБ смятат, че е редно като уважаваща себе си организация да защити правата си, както и това, което бе защитено на национално ниво. \r\nПротестиращите се събират от 15.00 до 15.30 часа пред Дома на културата и след това ще продължат до Общината, където ще започне митингът. По време на шествието ще бъде приета декларация, която в 16.45 часа ще бъде връчена на ръководството на Общината.", "date": "2018.01.29", "title": "Кърджали: Работещи в сферата на детското здравеопазване, образование и социални дейности ще излязат на протест срещу обявения бюджет на Общината за 2018 г."}
{"url": "http://www.focus-news.net/news/2018/01/29/2482485/varna-narodniyat-predstavitel-ot-gerb-tanya-petrova-organizira-priemna-za-grazhdani.html", "text": "Народният представител от ГЕРБ – Варна Таня Петрова ще има приемен ден за граждани днес. Това съобщиха от пресцентъра на ПП ГЕРБ. Тя ще отговаря на въпроси на гражданите от 09.00 до 11.00 часа в клуба на ГЕРБ на ул. „Г. Бенковски” №1 в града. Записвания могат да се правят на тел: 052/ 600 015.", "date": "2018.01.29", "title": "Варна: Народният представител от ГЕРБ Таня Петрова организира приемна за граждани"}
{"url": "http://www.focus-news.net/news/2018/01/29/2482487/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Нормално натоварен е трафикът по автомагистрала „Струма“ и главен път Е-79 в частта им от област Благоевград. Без проблеми се извършва движението по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки са предимно сухи и нормално проходими. Повишена е опасността от падащи камъни в Кресненското дефиле и по второкласен път-19 Симитли – Гоце Делчев затова шофьорите трябва да карат внимателно. През деня няма регистрирани тежки пътни инциденти, няма и новообразували се свлачища. В област Благоевград няма въведени ограничения за движението на моторни превозни средства.\r\nЛора КАЛЧЕВА", "date": "2018.01.29", "title": "Благоевград: Повишена е опасността от падащи камъни в Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/01/29/2482489/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. От 8.00 до 16.00 часа днес се забранява престоят и паркирането на пътни превозни средства с изключение на автомобилите на снимачния екип и извън местата в режим на платено паркиране „служебен абонамент“ на ул. „Кракра“ между ул. „Шипка“ и ул. „Щейново“, в частта до ул. „Шипка“. \r\nЗа заснемането на филма „Денят на бащата” се въвеждат ограничения и по ул. „Панайот Волов” между бул. „Кн. Александър Дондуков” и бул. „Янко Сакъзов” за времето до 20.00 часа днес. От 06.00 до 18.00 часа на 31 януари ще бъде ограничено движението на ул. „Врабча” между бул. „Васил Левски” и ул. „11-ти август”.", "date": "2018.01.29", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/01/29/2482481/sluzhitelite-na-zatvori-i-aresti-v-balgariya-shte-izlyazat-na-protest-s-iskane-za-dostoyni-trudovi-vaznagrazhdeniya-i-po-dobri-usloviya-na-trud.html", "text": "За пореден път служителите на затвори и арести в България ще излязат на протест с искане за достойни трудови възнаграждения и по-добри условия на труд. Това съобщиха от пресцентъра на Синдикат на служителите в затворите в България. Навръх професионалния си празник – 29 януари, работещите в затворите и арестите заедно с охраняващите съдебните сгради и магистратите в България ще протестират за пореден път със събрания на открито в защита на своите искания пред сградите на затворите в цялата страна.\r\nВ София протестът ще започне в 7.30 часа пред входа на Софийски районен съд и ще продължи от 9.30 часа пред сградата на ГД \"Изпълнение на наказанията\" на бул. \"Ген. Н. Столетов\" 21.\r\nПълен списък на градовете, в които са организирани демонстрации:\r\nВарна - 12.00 часа;\r\nБургас - 12.00 часа;\r\nПловдив - 9.00 часа;\r\nЛовеч - 8.00 часа;\r\nСливен - 10.30 часа;\r\nПазарджик - 9.00 часа;\r\nСтара Загора - 9.00 часа;\r\nБобов дол - 9.30 часа;\r\nВраца - 9.00 часа;\r\nБелене - 12.00 часа;\r\nБойчиновци - 8.30 часа.\r\nПротестната кампания ще продължи по време на Българското председателство на Съвета на Европа под надслов „Европа ѝ за нас“.\r\nСледващото мероприятие ще се проведе на 31 януари пред Съдебната палата в София и съдилищата в големите областни градове.\r\nВ зависимост от поведението на институциите, акцията на Сдружение „Синдикат на служителите в затворите в България“ ще продължи и в следващите месеци с флашмоб изпълнения и протести на различни места в София в т.ч. и по време на посещенията на министрите на правосъдието от Европейския съюз.", "date": "2018.01.29", "title": "Служителите на затвори и арести в България ще излязат на протест с искане за достойни трудови възнаграждения и по-добри условия на труд"}
{"url": "http://www.focus-news.net/news/2018/01/29/2482490/dobrich-suhi-sa-patnite-nastilki-na-teritoriyata-na-oblastta.html", "text": "Пътните настилки в цялата област са сухи, условията за пътуване са добри, предаде кореспондент на Радио „Фокус” – Варна. Няма затворени пътища, без промяна е организацията на движение на автомобили. В Добрич времето е ясно, тихо е, температурата е около 0 градуса. \r\nЖулиета НИКОЛОВА", "date": "2018.01.29", "title": "Добрич: Сухи са пътните настилки на територията на областта"}
{"url": "http://www.focus-news.net/news/2018/01/29/2482446/stolichna-obshtina-za-parvi-pat-vavede-zelen-bilet-za-gradskiya-transport-kato-myarka-sreshtu-mrasniya-vazduh-v-sofiya-obzor.html", "text": "Във връзка с реализираните от предходните дни превишения на нивата на фини прахови частици и високи стойности в първите часове на деня, Столична община, чрез Център за градска мобилност, въведе специален „Зелен билет” за пътуване с градски транспорт. Билетът е на цена от 1 лев, дава право на пътуване с всички линии и цели насърчаване на използването на градски транспорт в дните с високи стойности на замърсяване на въздуха. Мярката беше одобрена с решение на Столичен общински съвет на 25 януари тази година. \r\nСтолична община призовава настойчиво гражданите да използват градския транспорт за своето придвижване, а особено внимание се обръща на собствениците на автомобили с екологичен клас под ЕВРО5, да ограничат придвижването с тях. , се посочваше в съобщениeтo на Столична община. \r\nОт своя страна кметът на София Йорданка Фандъкова, която взе участие в церемонията по отбелязването на 20 години от пускането в експлоатация на първата отсечка от столичното метро съобщи, че само до обяд са продадени над 10 хил. „зелени билета“. „Снощи до късно работиха колегите, за да могат да изчислят вчерашните превишения и решението ми за „зелените билети“ да бъде законосъобразно. Въпреки че прогнозата за днес беше по-добра, все още виждаме, че не се е реализирала. Въвеждането на билета беше съвсем навреме“, аргументира се Фандъкова пред журналисти. \r\nСтоличен инспекторат продължава извършването на проверки за нерегламентирано събиране и горене на отпадъчни материали в града. \r\nСъветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито. При ходене пеша изберете маршрут, който не е покрай големите градски булеварди.", "date": "2018.01.29", "title": "Столична община за първи път въведе „Зелен билет“ за градския транспорт като мярка срещу мръсния въздух в София (ОБЗОР)"}
{"url": "http://www.focus-news.net/news/2018/01/29/2482472/afp-islyamska-darzhava-poe-otgovornostta-za-napadenieto-v-kabul.html", "text": "Екстремистите от близкоизточната радикална групировка „Ислямска държава“ поеха отговорност за нападението срещу военната академия „Маршал Фахим“ в афганистанската столица Кабул, предава AFP.\r\nСъответната информация бе разпространена от свързаната с джихадистите агенция Amaq. \r\nПо-рано бе съобщено, че най-малко двама афганистански военнослужещи са загинали, а десетима други са ранени при нападението, извършено в ранните часове на деня. Съгласно разпространената информация, самоубийствен атентатор е щурмувал сградата на военната академия. Последвала е стрелба, при която са убити двама военни на Кабул, поясни говорител на Министерството на отбраната на Афганистан, като същевременно допълни, че най-малко петима нападатели са проникнали в академията. Двама от тях са ликвидирани, един е бил арестуван. Тереза Герова", "date": "2018.01.29", "title": "AFP: „Ислямска държава“ пое отговорността за нападението в Кабул"}
{"url": "http://www.focus-news.net/news/2018/01/29/2482491/tass-olimpiyskite-igri-v-yuzhna-koreya-shte-badat-poseteni-ot-rakovoditelite-na-21-strani-po-sveta.html", "text": "Директорът на Офиса по национална сигурност на Южна Корея Нам Гван-пхьо съобщи, че представителите на ръководствата на 21 страни по света са изразили готовност да посетят Зимните олимпийски игри , които ще се проведат между 9 и 25 февруари в страната, предава РИА Новости.\r\n„26 високопоставени гости от 21 страни ще посетят Южна Корея по време на Олимпиадата в Пьончан. 16 от тях ще присъстват на церемонията по откриването“, заяви сътрудникът на президентската администрация. „Също така очакваме 2843 спортисти от 92 страни, което е най-големия броя атлети в историята на Зимните олимпийски игри“, допълни той.\r\nНам Гван-пхьо даде информация , че в деня на откриването президентът Мун Джей-ин е планирал прием за чуждестранните лидери, а по-късно ще проведе с 14 от тях отделни срещи. САЩ ще бъдат представени от президента си Майкъл Пенс, Япония от министър-председателя Шиндзо Абе, Германия от президента си Франк Валтер Щайнмайер. Освен това Южна Корея ще бъде посетена от генералния секретар на ООН Антонио Гутереш.  Виктор Турмаков", "date": "2018.01.29", "title": "ТАСС: Олимпийските игри в Южна Корея ще бъдат посетени от ръководителите на 21 страни по света"}
{"url": "http://www.focus-news.net/news/2018/01/29/2482488/v-gdbop-shte-bade-predstavena-sistemata-amber-alert-izcheznalo-dete.html", "text": "България получи шанса още в началото на тази година да е една от първите държави в региона, която ще въведе и използва при необходимост системата „AMBER Alert – изчезнало дете“. Това се случва благодарение на доброто сътрудничество през последните 4 години между сектор „Киберпрестъпност“ към ГДБОП - МВР и компанията Facebook Inc и в контекста на българското председателство на Съвета на ЕС. Това съобщиха от пресцентъра на МВР.  \r\n„AMBER Alert – изчезнало дете“ представлява система, свързана с приложението на Facebook, която дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване. С над 2 милиарда потребители, този инструмент е изключително силен при издирването на изчезнали деца с опасност за живота и здравето им. \r\nСтартът ще бъде даден на пресконференция в понеделник, 29 януари, от 11.00 часа в сградата на ГДБОП / бул. „Цариградско шосе” № 133А/, в която ще участват представители на ръководството на МВР и на ГДБОП, както и директорите по сигурността във Facebook Inc за Европа.", "date": "2018.01.29", "title": "В ГДБОП ще бъде представена системата „AMBER Alert – изчезнало дете“"}
{"url": "http://www.focus-news.net/news/2018/01/29/2482497/prokuror-rumyana-arnaudova-shest-litsa-sa-obvinyaemi-za-uchastie-v-organizirana-prestapna-grupa-deystvala-v-meditsinskiya-universitet.html", "text": "Шест лица са обвиняеми за участие в организирана престъпна група на територията на Медицинския университет - едно от тях е с обвинение че е ръководител на организирана престъпна група, а останалите са участници. Това каза говорителят на главния прокурор Румяна Арнаудова в предаването „Тази сутрин“ по бТВ.\r\nПо думите й разследващите работят по сигнали за две престъпления. „Едното е свързано с незаконния прием на чуждестранни студенти, а другото е за безстопанственост от ръководещите лица на Медицинския университет за един изключително дълъг период от време. Това предизвика вземане на решение случаят да се разследва от Специализираната прокуратура, тъй като беше отчетена висока степен на застрашаване на националната сигурност“, каза още Арнаудова и обясни, че такива престъпни практики биха могли да се използват от терористични организации за трафик на деца или за незаконен трафик на мигранти.\r\n„Сумите, които са бали плащани, са между 40 и 50 хил. евро. Голяма част от чуждестранните студенти, които са били потърсени от органите на разследването, всъщност никога не са били наематели на жилища в София, което потвърждава факта за неистинските документи, които са използвани. Това представлява индикация за фактическа възможност такива лица, чиито намерения не са известни, да влязат на територията на България като студенти и да получат статут на временно пребиваващи, което им позволява свободно придвижване на територията на Европа“, каза още тя и обясни, че до този момент са иззети около 120 досиета, от които засега са анализирани 20.", "date": "2018.01.29", "title": "Прокурор Румяна Арнаудова: Шест лица са обвиняеми за участие в организирана престъпна група, действала в Медицинския университет"}
{"url": "http://www.focus-news.net/news/2018/01/29/2482498/veliko-tarnovo-v-svishtov-shte-se-provede-tseremoniya-po-nagrazhdavane-na-nay-dobrite-sportisti-na-obshtinata-za-2017-g.html", "text": "Община Свищов организира официална церемонията по награждаване на 10-те най-добри спортисти за 2017 година. Това съобщиха от пресцентъра на Общината. Събитието ще се състои от 18.00 часа днес в салона на ПБНЧ „Еленка и Кирил Д. Аврамови – 1856“.", "date": "2018.01.29", "title": "Велико Търново: В Свищов ще се проведе церемония по награждаване на най-добрите спортисти на общината за 2017 г"}
{"url": "http://www.focus-news.net/news/2018/01/29/2482495/v-ndk-shte-se-provede-diskusiyata-po-povod-vlizaneto-v-sila-na-obshtiyat-reglament-za-zashtita-na-lichnite-danni.html", "text": "Най-голямата реформа в областта на защита на личните данни ще бъде обсъдена на експертна конференция на тема „GDPR София“, която ще се проведе днес в НДК, съобщиха от пресцентъра на Министерство за Българското председателство на Съвета на ЕС 2018. \r\nДискусията по повод влизането в сила на Общият регламент за защита на личните данни - General Data Protection Regulation (GDPR), се провежда под патронажа на Министерството за Българското председателство на Съвета на ЕС и  организирана от Дигитална Национална Коалиция.\r\nРегламентът влиза в действие през май 2018 година по време на Българското председателство и ще стане задължителен за всеки бизнес, опериращ с лични данни. Той ще наложи съществена промяна в работата на фирми и организации, които оперират с личните данни на европейски граждани – от спазването на редица разпоредби до определянето на значителни санкции за нарушителите.\r\nGDPR е най-важната промяна в регулирането на неприкосновеността на личните данни от 20 години насам.\r\nФорумът ще открият министърът за Българското председателство на Съвета на ЕС Лиляна Павлова, министърът на транспорта, информационните технологии и съобщенията Ивайло Московски и Венцислав Караджов, председател на Комисията за защита на личните данни. Участие в събитието ще вземат представители на европейските и националните регулаторни органи, експерти в областта за защита на личните данни от правна и техническа страна, представители на бизнеса и правителството. \r\nПовече информация за събитието – на сайта: https://www.digitalalliance.bg/gdpr", "date": "2018.01.29", "title": "В НДК ще се проведе дискусията по повод влизането в сила на Общият регламент за защита на личните данни"}
{"url": "http://www.focus-news.net/news/2018/01/29/2482496/donald-tramp-ledenite-shapki-po-polyusite-sa-na-rekordno-ravnishte.html", "text": "Президентът на САЩ Доналд Тръмп отново потвърди скептицизма си към глобалното затопляне, заявявайки, че ледените шапки по полюсите на планетата са на „рекордно равнище“, пише The Hill.\r\n„Ако ледените шапки се топяха, да бяха изчезнали сега, но сега поставят рекорди. Те са на рекордно ниво“, заяви Тръмп. Той също така обедини под едно понятие „глобалното затопляне“ и „климатичните промени“.\r\n„Гледайте, някога не бяха климатични промени, а бе глобално затопляне. Не вършеше работа добре, защото ставаше студено навсякъде“, допълни Тръмп.\r\n„По източното крайбрежие на САЩ бе най-студената Нова година някога. Може да се възползваме от доброто старо глобално затопляне, но не и другите страни, които ще платят трилиони, за да се защитят от него“, по-рано заяви Тръмп на профила си в социалната мрежа „Туитър“.  Виктор Турмаков", "date": "2018.01.29", "title": "Доналд Тръмп: Ледените шапки по полюсите са на рекордно равнище"}
{"url": "http://www.focus-news.net/news/2018/01/29/2482499/sofiya-vavedena-e-vremenna-organizatsiya-na-dvizhenieto-po-povod-provezhdaneto-na-sabitie-v-rayona-na-natsionalniya-istoricheski-muzey.html", "text": "Въвежда се временна организация на движението за провеждане на събитие в района на Националния исторически музей днес, съобщиха от пресцентъра на Столична община. От 08.00 часа до приключване на събитието се забранява престоят и паркирането на пътни превозни средства на паркинга пред Националния исторически музей, с изключение на автомобилите на гостите, поканени на приема. От 16.00 часа до приключване на приема се забранява влизането на пътни превозни средства по южното локално пътно платно на Околовръстен път между пътен възел „Бояна” и НИМ, с изключение на автомобилите на гостите поканени на приема, само при необходимост и по преценка на отдел „Пътна полиция” при СДВР. Столична дирекция на вътрешните работи осигурява охрана и постове за контрол и регулиране на движението.", "date": "2018.01.29", "title": "София: Въведена е временна организация на движението по повод провеждането на събитие в района на Националния исторически музей"}
{"url": "http://www.focus-news.net/news/2018/01/29/2482500/pregled-na-osnovnite-temi-v-starozagorskiya-pechat.html", "text": "„Син на свещеник - участник в грабеж“ е водещо заглавие от страниците на вестник „Старозагорски новини“. Непълнолетен син на селски свещеник е сред четиримата задържани за грабеж над таксиметров шофьор край Стара Загора. Тежкият инцидент, при който въоръжени с брадвичка и нож тийнейджъри заплашиха водач на казанлъшката фирма \"Вил такси\" и задигнаха 185 лв. и мобилен телефон, стана малко след полунощ на 25 януари по главен път I-5 до отбивката за село Змейово. Грабежът е осъществен, след като изплашеният за живота си 45-годишен Николай Т. изпуснал волана на автомобила си \"Шкода Октавия\" и той се врязал в мантинелата. Младежите, които се качили в таксито от центъра на село Горно Черковище, без да имат в себе дори едно левче, преджобили леко ранения и зашеметен от удара водач и го зарязали на произвола на съдбата. Сигналът на телефон 112 подал транзитно преминаващ шофьор, който видял катастрофиралата кола и мъжа в купето. За броени минути четири полицейски патрулки блокирали района. Извършителите били задържани на около 300 м от местопроизшествието, докато чакали друго такси. В компанията, освен попския син Динко Б., били 15-годишният Димитър Х., 17-годишният Стилиян Г. и тарторът им, преминалият през три присъди за пробация Кристиян Георгиев. Според предварителните показания на пострадалия точно Кристиян е забил острието на ножа си в брадичката му, това даде основание на наблюдаващия досъдебното производство прокурор да поиска в петък следобед налагането на постоянна мярка за неотклонение \"задържане под стража\". Другите трима, ученици в казанлъшка професионална гимназия, са пуснати на свобода под опеката на родителите си. В Горно Черковище са изумени от случилото се, по думите на местните жители Динко, Митко и Стилиян били от примерни семейства, не били лишени от нищо, никой не знаел, че се друсат. Хората там обвиняват за случилото се 17-годишния Кристиян, който в рамките на една година има три присъди: обществено порицание и две пробации, основно за притежание на марихуана и за шофиране, без да има свидетелство за правоуправление, под въздействие на опиати. \r\n„От 5 години джендър фондацията работи с училищата, защо досега не реагираха, недоумяват от РУО - Стара Загора“ е друго заглавие от ежедневника. Конкурсът \"Училище без насилие и стереотипи, определяни от пола\" на фондация \"Джендър образование, изследвания и технологии\" съвместно с \"Националната мрежа за деца\" се провежда за 5-а поредна година в българските училища. Съдействието от страна на МОН и РУО е да информираме училищата за конкурса, участието, в който е на доброволен принцип. Подобно съдействие от образователното министерство е оказвано и на други неправителствени организации, работещи по европейски проекти. В конкурса на Фондацията не участват ученици, а само учители, на които се предоставят анкетни карти за попълване с въпроси, свързани с толерантността и безопасната училищна среда. Това съобщи за \"Старозагорски новини\" началникът на Регионалното управление по образование (РУО) в Стара Загора Татяна Димитрова в отговор на журналистическото ни питане. Поводът бе съобщение от ВМРО - Стара Загора, разпространено до медиите, че джендър фондация работи в училищата и под \"благовидната форма срещу насилието, се опитват да прокарват тези, в разрез с традициите ни и самата природа\". Началникът на РУО изрази недоумение защо в предходните години никой не е реагирал на конкурса на фондация \"Джендър образование, изследвания и технологии\" (ДОИТ), а това се случва едва сега. Татяна Димитрова изрично уточни, че въпросите в анкетните карти не са подвеждащи. Проверката на медията ни установи, че въпросната анкетна карта, именувана \"Карта за оценка на училищната среда\", е публикувана в сайта на фондацията ДОИТ. Половината от въпросите в нея са свързани с политиката за равнопоставеността на пола и мерките, приети в съответното училище за ефективното й прилагане, а втората половина от въпросите - с насилието и тормоза в училището, дали то разполага с психолог или педагогически съветници, пряко ангажирани с разрешаване на конфликтите между децата, мерките за превенция и т.н. В сайта на Фондацията е упоменато още, че мисията й е \"да провежда дейности за постигане на равнопоставеност на половете, социална справедливост и равенство във всички сфери на живота, включително при достъпа до новите технологии\". А що се отнася до въпроса на началника на РУО защо от ВМРО - Стара Загора, реагираха 5 години след старта на конкурсите на ДОИТ, отговорът е - заради Истанбулската конвенция, срещу чието ратифициране от партията на Красимир Каракачанов първи се обявиха. И най-вече заради думичката \"джендър\", съдържаща се в наименованието на Фондацията и превърнала се в най-голямата ерес за Светия Синод на БПЦ. Думичката, която през последните седмици в България се превърна в най-разтегливото и услужливо понятие за партийни и други цели. \r\n„Общинската организация на БСП в Казанлък се разграничи от действията на четирима свои“, пише още изданието. Декларация срещу езика на омразата, арогантността и разделението, и решение за разграничаване от дейността на трима свои общински съветници и народен представител са били приети по време на първото за тази година заседание на Общински съвет на БСП - Казанлък, проведено миналата седмица. В гласуваната декларация казанлъшките социалисти се противопоставят на ширещи се в казанлъшки и национални медии фалшиви новини за тяхната организация. \"БСП - Казанлък, е обект на клевети, фалшиви новини, арогантни подмятания и обиди от страна на някои казанлъшки медии, но ние, социалистите от Казанлък, няма да мълчим срещу насаждания език на омразата в казанлъшкото общество\", гласи част от приетия документ. В него се уточнява, че в условията на демографски срив, корупция, липса на доверие в институциите и усещането за безнаказаност, превръщането на фалшивите новини в реалност води до тотална обезвереност на българските граждани. И се настоява медиите да спрат с фалшивите и жълтите новини. Другото прието решение на форума на Общинския съвет на БСП - Казанлък - за разграничаване от действията на трима общински съветници от социалистическата партия и един техен народен представител, е взето по препоръка на Общинска контролна комисия. \"Общинският съвет на БСП - Казанлък, взе категорично решение за разграничаване от действията на Пламен Караджов, Теодора Иванова, Моника Динева и Донка Симеонова за изнесената невярна информация и липсата на аргументирани мотиви на пресконференцията, дадена от тях пред казанлъшки медии на 20.11.2017 г., с което се уронва престижът на Общинската партийна организация в Казанлък и на НС на БСП като цяло. Наложената мярка за въздействие е на база чл. 12, ал. 3 от Устава на БСП \"разграничаване от конкретни действия на член на партията\", информираха в прессъобщение от ОбС на БСП - Казанлък. Вестникът припомня, че на въпросната пресконференция от 20 ноември м.г., дадена от цитираните трима общински съветници и народния представител Донка Симеонова, е оповестено, че \"проблемът в раздвоението на казанлъшката партийна организация е поставен на пленум на партията и до края на годината предстои избор на ново местно ръководство\". Което обаче не се е случило. Цитираните трима общински съветници регулярно изпращат пресинформации до медиите чрез пресцентъра на Областния съвет на партията. Две от тях действително се оказаха фалшиви новини. Първата информация, обявена от червените старейшини, беше, че част от селата в Казанлъшко имат недостиг на вода, което беше категорично опровергано от ръководството на ВиК - Стара Загора. Втората информация е от миналата седмица, в която пък се твърдеше, че \"бюджетът на община Казанлък е като Истанбулската конвенция\", тоест той бил представен като социален, а за \"7 години управление ГЕРБ са вдигнали многократно таксите за граждани\". Кметът на Казанлък Галина Стоянова обаче също беше категорична, че през последните 6 години в общината не са били увеличавани местните данъци и такси и всеки, който се интересува от темата, може да провери. \"В момента БСП - Казанлък, се нуждае от обединение, а не от разединение, което целят с действията си и публикациите си в социалните мрежи и медиите горецитираните лица. Това разединение работи единствено и само в полза на политическите опоненти на БСП, а именно ПП ГЕРБ, ПП ДПС, ПП ДОСТ и т.н.\", заключават от Общинския съвет на БСП в Казанлък.", "date": "2018.01.29", "title": "Преглед на основните теми в старозагорския печат"}
{"url": "http://www.focus-news.net/news/2018/01/29/2482502/sofiya-deputatat-ot-gerb-vasil-tsvetkov-shte-provede-priemni-v-godech-i-svoge.html", "text": "Народният представител от ГЕРБ - София област Васил Цветков ще проведе открити приемни в две населени места от областта днес, съобщиха от пресцентъра на ПП ГЕРБ. От 11.00 часа той ще се срещне с жителите на община Годеч в офиса на партията, намиращ се на пл. „Свобода“, Младежки дом №3. Телефон за записвания: 0882 525 008\r\nОт 14.00 часа Цветков ще отговаря на въпросите на жителите на Своге. Срещата ще бъде в офиса на партията на ул. \"Александър Стамболийски\" №3, ет.2. Телефон за записвания: 0884 800 349.", "date": "2018.01.29", "title": "София: Депутатът от ГЕРБ Васил Цветков ще проведе приемни в Годеч и Своге"}
{"url": "http://www.focus-news.net/news/2018/01/29/2482501/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални за сезона. Настилките са предимно сухи. В по-усойните участъци е заледено и обработено. Трафикът в началото на работната седмица е интензивен. По-натоварено е в района на прохода Шипка, където все още е в сила забраната за движение на товарни автомобили над 12 тона. Затворен за моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци - Велчевци. Движението е в едната лента.\r\nЛуиза ТРАНЧЕВА", "date": "2018.01.29", "title": "Габрово: Ограничено е движението в участък от път Велико Търново – Стара Загора, в района на Габрово, заради строителни дейности"}
{"url": "http://www.focus-news.net/news/2018/01/29/2482504/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2018.01.29", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/01/29/2482503/veliko-tarnovo-intenzivno-e-dvizhenieto-po-glavnite-bulevardi-i-krastovishta-v-grada.html", "text": "Интензивно е движението по главните булеварди и кръстовища в града. Пътните настилки са предимно сухи. В по-усойните места е заледени и обработено.  Времето е облачно, без валежи, предаде репортер на Радио „Фокус“ – Велико Търново. Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел \"Качица\", както и по околовръстния път, който съвпада с път София – Варна. Всички светофарни уредби към момента работят нормално, с изключение на тази под НВУ „Васил Левски“, преди Западен пътен възел. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални. Настилките – предимно сухи, в по-усойните места – заледени и обработени. Времето е облачно, без валежи. Затворен за товарни автомобили над 10 тона е път-551 Дебелец - Средни колиби - Елена. Обходният маршрут е през Дебелец - В.Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.01.29", "title": "Велико Търново: Интензивно е движението по главните булеварди и кръстовища в града"}
{"url": "http://www.focus-news.net/news/2018/01/29/2482505/plovdiv-kampaniya-po-kravodaryavane-shte-se-provede-v-asenovgrad.html", "text": "Кампания по кръводаряване ще се проведе днес в Асеновград. Това съобщиха за Радио „Фокус“ – Пловдив от Районния център за трансфузионна хематология в Пловдив. Кампанията ще продължи и на 30 януари 2018 г. в сградата на Община Асеновград. Инициативата на Районен център за трансфузионна хематология (Кръвен център) в Пловдив е част от Националната кампания за безвъзмездно и доброволно кръводаряване под мотото „Капка по капка - живот” и ще се проведе  в зала 517 от 9.00 до 12.30 часа.\r\nКръводарителска кампания ще се проведе и в град Раковски. Желаещите да дарят кръв могат да го направят на 6 и 7 февруари в сградата на Общината между 09.00 и 12.30 часа.\r\nОт Районния център за трансфузионна хематология в Пловдив напомнят, че всеки здрав човек на възраст от 18 до 65 години може да стане дарител. Мъжете могат да даряват кръв 5 пъти в рамките на една календарна година, а жените – 4 пъти. Важно е интервалът между две кръводарявания да бъде минимум 2 месеца.", "date": "2018.01.29", "title": "Пловдив: Кампания по кръводаряване ще се проведе в Асеновград"}
{"url": "http://www.focus-news.net/news/2018/01/29/2482482/zam-kmetat-na-sofiya-evgeni-krusev-mezhdu-18-i-20-hilyadi-zeleni-bileta-za-gradski-transport-byaha-prodadeni-vchera.html", "text": "Между 18 и 20 хиляди \"зелени билета\" за градски транспорт бяха продадени вчера. Това каза заместник-кметът на София с ресор транспорт и транспортни комуникации Евгени Крусев в интервю за предаването „Тази сутрин“ по бТВ. \r\nПо думите му не се е наблюдавал недостиг на билети. „За вчерашния ден беше констатирано значително превишаване на фините прахови частици на въздуха в София, което се следи ежечасно със сензорите на Министерството на околната среда на база на климатичните прогнози и на прогнозите за замърсяването. Вследствие на това се взима решение за активиране на определени мерки“, каза още той. \r\nКрусев обясни, че през изминалата седмица след призива на Столична община за пътуване с градски транспорт вместо с леки автомобили средно дневно са били купувани около 4-5 хиляди билета за еднократно пътуване в повече. „Имаше хора, които през последните дни наистина се вслушаха в призива ни, заради което наистина им благодарим“, каза още заместник-кметът на София.\r\nТой коментира и другите мерки, които Столична община е готова да предприеме за повишаване качеството на въздуха. „Ще се ограничи влизането на автомобили в централната градска част, ако се констатира необходимост от това. Това значи, че гражданите ще могат да оставят своите коли и да продължат с градския транспорт своето пътуване“, обясни той и уточни, че сред най-строгите мерки, които общината е готова да предприеме, е още и забрана за паркиране на основни улици и паркинги в София. „Това са основните улици  със синя и зелена зона. Няма да има постъпления от тях, но това е цената, която Столична община е готова да плати за по-чист въздух“, коментира той.\r\nКрусев уточни, че пълна забрана за автомобили и безплатен градски транспорт в София може да се случи, ако има десетдневна прогноза за замърсен въздух.", "date": "2018.01.29", "title": "Зам.-кметът на София Евгени Крусев: Между 18 и 20 хиляди \"зелени билета\" за градски транспорт бяха продадени вчера"}
{"url": "http://www.focus-news.net/news/2018/01/29/2482506/brussels-times-kolanat-s-eksplozivi-na-salah-abdeslam-zadarzhan-sled-teroristichnite-napadeniya-v-parizh-e-bil-defekten.html", "text": "Според доклад на експерти, изготвен по молба на разследването във връзка с нападенията в Париж от 13 ноември, коланът с експлозиви, носен от задържания в последствие Салах Абдеслам, не е успял да се задейства, пише  Brussels Times.\r\nКоланът, изоставен от Абдеслам на паважа във френската столица, е бил изследван в лаборатория. Според френски медии той се е оказал дефектен. Кабелът отпред е бил повреден и малка част от детонатора е бил счупена, пречейки за създаването на електрически контакт и заради това устройството е станало негодно.\r\nАгенция \"Фокус\" припомня:\r\nАбдеслам е единственият оцелял сред извършителите на нападението в Париж, станало едно от най-кървавите в историята на Европа. При няколко едновременни нападения с огнестрелно оръжие и бомби по различни места на френската столица загинаха 130 души. Виктор Турмаков", "date": "2018.01.29", "title": "Brussels Times: Коланът с експлозиви на Салах Абдеслам, задържан след терористичните нападения в Париж, е бил дефектен"}
{"url": "http://www.focus-news.net/news/2018/01/29/2482507/vratsa-narodniyat-predstavitel-ot-gerb-krasen-krastev-shte-provede-priemna-za-grazhdani-v-selo-sokolare.html", "text": "Народният представител от ГЕРБ- Враца Красен Кръстев ще проведе приемна за граждани в село Соколаре. Това съобщиха от пресцентъра на ПП ГЕРБ. Приемната ще се проведе от 10.00 часа днес в кметство Соколаре.", "date": "2018.01.29", "title": "Враца: Народният представител от ГЕРБ Красен Кръстев ще проведе приемна за граждани в село Соколаре"}
{"url": "http://www.focus-news.net/news/2018/01/29/2482510/netherlands-times-teroristi-ot-islyamska-darzhava-sa-obuchavali-zheni-ot-belgiya-i-holandiya-kak-da-izvarshvat-napadeniya.html", "text": "„Ислямска държава“ е тренирала три жени - една холандска и две белгийски да извършват нападения в Европа. Това е било разкрито от белгийски член на организацията, разпитван от пленилите го американски войници в Сирия, пише  Netherlands Times.\r\nМъжът е задържан от сирийските кюрди през август и е разпитан след това от американски войници. През октомври той  разкрва част от плановете на терористите да извършват нападения в Европа.\r\n„Ислямска държава“ тренира жени, за да станат терористи. Те ги учат как да боравят с експлозиви, след което са готвени да пътуват до Европа през Турция“, е съобщил терористът по време на разпити. Той е назовал три имена – на холандска жена и на две белгийски.\r\nСпоред него една от белгийките „предизвикваше ненавист сред нас, защото се разхождаше открито наоколо с оръжие“. Много от терористите в „халифата“ са били възмутени, вярвайки, че само мъж може да носи оръжие. \r\nСмята се, че около 280 холандски граждани са заминали за Сирия и Ирак, за да се присъединят към терористични организации. Не се знае колко точно от тях са жени.  Виктор Турмаков", "date": "2018.01.29", "title": "Netherlands Times: Терористи от „Ислямска държава“ са обучавали жени от Белгия и Холандия как да извършват нападения"}
{"url": "http://www.focus-news.net/news/2018/01/29/2482511/plovdiv-povishena-e-opasnostta-ot-svlichane-na-zemna-masa-po-patishtata-laki-bachkovo-i-krichim-devin.html", "text": "Опасност от падащи камъни има по пътищата Лъки – Бачково и Кричим – Девин. Това каза за Радио „Фокус“ – Пловдив дежурен служител от Областно пътно управление - Пловдив. Не са постъпвали сигнали за сериозни пътни инциденти през последната нощ. Пътищата в Пловдивска област са предимно сухи, по усойните места, в района на Лъки и Паничково са заледени, но обработени и опесъчени. Проходът Троян - Кърнаре остава затворен за движение на всички МПС. Ограничено е преминаването на тежкотоварни камиони над 12 тона по пътищата Югово - Лъки - Здравец, в отсечката град Лъки - пътно кръстовище за хижа „Момчил юнак“, и Поповица - Болярци. Забранено е и преминаването на тежкотоварни камиони над 5 тона по пътя Плодовитово - Първомай - Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград.\r\nДвижението на територията на град Пловдив е натоварено към този час на деня. Задръствания се образуват по булевардите „Христо Ботев“, „Шести септември“ и „Цар Борис III Обединител“, както и по входно-изходните артерии.\r\nВесела КРЪСТЕВА", "date": "2018.01.29", "title": "Пловдив: Повишена е опасността от свличане на земна маса по пътищата Лъки - Бачково и Кричим - Девин"}
{"url": "http://www.focus-news.net/news/2018/01/29/2482509/kyustendil-prohodimi-pri-zimni-usloviya-sa-patishtata-na-teritoriyata-na-oblastta-na-mesta-patnite-nastilki-sa-mokri-i-hlazgavi.html", "text": "Проходими при зимни условия са пътищата на територията на областта, на места пътните настилки са влажни и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.29", "title": "Кюстендил: Проходими при зимни условия са пътищата на територията на областта, на места пътните настилки са мокри и хлъзгави"}
{"url": "http://www.focus-news.net/news/2018/01/29/2482478/pernik-grupata-ot-petrich-zlatna-feya-specheli-nagradata-na-publikata-na-27-iya-mezhdunaroden-festival-na-maskaradnite-igri-surva-2018.html", "text": "Групата от Петрич „Златна фея” спечели наградата на публиката на 27-ия Международен фестивал на маскарадните игри „Сурва 2018” в Перник. Тя грабна първото място с 537 гласа. Това съобщиха от пресцентъра на Общината. Второто място зае село Айдемир (област Силистра) с 458 гласа, а трети се наредиха село Калугерово (област Пазарджик) с 327 гласа. Общият брой на изпратените SMS-и е 3 841. Броят на уникалните номера, изпратили съобщения, е 2 184.\r\nПо регламент точно в 20.00 часа линията за гласуване с SMS беше затворена. Георги Вачев, представител на фирма „Войском” АД София, която организира SMS гласуването, и в присъствието на нотариус Александър Цветанов в 20.05 часа беше изтеглен печелившия участник в гласуването. Късметлийка се оказа Блага Вълчева от село Мирково (област Софийска), която е пуснала своя вот за местната група. Тя спечели наградата - екскурзия до Солун.\r\nБлага е семейна с едно момиченце и работи в община Мирково, в отдел „Проекти търговия и туризъм”.\r\nДнес от 10.00 часа в Малкия салон на Двореца на културата ще бъдат обявени наградите от 27-мия Международен фестивал на маскарадните игри в Перник.", "date": "2018.01.29", "title": "Перник: Групата от Петрич „Златна фея” спечели наградата на публиката на 27-ия Международен фестивал на маскарадните игри „Сурва 2018”"}
{"url": "http://www.focus-news.net/news/2018/01/29/2482512/sliven-obshtinskite-savetnitsi-ot-gerb-hristo-kotov-i-dimitar-pavlov-shte-provedat-priemni-za-grazhdani.html", "text": "Общинските съветници от ГЕРБ Христо Котов и Димитър Павлов ще проведат приемни за граждани. Това съобщиха от пресцентъра на ПП ГЕРБ. Приемното време е 9.30 до 16.30 часа днес. Предварително записване се прави на тел. 044/63 32 23.", "date": "2018.01.29", "title": "Сливен: Общинските съветници от ГЕРБ Христо Котов и Димитър Павлов ще проведат приемни за граждани"}
{"url": "http://www.focus-news.net/news/2018/01/29/2482513/burgas-nyakolko-rayona-na-grada-shte-badat-s-narusheno-vodopodavane-zaradi-stroitelno-montazhni-raboti.html", "text": "Няколко района на централната градска част ще бъдат с нарушено водоподаване заради строително-монтажни работи, съобщиха от водоснабдителното дружество, обслужващо региона. Без вода от 9.00 до 15.00 часа ще бъдат живеещите на улиците:\r\n– ул. “Митрополит Симеон“ (от ул. “Александровска“ до ул. “Антим I“);\r\n– ул. “Граф Игнатиев“;\r\n– ул. “Успенска“;\r\n– ул. “Гео Милев“;\r\n– ул. “Иларион Макариополски“;\r\n– ул. “Момина сълза;\r\n– ул. “Лермонтов“ (от ул. “Митрополит Симеон“ до ул. “Богориди“);\r\n– ул. “Фотинов“ (от ул. “Булаир“ до ул. “Г. Кирков“).", "date": "2018.01.29", "title": "Бургас: Няколко района на града ще бъдат с нарушено водоподаване заради строително-монтажни работи"}
{"url": "http://www.focus-news.net/news/2018/01/29/2482514/stara-zagora-narodniyat-predstavitel-ot-gerb-boris-karchev-shte-provede-priemna-za-grazhdani-v-kazanlak.html", "text": "Народният представител от ГЕРБ Борис Кърчев ще проведе приемна за граждани в Казанлък. Това съобщиха от пресцентъра на ПП ГЕРБ. Срещата на Кърчев с гражданите ще се проведе от 10.00 часа до 12.00 часа в офиса на партията на ул. „Климент Охридски” №1. За записвания и информация - тел. 0885 023 905", "date": "2018.01.29", "title": "Стара Загора: Народният представител от ГЕРБ Борис Кърчев ще проведе приемна за граждани в Казанлък"}
{"url": "http://www.focus-news.net/news/2018/01/29/2482515/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил”. Днешното издание на предаването е посветено на 140 години от Освобождението на Кюстендил от турско робство. Историята на Кюстендил и на Кюстендилския край е изпълнена с героични устреми към свобода и правда, с драматични превратности. Изключително драматично, плод на редица благоприятно стекли се обстоятелства, е осъществено и Освобождението на Кюстендилския край. За тези събития ще ни разкаже директорът на Регионален исторически музей – Кюстендил Валентин Дебочички. Ще ви предложим да чуете и какво знаят за тази дата част от жителите на града, а от началника на „Държавен архив” – Кюстендил Петър Шейков ще научим какви документи са запазени от този период. Освобождението на Кюстендил е пряко свързано и с личността на Ильо Войвода, за създадената къща музей в негова чест и за експозициите в нея ще говорим с екскурзовода Веселака Кискимова. В предаването ще обърнем внимание и на едно предстоящо събитие – отбелязване на 136 години от рождението на големия български художник Владимир Димитров – Майстора. По темата наш гост ще бъде директорът на художествената галерия в Кюстендил – Валентин Господинов.Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.01.29", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/01/29/2482508/nargiz-gurbanova-izvanreden-i-palnomoshten-poslanik-na-azerbaydzhan-borisov-beshe-parviyat-gost-v-rodinata-ni-shte-rabotim-po-gaz-investitsii-turizam-medii.html", "text": "Борисов беше първият гост в родината ни - ще работим по газ, инвестиции, туризъм, медии. Това каза Наргиз Гурбанова, извънреден и пълномощен посланик на Азербайджан, в седмичното обзорно политическо  „Беновска пита“ по „Канал 3“ и „Радио К2“, съобщиха от екипа на предаването.\r\nБеновска посрещна за пръв в студиото си Наргиз Гурбанова с въпрос „Бяхме преди около две седмици в Азербайджан с правителствена делегация по повод откриването на авиолиния Баку-София и донесохме една добра новина, че президентът Алиев се ангажира да газифицира битово 97-те% негазифицирана част от България. Искам да споделя едно мое лично впечатление – респектиратес реда, чистотата и правилата – това някаква форма на натиск ли е върху хората или е осъзнато поведение?“. Гурбанова благодари за поканата и поздрави зрителите на предаването. „Наистина сте права. Баку в много отношения е уникален град и въпреки че сме спечелили своята независимост преди почти 27-28 години са положени много усилия, за да направим Азербайджан и Баку истинска столица на Южен Кавказ. Всъщност, Баку винаги е бил много културен и национален град със специфични неща и обикновено казваме, че има отделна националност – бакинци. Мисля, че това обяснява защо много хора от различни държави обичат Баку и за тях той е нов дом“, посочи Гурбанова.\r\nБеновска попита кои са важните точки от срещата в Баку между премиера Борисов, президента Илхам Алиев и премиера на Азербайджан Артур Расизаде. Гурбанова отбеляза, че това е била първата визита за годината на чуждестранен политик – „ново посещение от стар приятел“, както е казал президентът на Азербайджан. Посланикът продължи с това, че енергетиката винаги е била „крайъгълен“ камък в партньорството между Азербайджан и България и наистина се водят дискусии за газификация, но от 2020 година 1 милиард кб. м газ ще достигнат до България, което означава, че около 1 милион домакинства ще бъдат снабдявани с газ. Гурбанова обясни, че Азербайджан и България са поели този ангажимент и договорът е подписан през 2014 година, и страната ѝ се интересува от България и като транзитна държава за ресурсите от Азия – особено газ. По думите ѝ България може да се превърне в газов хъб за Азербайджанските енергийни ресурси. Беновска попита откъде ще влиза газът. Гурбанова обясни, че газът идва от Южния газов коридор, който е мегапроект, и е признат от ЕС като единствената жизнеспособна алтернатива за доставка на газ в нашия регион. Това е напълно различно от Южен поток. Газът ще преминава през Азербайджан, Грузия, Турция, Гърция, Италия и Албания, а от Гърция, през конектор, ще достига до България. Водещата попита дали това е договорено с Гърция. Гурбанова потвърди и каза, че има консорциум IGB и първият тръбопровод ще бъдепуснат през юни тази година.\r\n„Как ще активираме човешкия контакт по тази нова линия Баку-София – освен, че билетите, засега, са много евтини и освен, че Баку е много красив град?“, попита Беновска. \r\n„Преди да стигнем до тази тема нека да подчертая едно нещо, което беше дискутирано по време на посещението – това беше повишаването на кооперацията в сферата на транспорта. Преди няколко месеца Азербайджан пусна нова железопътна линия в партньорство с Грузия и Турция. Въпреки че България не е спомената в заглавието – тя също участва в тази жп линия. Значимостта на линията е отбелязана от ЕК в специална декларация, която подчертава важността на бързата модернизация на жп линията между Турция и България, така че пътниците и карго товарите да се превозват. Преди пускането на тази линия пътуването беше между 40-45 дни, а сега е в рамките на 2 седмици от Европа до Китай и обратно. Когато говорим за „Бута еъруейз“ ние сме уверени, че с тази авиолиния много повече хора ще идват от България в Азербайджан. Ще Ви цитирам няколко цифри – преди 2 години 16 хиляди азербайджанци са посетили България с туристическа цел и около 1500 българи са отишли на почивка в Азербайджан. Вярваме, че това е възможност не само за двете държави да бъдат крайни дестинации, но също така да бъдат и транзитни точки в нашите региони. Няма да повярвате колко много запитвания получавам от НПО, музеи, културни институти, които искат да организират експедиции и посещения, културни и спортни мероприятия“, каза Гурбанова.\r\nСъвместна инициатива; Интервю с президентската двойка на Азербайджан; Истанбулската конвенция\r\nБеновска обясни на посланик Гурбанова, че предаването има традиция да организира съвместни инициативи със своите гости, а създаването на контакт с азербайджански медии би била подходяща съвместна инициатива. Гурбанова каза, че ще съдейства с голямо удоволствие, защото страната им традиции по отношение на медиите – следващата година се отбелязват 145 години от първия азербайджански вестник, имат над 20 телевизии и радио станции в Азербайджан. Посланикът на Азербайджан се ангажира да осъществи контакт между Беновска и различни аудитории в страната си. Беновска сподели, че е помолила президентската двойка за интервю, съгласили са се и са я помолили да дойде няколко дни по-рано, но тогава не е имало пряка линия и тя е имала предаване, а сега вече може да се осъществи. Водещата изрази своето желание да покаже образа и на президента Алиев , и на успялата жена – съпругата му Мехрибан Алиева, в качеството на вице президент. Гурбанова обясни, че първата дама на Азербайджан обича България и преди няколко години е посетила страната, била е във Велико Търново и като президент на фондация „ГейдарАлиев” (Азербайджан) Мехрибан Алиева лично се е ангажирала и подкрепя проекта за възстановяване и социализацияна Трапезица, финансирансъссредстваотфондацията”. Гурбанова посочи, че се надява да могат да се инициират много проекти с нейна помощ в страната ни. \r\nБеновска отбеляза, че г-жа Алиева е най-красивата жена- политик според класациите и по този повод попита посланика на Азербайджан защо страната им не е ратифицирала Истанбулската конвенция. Гурбанова отговори, че решението за подписване на международен правен документ е суверенно за всяка държава, за нейното правителство и не само по отношение на конвенцията, а за и други, които са част от глобалния дневен ред. Според нея ролята на жените в Азербайджан е емблематична, защото тази година се отбелязва 100 години, от както страната им е първата светска мюсюлманска държава в Изтока. Тя отбеляза, че точно преди 100 години Азербайджан е дала глас на жените си, страната е част от Съвета на Европа от 2001 година и е подписала всички международни правни документи за ролята на жените. Гурбанова обясни, Азербайджан е част от конвенцията на ООН за ролята на жените от 1992 година, конвенцията за елиминиране на всички форми на дискриминиране на жените от 1995 година, 2010 година страната приема закон за предотвратяване на всички форми на домашно насилие, следователно Азербайджан прилага всички инструменти за защитата на всички граждани на страната. Провежда се дебат в Азербайджан за Истанбулската конвенция. Гурбанова обясни, че е представила тези факти, за да покаже, че страната им се грижи за жените и децата.\r\nБеновска попита посланика на Азербайджан дали спортува. Гурбанова каза, че си е обещала да започне в близкото бъдеще, защото трябва да се мисли за времето напред, а в момента работата я подържа във форма. Тя сподели, че има 5-годишен син, който е много активен, и си играят заедно. Беновска връчи на посланика здрава, българска, червена ябълка и ѝ обясни, че това се прави с цел да се провери дали, наистина в българската политика,нашата и външната дипломация и съдебна система има „гнили ябълки“, както бившият посланик на Франция обвини страната ни. Беновска обясни, че е връчила ябълка на всички значими политици в Бг, дипломати и президента Радев.\r\nВодещата припомни, че от 25 години България и Азербайджан поддържат автономни дипломатически отношения и попита какви са плановете на посланика в България за тази година. Гурбанова обясни, че има много предстоящи годишнини – 110 години от първата опера в Мюсюлманския Изток, 120-годишнина на азербайджанското кино и 145-годишнина на азербайджанския театър.\r\nВодещата подари на посланика клубната тениска „Беновска рита“ с въпроса „Защо?“ на гърба и я попита защо се е захванала с дипломация. Посланикът на Азербайджан обясни, че преди е искала да бъде журналист, но първото ѝ образование е било дипломация и международни отношения, след това доктурантура във Виена. Беновска подари на Гурбанова книгата си с интервюто на Ахмед Доган от 1992 година, за да научи още неща за България, които може би не е забелязала . Посланикът на Азербайджан подари на предаването и екипа сок от нар, който е много популярен в страната ѝ. Гурбанова подари 2 книги – едната за град Шеки, побратим на нашия град Габрово, място известно със своите занаяти и хумор и там е построена най-старата църква в Южен Кавказ, а втората за град Нахичеван, обявен за столица на ислямската култура за 2018 година.\r\nБеновска благодари на посланика на Азербайджан за интервюто и припомни да направят интверютата с президентската фамилия. Така прикючи разговорът между Наргиз Гурбанова и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 28-ми януари 2018 година.", "date": "2018.01.29", "title": "Наргиз Гурбанова, извънреден и пълномощен посланик на Азербайджан: Борисов беше първият гост в родината ни - ще работим по газ, инвестиции, туризъм, медии"}
{"url": "http://www.focus-news.net/news/2018/01/29/2482516/pazardzhik-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част са сухи, по усойните места заледени и заснежени, но почистени и опесъчени. Въведени са и ограничения за товарните автомобили.  Забранено е преминаването на МПС над 12 тона с ремаркета и полуремаркета по двете планински отсечки Велинград - Сърница и Белово - Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.29", "title": "Пазарджик: Проходими при зимни условия са пътищата на територията на областта"}
{"url": "http://www.focus-news.net/news/2018/01/29/2482519/pregled-na-osnovnite-temi-vav-velikotarnovskiya-pechat.html", "text": "„Онколози отстраниха 17 кг тумори от яйчниците на жена” е заглавие от първа страница на областния всекидневник „Янтра Днес”. Онколози от Комплексния онкологичен център във В. Търново спасиха живота на  67 – годишна жена от Стражица, като отстраниха туморна формация от 17 кг, разположена върху двата яйчника на пациентката. „Петгодишно дете загина при пожар“ е друго заглавие от днешното издание. Петгодишно момченце загина при пожар в сухиндолското село Горско Калугерово. По-малката сестричка в семейството е настанена за лечение във великотърновската болница. „Прецедент! Кметът на Свищов стана шеф на болницата, управителният съвет подаде оставка“ , пише още вестникът. Минути преди общинската сесия в четвъртък в Свищов, управителят на МБАЛ „Д-р Димитър Павлович“ д-р Венцислав Михов подаде оставка. „Откраднаха 200 л дизелово гориво“  е новина от криминалната хроника. На страниците на вестника ще откриете и статия, разказваща за церемонията по официалното връчване на дипломите на абсолвентите по администрация във ВТУ, на която присъства вицепремиерът Томислав Дончев. \r\n„Пребиха лекар в Свищов, кметът пое управлението на болницата“ е заглавие от другия областен ежедневник „Борба“. Д-р Иво Караджов от Свищов е бил нападнат в гръб и пребит в събота вечерта малко преди 20.00 часа. Инцидентът се случил в близост до работното му място. „Трима търсачи на силни усещания взеха военни книжки след един месец казарма“  е друга тема от вестника. Още трима младежи получиха своите военни книжки след един месец начално военно обучение, на което всички казват безплатна казарма. „Вдигат билетите на автобус във Велико Търново на левче“  е друга тема от всекидневника. След близо 8 години застой цената на билетчето за градски транспорт във Велико Търново ще се повиши. По настояване на кмета Даниел Панов Общинският съвет вече гласува правила за това. „Глиган със „Сребърни“ глиги гръмна ловец от дружина „Ивайло“, пише още ежедневника. В тази статия ще научите повече за ловните постижения в региона.", "date": "2018.01.29", "title": "Преглед на основните теми във великотърновския печат"}
{"url": "http://www.focus-news.net/news/2018/01/29/2482521/burgas-dvizhenieto-po-patya-varovnik-valchanovo-hanche-ot-km-20000-do-39200-e-ogranicheno-za-avtomobili-nad-10-tona-poradi-stesnyavane-na-patnoto-platno.html", "text": "Добри са условията за пътуване в област Бургас, съобщи за Радио „Фокус“ - Бургас дежурният в Областно пътно управление. Пътищата са сухи. Видимостта е добра. Няма затворени пътни участъци. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 тона поради стесняване на пътното платно. Срокът едо 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г.\r\nВ Бургас пътните настилки а сухи. Движението е интензивно от комплексите към центъра на града, в района на кръстовище „Трапезица“, УМБАЛ - Бургас, бул. „Христо Ботев“, бул. “Струга“.\r\nМария РУСЕВА", "date": "2018.01.29", "title": "Бургас: Движението по пътя Варовник – Вълчаново ханче от км 20+000 до 39+200 е ограничено за автомобили над 10 тона поради стесняване на пътното платно"}
{"url": "http://www.focus-news.net/news/2018/01/29/2482523/plovdiv-okrazhniyat-sad-shte-provede-zasedanie-po-deloto-sreshtu-bivshiya-politsay-ventseslav-karadzhov-obvinen-v-ubiystvoto-na-roditelite-si.html", "text": "От 09.00 часа започна започва заседание на Пловдивския окръжен съд по делото срещу бившия полицай Венцеслав Караджов, обвинен в убийството на своите родители. Това съобщиха за Радио „Фокус“ – Пловдив от пресцентъра на съда. Ще бъдат разпитани бивши колеги на обвиняемия, както и вещи лица. Заседания по делото се проведоха също на 25 и 26 януари.\r\nВенцеслав Караджов е обвинен за това, че на 15 май 2016 година умишлено е умъртвил майка си и баща си – Божура и Цветан Караджови, като убийството е извършено предумишлено, с особена жестокост и с користна цел. Според обвинението единствено синът е имал мотив да извърши убийството на възрастните хора, тъй като са имали имотен спор. Към момента обвиняемият е с най-тежката мярка за неотклонение - „задържане под стража“. На последното заседание съдът прецени, че не е отпаднала реалната опасност Караджов да се укрие и да извърши ново престъпление, ако му бъде наложена по-лека мярка. \r\nЗа подобно престъпление законът предвижда наказание „лишаване от свобода“ за срок от 15 до 20 години, доживотен затвор или доживотен затвор без замяна. Самият Венцеслав Караджов отрича да е извършил престъплението, като към момента няма преки доказателства, че е убил родителите си.\r\nТони МИХАЙЛОВ", "date": "2018.01.29", "title": "Пловдив: Окръжният съд ще проведе заседание по делото срещу бившия полицай Венцеслав Караджов, обвинен в убийството на родителите си"}
{"url": "http://www.focus-news.net/news/2018/01/29/2482520/magyar-hirlap-spored-ungarskiya-vanshen-ministar-pravitelstvoto-na-stranata-iska-da-spre-a-ne-da-nasarchava-migratsiyata.html", "text": "Унгарският външен министър Петер Сиярто заяви, че правителството на страната му иска да спре, а не да насърчава миграцията. Той изрази разочарование спрямо генералния секретар на ООН Антонио Гутереш, заявил по-рано по време на своя реч, че „миграцията е възможност“, пише  Magyar Hirlap.\r\n„В допълнение към съществените въпроси, се повдига проблемът доколко е легитимно това изказване на генералния секретар“, заяви Сиярто по време на интервю пред будапещенското радио „Лайош Кошут“.  Министърът припомни, че генералният секретар на ООН в своето изявление се е изказал в подкрепа на миграцията като възможност за укрепване на икономическия растеж, намаляване на неравенствата и обвързването на различните общества.\r\n\"Считаме, че е недопустимо, докато се води дебат по темата, генералният секретар на практика да обявява резултати. Той трябва да бъде наясно с факта, че не се ползва с единодушното съгласие на страните членки на ООН по този въпрос по никакъв начин\" - подчерта министърът.\r\nСиярто допълни, че унгарското правителство ще се стреми да предотврати и да спре миграцията, вместо да я насърчава и организира.\r\n\"Ние продължаваме да смятаме, че миграцията е лошо нещо и нашата задача е да гарантираме сигурността на Унгария и на унгарския народ\", смята външният министър. Виктор Турмаков", "date": "2018.01.29", "title": "Magyar Hirlap: Според унгарския външен министър правителството на страната иска да спре, а не да насърчава миграцията"}
{"url": "http://www.focus-news.net/news/2018/01/29/2482525/riosv-burgas-nyama-zamarsyavane-na-vazduha.html", "text": "Във връзка с постъпилите множество сигнали на граждани през изминалото денонощие за миризма на нефтопродукти, Регионалната инспекция по околната среда и водите – Бургас започна емисионно обследване качеството на атмосферния въздух, съвместно с Регионална лаборатория – Бургас към Изпълнителна агенция по околна среда – София. Това съобщиха от Регионалната инспекция по околната среда и водите (РИОСВ) в Бургас. Ще бъдат извършени измервания с мобилна апаратура в жилищните комплекси на града, както и кв. „Долно Езерово“. РИОСВ-Бургас информира, че регистрираните данни от автоматичните измервателни станции за мониторинг на въздуха (АИС „Долно Езерово“, АИС „Меден Рудник“ и ДОАС-РИОСВ) през изминалото денонощие са със стойности под нормативно определените по всички измервани показатели – сероводород, бензен, серни оксиди, азотни оксиди, ФПЧ 10, ксилен и стирен.\r\nНа 26 януари е проверена основна площадка на „Лукойл Нефтохим Бургас“ АД. Проверени са всички инсталации на територията на завода, снети са данни от собствените непрекъснати измервания, извършвани на 10 инсталации от дружеството. Няма превишение на нормите за допустими емисии  на контролираните замърсители.\r\nВсички инсталации и технологичните параметри, осигуряващи оптимален работен режим на пречиствателните съоръжения, са съгласно определените с Комплексно разрешително №6-Н2/2015 г. на „Лукойл Нефтохим Бургас“ АД.\r\nВидно от дневниците на дежурен старши оператор за всяка инсталация и режимните листи,  няма настъпили аварии и инциденти. Инсталациите  са работили в нормален технологичен режим. Няма изгаряне и подаване на горивен газ във факелния ствол. През изминалото денонощие не е извършвана експедиция на  пропан-бутан, а единствено на автомобилен бензин.\r\nЕкспертите извършиха проверка и на други потенциални източници на миризми. Извършен е обход в района на гара „Разпределителна“, където не са констатирани източници на миризми. Проверка е извършена и на Пристанище Запад на „Буферен склад за течни горива“ на  „БМФ Порт Бургас“ ЕАД. Последното  претоварване  на пропан-бутан е било в периода 06.12-09.12.2017 г.\r\nАвтоматичните станции за измерване качеството на атмосферния въздух в Бургас не са регистрирали превишения на нормите на измерваните замърсители –бензен, сероводород, азотни и серни оксиди.\r\nРИОСВ – Бургас продължава със засиления контрол на всички оператори за установяване източниците на миризми.", "date": "2018.01.29", "title": "РИОСВ-Бургас: Няма замърсяване на въздуха"}
{"url": "http://www.focus-news.net/news/2018/01/29/2482517/neno-dimov-i-dnes-bih-glasuval-protiv-istanbulskata-konventsiya-grantadzhiite-da-ne-heytyat-pirin-i-vitosha.html", "text": "И днес бих гласувал “против“ Истанбулската конвенция, грантаджиите да не хейтят Пирин и Витоша. Това каза министърът на околната среда и водите Нено Димов в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. \r\n„Кашлям от 2-3 дни и се питам дали съм болна от грип, или въздухът ме смущава?”, попита в началото на разговора водещата Илиана Беновска. Нено Димов отговори, че е напълно възможно да е от въздуха, защото той допринася. Той продължи, че системата за ранно предупреждение е отчела, че тези дни въздухът ще бъде малко по-мръсен, но от утре нещата ще се подобрят. Според министъра все пак това показва, че системата е надеждна в момента. \r\n„Чудя се нещо друго, не искам да влизам в „жълтото”, но какво като системата за ранно предупреждение ни е предупредила, какво после?”, продължи с въпросите си водещата. Събеседникът ѝ отговори, че все пак това е основание да се вземат последващи мерки. Той продължи, че темата наистина е много актуална в момента и това поставя Столична община под преса да търси работещи мерки. През последните дни са направени редица проверки, в част от тях е участвала и Районната инспекция по околна среда, Столичният инспекторат, полицията. Министърът на околната среда обясни, че има няколко основни източника на замърсяване, а тази система за ранно предупреждение може да ни накара да спрем част от тях, например колите. Днес например е стартирал зеленият билет, което е добра стъпка в тази посока. \r\n„Това със зеления билет доколко е ефективно, ето, днес Йорданка Фандъкова е казала пред „Радио К2” на церемонията на метростанция „Константин Величков”, че към 13.00 часа са продадени 10 000 зелени билета?”, попита водещата Илиана Беновска. Събеседникът ѝ отговори, че все пак днес е била премиерата на зеления билет, а трябва да мине известно време, за да променим навиците на хората. Все пак това е добро начало. \r\n„Но въпросът е да се види тренда, не дай Боже да продължи този проблем с мръсния въздух, но хубаво е да се проследи как ще се повлияе намаляването на транспорта, наистина годни ли сме и ние, българските граждани, софиянците в случая, като пилотен проект, да съдействаме със собствени усилия?”, попита водещата Илиана Беновска. Нено Димов отговори, че от една страна са мерките, които ще предприеме държавата, от друга страна са мерките, които ще предприемат общините и от трета са мерките, които може да предприеме всеки един от нас. Той призова да поддържаме колите си в добро състояние, да не горим неща, които са отровни. Според него тук става въпрос и за обществен контрол. \r\n„Вие не можете да го спрете, нямате законова норма, мога да горя каквото си искам вкъщи, хващам този кожен диван и започвам да го горя, представяте ли си какво ще стане? Ще избързате ли някак си, може ли, в кой закон, това трябва да влезе в НК?”, постави водещата въпроса за законодателни промени. Събеседникът й отговори, че наистина е много трудно, защото за да влязат в къщата на даден човек и да проверят какво гори, е необходимо специалното разрешение на този човек. „Циганите ще си горят каквото си искат, нали виждате, купуваха и дограма да горят пластмасова!”, продължи водещата. Министър Нено Димов отговори, че това, към което са се насочили и правят съвместни проверки със Столичен инспекторат и  МОСВ е при източника, тоест проверка на сервизите, дали маслото, което са сменили, са го отчели. „Трудно се правят тези неща, аз винаги се връщам 20 години назад, когато се налагаше безоловният бензин. Имаше същият проблем с оловото във въздуха – колко трудно беше тогава да се направи, колко съпротива имаше! Сега никой не си спомня за това нещо. Днес имаме други трудности, за които никой няма да си спомня след 20 години, а след 20 години ще има други трудности!”, заяви министърът на околната среда и водите.\r\n„Но как ще се контролира, ние нямаме ефективна общинска полиция, или числеността й е нищожна, или тя въобще няма права? Извинете, че ще вляза в личен план, но преди години най-малката ми дъщеря, даже го споделих с кмета Фандъкова, каза – мамо, аз искам да работя. Какво ще работиш ти в 5-ти 6-ти клас? Ще стана инспектор – ще вървя и ще записвам какво лошо – дупки и т.н. и ще давам в общината. Аз тогава се посмях, но се запитах доброволчеството къде е всъщност, къде е нашият граждански ангажимент?”, попита водещата Илиана Беновска. Нено Димов отговори, че това е третият елемент, за който е споменал в началото на разговора. Според него е хубаво да го има този обществен натиск, но той не трябва да бъде само по линия на протести, а трябва да има и градивна линия. „Не само да имаме изисквания към управляващите – ние трябва да имаме изисквания и към себе си!”, заяви водещата. Събеседникът ѝ се съгласи.\r\nНено Димов изрази своята надежда, че от следващия отоплителен сезон ще влязат изискванията за съдържание на пепел и сяра в горивата. Това може да стане със закон или наредба в рамките на една година. Промяната обаче на нашето отношение към проблема изисква по-дълго време. „Така че ние се движим на различни скорости в различните сфери – държава, община, граждани. Тези различни скорости ще обусловят и успеха, които ще се постигне накрая. Той няма да е пълен в началото, той ще започне частично и когато вече и манталитетно сме стигнали на това ниво, вече ще може да се каже, че е пълен!”, категоричен бе министърът на околната среда и водите. \r\nИстанбулската конвенция.\r\n„Променихте ли си мнението за Истанбулската конвенция?”, попита водещата Илиана Беновска. Нено Димов отговори, че не си го е променил и днес би гласувал по същия начин, по който е гласувал и в МС – против. Той беше категоричен, че няма здравомислещ човек, който би защитил тезата, че трябва да има насилие над жените и децата и въобще над който и да било. Според министъра обаче дефиницията, която въвежда „социален пол” и „социални роли” буди сериозно притеснение. „Ако трябваше да бъде срещу насилието над жените – можеше да бъде казано „срещу насилието над жените”! Ако трябваше да бъде срещу насилието над хората – нека да бъде „срещу насилието над хората”! Защо трябва да бъде въведен термин, защото и на български, и на английски и на всякакъв друг език има жена, човек или хора? Защо трябва да бъде въвеждан нов термин?”, попита министърът на околната среда и водите.   \r\nСпоред министър Нено Димов либералите в Европа имат похвата да се хващат за нещо, което е абсолютно ясно за всички, за един дребен детайл, който да отваря малка пролука, през която по-късно да влязат редица проблеми. „Аз като човек, който е вярващ християнин, не мога да не се съобразя и с това, което направи Светият синод, за първи път след може би 60 години! Имаме ясни ценности и устои и те не позволяват според мен да преминем определена червена линия!”, категоричен бе Нено Димов. Той подчерта важността на факта, че ще бъде организиран много по-задълбочен разговор и ако по-голямата част от обществото бъде убедено в полезността на тази конвенция, тогава нека да бъде ратифицирана.\r\n„Как си го представяте този дебат? Нали имаше един дебат в Аулата на Университета. Този дебат какво ще реши? Прибавям идеята на Корнелия Нинова и на БСП да се направи референдум по темата? Как ще се разбере каква е нагласата на обществото? Или даже да попитам нещо друго, кои слоеве от обществото, така наречените „грантаджии”, които получават грант от магната Сорос и неговите общества, всъщност изкривяват общественото мнение? Или може би не го изкривяват? Как ще сме напълно чисти в оценката си – дали този документ ни трябва?”, попита водещата Илиана Беновска. Събеседникът й отговори, че едва ли можем да бъдем напълно чисти, но важното е, че дебатът е влязъл вече във всеки дом, а любопитството възбужда желание да знаеш. Така този дебат тече през различни връзки, така темата е навсякъде, а по този начин до известна степен се и изкривява. Тук е ролята на медиите да се представят всички различни гледни точки, но не в монолози. Така че преди да стигнем до референдум трябва да има максимално разясняване. \r\nВ този момент водещата пусна на своя гост обръщение на депутат от Баварския парламент, който изрежда всички джендър-полове, които са в списъка на Ню Йоркското общество за права от 2016 г. и попита: „Виждате ли какъв шарж? Това са тези 31 пола, които са утвърдени от Комисията за човешки права на Йю Йорк през 2016 г., трябва да се обръщаме с подходящите обръщения. Аз мога сега да кажа да ме наричате „господине” и ако не го правите, аз ще се оплача и ще Ви глобят 250 000 долара, ще Ви уволнят!”. Нено Димов отговори: „Това малко ми напомня на онези най-старите серии от „Междузвездни войни”, които гледахме в нашите младини. Имаше най-различния в техния интергалактически парламент!”.\r\n„Добре, но все пак докъде, трябва ли да се приеме?”, попита водещата Илиана Беновска. Събеседникът й отговори, че лично той не би ратифицирал конвенцията, но крайното решение принадлежи на Народното събрание. Според него е много важно, че ще се проведе дебат, за да може да се вземе информирано решение. „Ако вземаме информирани решения – тогава можем да носим отговорност за тях. Така че за мен постъпката миналата седмица с оттеглянето и продължаването на диалога е нещо, което беше изключително разумно в момента!”, категоричен бе министърът на околната среда и водите.\r\nРазвитието на зимния туризъм.\r\n„Изслушаха Ви в ЕП за приоритетите по време на председателството. Питаха Ви за НП „Пирин”. И защо Ви обявиха за „климоскептик”, кой протестира срещу НП „Пирин”? Това пак от тези споменатите преди малко „грантаджийски” организации ли са? И знаят ли за какво протестират?”, попита водещата Илиана Беновска. Нено Димов отговори, че в ЕП е имал един поставен въпрос за НП „Пирин” от австрийска депутатка. Той продължи, че от пресата е разбрал, че тази депутатка преди е защитавала икономическото развитие на Алпите и е подготвяла подобна резолюция пред ЕК. „Това е съвсем естествено, тя е австрийска депутатка и гледа австрийските интереси, само че аз съм български министър и гледам българските национални интереси! Мен ме интересува България в случая!”, категоричен бе министърът на околната среда и водите. Нено Димов обясни, че през последните 2 сезона в Европа са построени 273 лифта и попита има ли друг министър-председател, който при поемането на председателството е бил попитан в ЕП за лифт? Той обясни също така, че в Румъния започва строеж на грандиозен зимен курорт, в Словения в планина от 1000 метра има 8 лифта. „Тоест всеки се опитва да привлече туристи, всеки се опитва да създаде условия така, че държавата му да се развива. Точно това се опитваме да направим и ние и тук не говоря само за Пирин, ние имаме много планини, които могат да се развиват!”, категоричен бе Нено Димов. \r\n„Знаете ли какво установих, че от времето на Тодор Живков не са строени лифтове в България и не са и кой знае как ремонтирани! Така че освен възможността за разширяване на достъпа до писти и т.н., може би трябва да се погледне и от тази гледна точка?”, попита водещата Илиана Беновска. Гостът й отговори, че тук не става въпрос само за достъпа до писти. Той обясни, че много от новите лифтове са направени така, че през зимата да могат да се използват от скиори, а през лятото от туристи, тоест те са комбинирани. Министърът на околната среда и водите още веднъж подчерта, че е нормално да се опитваме да развиме зимния си туризъм. Той обясни, че Витоша е в окаяно състояние, половината от гората там боледува заради бездействието, застопорено от плана за управление и законите. На въпроса кой контролира този процес министър Димов отговори, че парк „Витоша” е към МЗХГ, но проблемът не е там, проблемът е, че има план за управление, който е приет преди повече от 10 години и на практика спира развитието на планината. Витоша е пълна с коли, защото хората не могат да се качат по друг начин. „Разсичането на този „гордиев възел” преминава през нов поглед към българската планина и към опазването на околната среда в тази планина!”, заяви министърът. \r\n„Как ще стане, имате страшно много противници и те Ви оплитат и около НП „Пирин”, и около ПП „Витоша”?”, попита водещата Илиана Беновска. Събеседникът ѝ отговори, че има много активни противници, но те всъщност са противници на развитието на икономиката на България. „Не ми отговорихте, кой протестира против развитието на НП „Пирин” и ПП „Витоша”?”, попита водещата. Гостът ѝ отговори, че това са ДСБ, „Да, България”, „Зелените”, ДЕОС. Според него това още самото начало е бил политически протест, който не е насочен конкретно към НП „Пирин” и не цели опазване на околната среда. Министърът обясни, че би повярвал, ако този протест беше например срещу незаконната сеч, при която се унищожават много повече дървета, отколкото биха били изсечени при строежа на втори лифт в Пирин. „Така че това е пар екселанс политически протест, който търси своята политическа реализация от партии, които не можаха да съберат и 2% на последните избори и сега се опитват по друг, силов начин да стопират определено развитие. Но пак Ви казвам – посочете ми един голям инфраструктурен проект, който да не е би саботиран, който да не е бил пращан в съда и проточван във времето!”, заяви Нено Димов. \r\n„Добре, а защо толкова съпротива срещу инвеститора „Юлен”?”, попита водещата Илиана Беновска. Гостът ѝ отговори, че едва ли става въпрос само за конкретната фирма, защото например при АМ „Струма” инвеститор е държавата, при Витоша става въпрос за съвсем друг. По подобен начин се подхожда и при язовири, включително и от енергийния сектор. \r\n„Вие можете ли да си сложите ръка на сърцето и да кажете, че няма да се застроява в Пирин нищо?”, попита водещата Илиана Беновска. Нено Димов отговори, че ако говорим за тези 48%, това са 200 квадратни километра. Няма здрав разум, който да мисли, че тази площ ще подлежи на застрояване. В тези 48% са разрешени единствено водохващания за питейни нужди и това е записано в закона. А в тези 2%, които са зона за туризъм, единствено е разрешена спортна инфраструктура. На въпроса на водещата какво да очакваме, министърът на околната среда и водите отговори, че в момента вървят обжалвания и трябва да ги изчакаме. На забележката на водещата, че може да се случи като с обжалването на ТОЛ системата, събеседникът й отговори, че това е част от правовата държава. „В сферата на околната среда всеки е заинтересована страна, защото както казахте и за въздуха!”, заяви министър Нено Димов. „Те ги правят заинтересовани, защото им плащат едни пари, грантове, за да бъдат по-заинтересовани!”, завърши Илиана Беновска разговора си с Нено Димов в в предаването “Беновска пита” по Радио К2 и Канал 3 на 28 януари 2018 година.", "date": "2018.01.29", "title": "Нено Димов: И днес бих гласувал “против“ Истанбулската конвенция, грантаджиите да не хейтят Пирин и Витоша"}
{"url": "http://www.focus-news.net/news/2018/01/29/2482528/mvr-11-sa-postradali-pri-katastrofi-v-stranata-prez-izminaloto-denonoshtie.html", "text": "11 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 8 тежки пътнотранспортни произшествия. В София са регистрирани 113 леки и три тежки катастрофи, при които са пострадали трима души.", "date": "2018.01.29", "title": "МВР: 11 са пострадали при катастрофи в страната през изминалото денонощие"}
{"url": "http://www.focus-news.net/news/2018/01/29/2482518/kyustendil-s-praznichno-shestvie-shte-badat-otbelyazani-140-godini-ot-osvobozhdenieto-na-grada.html", "text": "С празнично шествие в Кюстендил ще бъдат отбелязани 140 години от Освобождението на града. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Празничното шествие ще започне от 11.00 часа от площад „Велбъжд” и ще достигне до паметника на Ильо Войвода. Пред гранитния монумент ще бъде изнесено слово, посветено на празника, след което ще бъдат поднесени венци и цветя. По повод годишнината от 14.00 часа във Възрожденското училище ще бъде открита кръгла маса „Ангелите на Освобождението”. От 18.00 часа в читалище „Братство” ще се състои тържествен концерт.\r\nВенцеслав ИЛЧЕВ", "date": "2018.01.29", "title": "Кюстендил: С празнично шествие ще бъдат отбелязани 140 години от Освобождението на града"}
{"url": "http://www.focus-news.net/news/2018/01/29/2482533/smolyan-mokri-sa-na-mesta-patishtata-v-oblastta-povishena-e-opasnostta-ot-padashti-kamani-v-planinskite-uchastatsi.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно. Пътните настилки по републиканските направления са предимно мокри, на места в усойните участъци са заледени, но опесъчени и осолени. Остава в сила ограничението за движение на товарните автомобили над 12 тона без ремаркета и полуремаркета по пътя Доспат – Сърница. Очаква се то да отпадне днес по обяд. Заради повишаването на температурите през деня е висока опасността от падащи камъни по пътищата в областта затова водачите трябва да шофират с внимателно и със съобразена скорост. През нощта не са получавани сигнали за инциденти по републиканските пътища.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по централните улици са предимно сухи. Автомобилният трафик в първия работен ден от седмицата е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.29", "title": "Смолян: Мокри са на места пътищата в областта, повишена е опасността от падащи камъни в планинските участъци"}
{"url": "http://www.focus-news.net/news/2018/01/29/2482532/tass-broyat-na-zaginalite-pri-napadenieto-sreshtu-voennata-akademiya-v-kabul-dostigna-do-petima.html", "text": "Най-малко петима военни са загинали, а други 10 са ранени при нападението на група от неизвестни лица срещу военната академия „Маршал Фахим“ в столицата на Афганистан, предава ТАСС, позовавайки се на местни медии.\r\nПо-рано се съобщаваше за двама загинали. Отговорност за нападението пое „Ислямска държава“. \r\nНападението е устроено от група от петима души – четирима са ликвидирани, пети е задържан. Нападателите не са успели да преминат отвъд първия контролно-пропускателен пункт. При нападението те са използвали гранатомети и стрелково оръжие.  Виктор Турмаков", "date": "2018.01.29", "title": "ТАСС: Броят на загиналите при нападението срещу военната академия в Кабул достигна до петима"}
{"url": "http://www.focus-news.net/news/2018/01/29/2482534/veliko-tarnovo-zapochva-priem-na-zayavleniya-za-registratsionen-nomer-po-izbor-v-kat.html", "text": "От 09.30 до 11.50 часа и от 13.00 до 15.30 часа днес в КАТ ще се приемат заявления за предоставяне на право за ползване на регистрационен номер за автомобил по избор от наличните в сектор „Пътна полиция“ при Областна дирекция на МВР – Велико Търново – група ВТ 8001 – 9000, серия КМ. Това съобщиха от ОДМВР - Велико Търново. Тарифите са определени, както следва: с четири еднакви цифри по чл. 26. т. 6 от Тарифа № 4 на МВР; комбинация от цифри по желание извън посочените в чл. 26. т. 6 и т.7 от Тарифа № 4 на МВР.\r\nЗаявленията се приемат в сектор „Пътна полиция“ до изчерпване на номерата от списъка или до приключване на серията.\r\nПодробности за технологичния ред на подаването им може да видите в интернет страницата на ОДМВР – В. Търново, раздел „Услуги“, подраздел „Пътна полиция“. Телефон за справки – 062/662 254.", "date": "2018.01.29", "title": "Велико Търново: Започва прием на заявления за регистрационен номер по избор в КАТ"}
{"url": "http://www.focus-news.net/news/2018/01/29/2482522/kyustendil-nadziratelite-ot-zatvora-v-bobov-dol-shte-protestirat-za-dostoyni-trudovi-vaznagrazhdeniya-i-po-dobri-usloviya-na-trud.html", "text": "Надзирателите от затвора в Бобов дол ще протестират за достойни трудови възнаграждения и по-добри условия на труд. Това каза пред Радио „Фокус” – Кюстендил Георги Стоянов, член на Управителния съвет на Синдиката на служителите на затворите в България и член на синдикалната организация в Бобов дол. По думите му от 09.30 часа пред затвора в Бобов дол, ще се проведе открито събрание на служителите които не са ангажирани с наряди. Основното искане е заплатите на служителите в затворите да бъдат изравнени с тези на служителите в МВР, както е разписано в нормативните документи. Другото искане е за увеличаване на щатния състав в затворите, защото това е свързано със самата сигурност и възможността за изпълняване на служебните задължения.\r\nВенцеслав ИЛЧЕВ", "date": "2018.01.29", "title": "Кюстендил: Надзирателите от затвора в Бобов дол ще протестират за достойни трудови възнаграждения и по-добри условия на труд"}
{"url": "http://www.focus-news.net/news/2018/01/29/2482527/sayuzat-na-sadiite-v-balgariya-izrazi-saprichastnost-kam-iskaniyata-na-sindikata-na-sluzhitelite-v-zatvorite-i-sindikat-ohrana.html", "text": "Съюзът на съдиите в България, като професионална организация, защитаваща професионалните, интелектуални, социални и материални интереси на българските съдии, изразява своята съпричастност към справедливите социални искания на Синдиката на служителите в затворите и Синдикат „Охрана“. Това се посочва в отворено писмо на Съюза съдиите в България по повод протестните действия на служителите на затворите с искане за достойни трудови възнаграждения и по-добри условия на труд.\r\n\"Споделяме възмущението на служителите на Главна дирекция „Изпълнения на наказанията“ и Главна дирекция „Охрана“ на Министерство на правосъдието срещу политиката на двойни стандарти в сектор „Сигурност“. Наказателната политика на държавата обхваща предотвратяването на престъпленията, тяхното разкриване и разследване, установяването в съдебен процес на авторството и вината, осъждането и накрая - изпълнението на наказанието. В този смисъл и е налице необходимост от равно третиране на служителите от МВР, охраняващи обществения ред и разкриващи престъпленията, и служителите от МП, на които е поверено изпълнението на наказанията. Това се отнася и до служители на ГД „Охрана“, които осигуряват сигурността както на магистратите и съдебните служители, така и на всички граждани, участващи в съдебни производства\", се посочва още в становището на Съюза на съдиите в България. \r\nОт там призовават компетентните държавни органи да обърнат необходимото внимание на исканията на двата синдиката и да намерят разумно и адекватно решение.", "date": "2018.01.29", "title": "Съюзът на съдиите в България изрази съпричастност към исканията на Синдиката на служителите в затворите и Синдикат „Охрана“"}
{"url": "http://www.focus-news.net/news/2018/01/29/2482526/stara-zagora-vazstanovyavat-se-uchebnite-zanyatiya-v-oblastta.html", "text": "Не се предвижда удължаване на грипната ваканция за учениците и те възстановяват занятия от днес. Това съобщиха от пресцентъра на Регионална здравна инспекция – Стара Загора. Противоепидемичните мерки за лечебните заведения за болнична и извънболнична помощ по време на грипна епидемия остават в сила: преустановяване на свижданията в лечебните заведения за болнична помощ, преустановяване на детските и женските консултации и провеждане на профилактичните имунизации и реимунизации.\r\nРЗИ - Стара Загора проследява текущо заболяемостта в учебните заведения и след информация на Районно управление на образованието за конкретно училище ще бъдат указани и предприемани противоепидемични мерки.\r\nПрипомняме препоръките на РЗИ към населението:\r\n- Болните с висока температура и други признаци на грип да не провеждат \r\nсамолечение; \r\n- При наличие на симптоми за грип хората да посещават личните си лекари и да не ходят болни на работа.\r\nТова е въпрос на лична отговорност към себе си и към другите, тъй като най-добрата предпазна мярка е ограничаване контактите с болни хора, особено тези с хронични заболявания, бременни жени и деца.", "date": "2018.01.29", "title": "Стара Загора: Възстановяват се учебните занятия в областта"}
{"url": "http://www.focus-news.net/news/2018/01/29/2482537/gabrovo-pozhar-gorya-v-kashta-v-selo-tumbalovo-nyama-postradali.html", "text": "Пожар горя в къща в село Тумбалово, няма пострадали. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Изгорели са покрива на къщата и домашно имущество. Сигналът за инцидента е подаден малко преди 16.00 часа. Огънят е предизвикан от самозапаване и е унищожил целия покрив на дома, както и част от вещите на живущите в имота. Данни за пострадали граждани няма. Произшествието е ликвидирано от двама петима пожарникари от Районната служба в Севлиево.\r\nНадежда КРЪСТЕВА", "date": "2018.01.29", "title": "Габрово: Пожар горя в къща в село Тумбалово, няма пострадали"}
{"url": "http://www.focus-news.net/news/2018/01/29/2482538/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Температурите са между плюс 2 и минус 4 градуса. В планините времето е предимно ясно, но на места има разкъсана облачност. Единствено по билото на Стара планина духа вятър и е мъгливо. Лифтовите съоръжения в курортите работят. От ПСС призовават туристите да излизат в планината добре екипирани и внимателно да подбират маршрутите си. Няма регистрирани инциденти в планините през изминалото денонощие, освен обичайните травми на скиори по пистите. \r\nИнформация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2018.01.29", "title": "ПСС: Добри са условията за туризъм в планините"}
{"url": "http://www.focus-news.net/news/2018/01/29/2482530/vitsepremierat-valeri-simeonov-v-momenta-ekozashtitnite-organizatsii-totalno-blokirat-razvitieto-na-balgariya.html", "text": "В момента екозащитните организации тотално блокират развитието на България. Това каза вицепремиерът Валери Симеонов в интервю за предаването „Денят започва“ по БНТ. „Имахме среща при кмета на София Йорданка Фандъкова относно плана за управление на Витоша. Ще се направи работна група, която трябва да започне работа през тази седмица, за да можем конкретно да залагаме параметрите за преустройството на лифтовете, които в момента не работят. Целта на това правителство е да отвори планинския туризъм, който беше изцяло потиснат от безумни екологични норми. Тази седмица ще внесем промени и в Закона за горите, които ще разрешат да се изграждат всякакви спортни съоръжения без промяна предназначението на територията под тях. Такъв ограничителен закон като българския няма никъде по света и то той е избирателен – насочен е към ограничаването на инициативата и какъвто и да е бил туризъм в планините на България. Защото изграждането на далекопровод през планината не изисква промяна предназначението на трасето, а изграждането на лифт изисква. Кажете ми, каква е разликата? Дай боже, повече млади хора да разберат тези факти, че в момента еко защитни организации тотално блокират развитието на България“, каза още Симеонов.\r\nТой коментира и промяната в плана за управление на Пирин. „С него дадохме възможност на концесионната зона върху 2% от територията на Пирин, която е всъщност концесионната зона на ски зона „Банско“, ще се разреши построяването на един лифт и нищо друго. Пълни глупости са това, че ще се строи на 36%, това е напълно забранено. На Витоша също ще бъдат променени само тези лифтове, които съществуват в момента. В Австрия пуснаха 16 км. лифт, а в Унгария, където няма планини, пуснаха 2 лифта и това е само миналата година. А в България няма един метър лифт, заради криворазбраното опазване на природата“, каза още вицепремиерът.", "date": "2018.01.29", "title": "Вицепремиерът Валери Симеонов: В момента екозащитните организации тотално блокират развитието на България"}
{"url": "http://www.focus-news.net/news/2018/01/29/2482535/d-r-desislava-katelieva-natsionalna-asotsiatsiya-na-raboteshtite-v-speshnata-pomosht-chuvstvitelno-sa-namaleli-sluchaite-na-nasilie-nad-lekari-sled-poslednite-zakonodatelni-merki.html", "text": "Чувствително са намалели случаите на насилие над лекари след последните законодателни мерки, които инкриминираха подобни деяния. Това коментира в сутрешния блок на Радио „Фокус“ „Добро утро, България“ председателят на Националната асоциация на работещите в Спешната помощ д-р Десислава Кателиева по повод нападението над лекар в Свищов през почивните дни. Тя допълни, че въпреки предприетите законови мерки, инциденти като този в крайдунавския град показват, че е необходимо да се възстанови разрушеното доверието между лекари и пациенти. \r\n„Трябва да се говори в обществото за ролята на българския лекар. По-често да има информация в медиите не кой ни е нападнал и защо, или къде сме сбъркали, а какво сме постигнали. Колегите ми непрекъснато извършват подвизи на работното си място, непрекъснато се спасяват човешки животи“, обясни тя. Д-р Кателиева каза още, че една от най-важните стъпки за възвръщането на това доверие е обществото постоянно да чува, че българският лекар е на мястото си и върши своята работата.", "date": "2018.01.29", "title": "Д-р Десислава Кателиева, Национална асоциация на работещите в Спешната помощ: Чувствително са намалели случаите на насилие над лекари след последните законодателни мерки"}
{"url": "http://www.focus-news.net/news/2018/01/29/2482529/kyustendil-vazobnoveni-sa-uchebnite-zanyatiya-v-sedemte-uchilishta-v-oblastta-koito-byaha-v-gripna-vakantsiya.html", "text": "Възобновени са учебните занятия в седемте училища в област Кюстендил, които бяха в грипна ваканция. Това съобщиха за Радио „Фокус” – Кюстендил от Регионално управление на образованието. Училищата, прекратили учебни занятия заради висок брой отсъстващи ученици, заболели от грип и остри респираторни заболявания, бяха седем. Това са Основно училище „Никола Вапцаров“, Средно училище „Христо  Ботев“ и Професионална гимназия в Бобов дол, Основно училище „Христо Ботев“ в село Невестино, Начално училище „Св. св. Кирил и Методий“ в Раждавица, както и училищата „Христаки Павлович“ и „Св. Климент Охридски“ в град Дупница. \r\nПредстои всяко едно учебно заведение в региона да извърши преброяване на присъстващите ученици. В случай, че този брой е висок, ще бъде обявена грипна ваканция за съответното учебно заведение.\r\nВенцеслав ИЛЧЕВ", "date": "2018.01.29", "title": "Кюстендил: Възобновени са учебните занятия в седемте училища в областта, които бяха в грипна ваканция"}
{"url": "http://www.focus-news.net/news/2018/01/29/2482539/pregled-na-osnovnite-temi-v-evropeyskiya-pechat-agentsiya-fokus.html", "text": "Германия завършва приема на бежанци от Италия и Гърция съгласно квотната система на Европейския съюз за препразпределение на търсещите убежище, съобщава националният ежедневник Die Welt, като се позовава на Министерството на вътрешните работи на ФРГ.\r\nСтраните от Общността договориха квотната система за прием на бежанци през 2015 г. Тя предвиждаше Германия да приеме 27 хил. души на своя територия, но на практика в страната пристигнаха 10 265 кандидати за убежище – 4894 души от Италия и 5371 души от Гърция. \r\nПричината за разликата в предвидения и реалния брой на приетите бежанци е свързана с това, че голяма част от търсещите закрила не са имали основания за получаване на хуманитарен статут на закрила, поясняват от редакцията. Програмата на Брюксел предвижда прием на онези кандидати, чиито шансове за убежище превишават 75%. И все пак – Германия е приела на територията си най-голям брой бежанци от страните от ЕС.\r\nПо данни на изданието, към настоящия момент в Гърция няма търсещи убежище, които може да разчитат на установяване в Германия. В Италия реален шанс за получаване на закрила в Германия имат около три хиляди кандидати. От приведените данни става ясно, че през декември 2017 г. ФРГ е приела 503-ма бежанци от Италия и 39 от Гърция, а през първия месец от новата година от двете страни са пристигнали едва осмина търсещи убежище.\r\n***\r\n„Ислямска държава“ е тренирала три жени - една холандска и две белгийски да извършват нападения в Европа. Това е било разкрито от белгийски член на организацията, разпитван от пленилите го американски войници в Сирия.\r\nМъжът е задържан от сирийските кюрди през август и е разпитан след това от американски войници. През октомври той  разкрва част от плановете на терористите да извършват нападения в Европа.\r\n„Ислямска държава“ тренира жени, за да станат терористи. Те ги учат как да боравят с експлозиви, след което са готвени да пътуват до Европа през Турция“, е съобщил терористът по време на разпити. Той е назовал три имена – на холандска жена и на две белгийски.\r\nСпоред него една от белгийките „предизвикваше ненавист сред нас, защото се разхождаше открито наоколо с оръжие“. Много от терористите в „халифата“ са били възмутени, вярвайки, че само мъж може да носи оръжие. \r\nСмята се, че около 280 холандски граждани са заминали за Сирия и Ирак, за да се присъединят към терористични организации. Не се знае колко точно от тях са жени. \r\n***\r\nСпоред доклад на експерти, изготвен по молба на разследването във връзка с нападенията в Париж от 13 ноември, коланът с експлозиви, носен от задържания в последствие Салах Абдеслам, не е успял да се задейства, пише  Brussels Times.\r\nКоланът, изоставен от Абдеслам на паважа във френската столица, е бил изследван в лаборатория. Според френски медии той се е оказал дефектен. Кабелът отпред е бил повреден и малка част от детонатора е бил счупена, пречейки за създаването на електрически контакт и заради това устройството е станало негодно.\r\n***\r\nУнгарският външен министър Петер Сиярто заяви, че правителството на страната му иска да спре, а не да насърчава миграцията. Той изрази разочарование спрямо генералния секретар на ООН Антонио Гутереш, заявил по-рано по време на своя реч, че „миграцията е възможност“, пише  Magyar Hirlap.\r\n„В допълнение към съществените въпроси, се повдига проблемът доколко е легитимно това изказване на генералния секретар“, заяви Сиярто по време на интервю пред будапещенското радио „Лайош Кошут“.  Министърът припомни, че генералният секретар на ООН в своето изявление се е изказал в подкрепа на миграцията като възможност за укрепване на икономическия растеж, намаляване на неравенствата и обвързването на различните общества.\r\n\"Считаме, че е недопустимо, докато се води дебат по темата, генералният секретар на практика да обявява резултати. Той трябва да бъде наясно с факта, че не се ползва с единодушното съгласие на страните членки на ООН по този въпрос по никакъв начин\" - подчерта министърът.\r\nСиярто допълни, че унгарското правителство ще се стреми да предотврати и да спре миграцията, вместо да я насърчава и организира.\r\n\"Ние продължаваме да смятаме, че миграцията е лошо нещо и нашата задача е да гарантираме сигурността на Унгария и на унгарския народ\", смята външният министър.\r\n***", "date": "2018.01.29", "title": "Преглед на основните теми в европейския  печат (Агенция \"Фокус\")"}
{"url": "http://www.focus-news.net/news/2018/01/29/2482531/gabrovo-ostava-v-sila-gripnata-epidemiya-na-teritoriyata-na-obshtinata.html", "text": "Неучебен е днешният ден за учениците от общината. Грипната епидемия, обявена на 26 януари, остава в сила. Това потвърдиха за Радио „Фокус“ – Велико Търново от Регионалната здравна инспекция в Габрово. Учебните занятия на в общините Дряново и Трявна се възстановяват от днес.\r\nОт Инспекцията припомниха, че през първите дни на миналата седмица нивото на интензивност на епидемичния процес на грип и остри респираторни заболявания за Габровска област нарасна и заболеваемостта достигна предепидемична стойност от 344,50 на 10 000 души (при епидемична стойност за областта 350 на 10 000). Най–висока е заболеваемостта във възрастовата група 0 - 4-годишните, следвана от възрастовата група на 5 - 14-годишните.\r\nПо тази причина в края на седмицата, когато стойностите достигнаха епидемиологичните показатели, бе обявена грипна епидемия на територията на община Габрово. Тя ще бъде отменена при достигане на средно ниво на заболеваемост от грип и ОРЗ за областта в обичайни за сезона граници.\r\nВъв връзка с обстановката бе разпоредено лечебните заведения да предрпиемат изпълнение на противоепидемичните мерки за борба с грип и ОРЗ по време на грипна епидемия. Преустановени са профилактичните прегледи и имунизации, лекарите от лечебните заведения за извънболнична помощ насочват за хоспитализиране болните с усложнения, с тежки форми на грип и ОРЗ и пациенти, страдащи от хронични заболявания, в случаите, когато лечението в дома би могло да доведе до риск от неблагоприятен изход от заболяването. Освен това се спазва строг противоепидемичен режим в болничните отделения и детските заведения. Временно са преустановени и свижданията в болниците на територията на община Габрово, както и плановите операции. Всяка сутрин в детските заведения се извършва сутрешен филтър. Откритите болни деца се връщат по домовете. Освен това се избягва организирането на мероприятия, при които се предвижда струпване на много деца и ученици на едно място.\r\nЛуиза ТРАНЧЕВА", "date": "2018.01.29", "title": "Габрово: Остава в сила грипната епидемия на територията на общината"}
{"url": "http://www.focus-news.net/news/2018/01/29/2482541/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-yanuari.html", "text": "Софийска вода” временно ще прекъсне водоснабдяването в някои части на столицата на 30 януари 2018 г. (вторник), съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Деян Белишки“, жк. „Гоце Делчев“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- ул. „Деян Белишки“ от бул. „Тодор Каблешков“ до ул. „Силиврия“;\r\n- ул. „Силиврия“ от ул. „Деян Белишки“ до ул. „Славовица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Деян Белишки“№40-42.\r\nВъв връзка с изграждане на сградно водопроводно отклонение на ул. „Овче поле“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Овче поле“ от бул. „Тодор Александров“ до бул. „Александър Стамболийски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Овче поле“ и бул. „Тодор Александров“.\r\nВъв връзка с монтаж на спирателен кран на ул. „Нарцис“, с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n- ул. „Съединение“, ул. „Кирил и Методий“, ул. „Ралица“;\r\n- ул. „Ален мак“, ул. „Мусала“, ул. „Мургаш“, ул. „Нарцис“, ул. „Хризантема“, ул. „Латинка“, ул. „Незабравка“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Янко Панайотов“ ъгъла с ул. „Искра“.\r\nВъв връзка с изпълнение на инвестиционен проект за реконструкция на уличен водопровод на ул. „Борова гора“ с. Кокаляне, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. Борова гора, ул. Батийница, ул. Люляк от ул. Падинето до ул. Батийница;\r\n- ул. Явор, ул. Латинка, ул. Теменуга от ул. Батийница до ул. Борова гора;\r\n- ул. Калина № 15.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гущанов“ ъгъла с ул. „Железопътна “.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с изпълнение на инвестиционен проект за реконструкция на уличен водопровод и изграждане на битова канализация на ул. „Стара планина“ с. Войнеговци, се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. “Стара планина“ от ул. „Вършец“ до последната спирка на „Масов градски транспорт“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ .\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с реконструкция на уличен водопровод на ул. „Княз Борис I“ , гр. Банкя , се налага спиране на водоподаването от 09:30 до 20:00 часа на клиентите на „Софийска вода”, живеещи в района на:\r\n- ул. „Патриарх Евтимий“ от ул. „Трапезица“ до ул. „Княз Борис I“;\r\n- ул. „Княз Борис I“ от ул. „Антим I“ до ул. „Трапезица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трапезица“ ъгъла с ул. „Патриарх Евтимий“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.29", "title": "Софийска вода” временно ще прекъсне водоснабдяването в някои части на столицата на 30 януари"}
{"url": "http://www.focus-news.net/news/2018/01/29/2482545/blagoevgrad-41-godishen-mazh-ot-s-dobri-laki-e-v-bolnitsa-s-probodna-rana-izvarshitelyat-e-zadarzhan.html", "text": "Полицейски служители на 02 Районно управление на МВР-Благоевград са а задържали за срок до 24 часа 34 годишен мъж от с. Полена, община Симитли. Това съобщиха от ОДМВР-Благоевград. Около 01:50 часа на 28 януари 2018 г. в къща в с. Полена, след възникнал скандал, същият е нанесъл удар с остър предмет в областта на гърба на 41-годишен мъж от с. Добри Лаки, община Струмяни. Пострадалият е настанен за лечение в МБАЛ-Благоевград с прободна рана в гърба и без опасност за живота.  За случая е уведомена РП-Благоевград. Образувано е досъдебно производство.", "date": "2018.01.29", "title": "Благоевград: 41-годишен мъж от с. Добри Лаки е в болница с прободна рана, извършителят е задържан"}
{"url": "http://www.focus-news.net/news/2018/01/29/2482544/sport-rafael-nadal-zapazi-parvo-myasto-v-klasiraneto-na-atr-grigor-dimitrov-sleze-na-chetvarta-pozitsiya.html", "text": "Испанският тенисист Рафаел Надал остана на първо място в класирането на Асоциация на професионалните тенисисти след Откритото първенство на Австралия. 31-годишният спортист достигна до четвъртфинала на турнира, но бе принуден да се откаже заради травма.   \r\nСпоред обновеното класиране на второ място е швейцарецът Роджър Федерер, а на трето хърватинът Марин Чилич. Григор Димитров е на четвърто място, след като миналата седмица бе на трето.  Виктор Турмаков", "date": "2018.01.29", "title": "Спорт: Рафаел Надал запази първо място в класирането на АТР, Григор Димитров слезе на четвърта позиция"}
{"url": "http://www.focus-news.net/news/2018/01/29/2482546/burgas-udalzhena-e-gripnata-vakantsiya-v-oblastta.html", "text": "Удължават грипната ваканция в област Бургас, съобщи за Радио „Фокус“ - Бургас д-р Вергиния Цанова, зам.-директор на РЗИ - Бургас. Заболеваемостта е над максимално допустимите стойности - 460 души при наблюдавано 20 000 души население. Ваканцията ще се удължи до 2 февруари включително. От 11.00 часа ще се проведе и заседанието на Регионалния щаб за борба с грип и ОРЗ.\r\nМария РУСЕВА", "date": "2018.01.29", "title": "Бургас: Удължена е грипната ваканция в областта"}
{"url": "http://www.focus-news.net/news/2018/01/29/2482536/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ – Пирин дежурният служител на пункта.\r\nЛора КАЛЧЕВА", "date": "2018.01.29", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/01/29/2482540/kyustendil-kragla-masa-na-tema-angelite-na-svobodata-shte-se-provede-vav-vazrozhdenskoto-uchilishte-po-povod-140-godini-ot-osvobozhdenieto-na-grada.html", "text": "Кръгла маса на тема „Ангелите на Свободата” ще се проведе в Кюстендил. това съобщиха за Радио „Фокус” – Кюстендил от читалище „Зора”. Събитието е насрочено за 14.00 часа в залата на Възрожденското училище, а поводът е 140 години от Освобождението на Кюстендил от турско робство. Организатори са Община Кюстендил, Военноисторическа комисия, Регионален исторически музей, Държавен архив – Кюстендил. Началото на кръглата маса ще бъде поставено от полк. о.з. доц. д-р Станчо Станчев, председател на Военноисторическата комисия. Председател на работното заседание ще бъде директорът на Регионален исторически музей – Кюстендил Валентин Дебочички. Ще бъдат представени 13 доклада, след което предстои и дискусия. Сред темите, които ще бъдат засегнати, са 140 години от Освобождението на Кюстендил, четата на Ильо войвода, първият български патриарх в защита на Кюстендил, образци на оръжие, документи и снимки от Освобождението на града.\r\nВенцеслав ИЛЧЕВ", "date": "2018.01.29", "title": "Кюстендил: Кръгла маса на тема „Ангелите на Свободата” ще се проведе във Възрожденското училище по повод 140 години от Освобождението на града"}
{"url": "http://www.focus-news.net/news/2018/01/29/2482549/dimitar-margaritov-kzp-izvarshihme-350-proverki-v-planinskite-kurorti-prez-minalata-sedmitsa.html", "text": "350 проверки на туристически и търговски обекти в зимните курорти е извършила Комисията за защита на потребителите (КЗП) през миналата седмица. В около 10% от случаите са констатирани различен тип нарушения. Това каза председателят на КЗП Димитър Маргаритов в „Преди всички” по БНР, съобщиха от пресцентъра на комисията.\r\nПрез януари присъствието на КЗП на терен е много по-засилено, тъй като това е разгарът на зимния сезон и курортите вече са пълни. \r\n„Има нещо, което е симптоматично, но може би засега се среща в по-малко случаи, отколкото в минали години – обектът се рекламира като СПА хотел или като много по-звезден, отколкото е по удостоверение за категоризация, а не е в състояние да предложи услугите, заради които хората понякога избират точно такова място за настаняване”, даде пример Маргаритов. \r\nТой изрази предположение, че в някои от случаите е възможно хотелиерите да се надценяват, като си мислят, че ще могат в движение да откликнат на очакванията и потребностите на своите клиенти, но това няма как да стане. „Затова и законът въвежда точно определени и ясни критерии, въз основа на които съответният обект придобива  своята категоризация”, коментира председателят. „Надявам се, че поне в рамките на това, което и ние можем да направим като съдействие по отношение на потребителите, тези хотелиери ще са в състояние да компенсират своите клиенти с друг тип услуги или с някакви добри практики, които в крайна сметка няма да доведат до голямо разочарование”, добави той.  \r\nПредседателят на КЗП посочи, че Комисията има все по-голяма успеваемост в случаите на предоставяне на туристически услуги в некатегоризирани обекти от типа на апартаментните комплекси. При проверките през миналата седмица е установено именно такова нарушение – липса на категоризация в обект, който има около стотина апартамента, а някъде около половината са били категоризирани. \r\nМаргаритов припомни, че проверките на Комисията в зимните курорти стартираха още през декември. Тогава бяха инспектирани обектите, в които в минали периоди са констатирани нарушения, за да се установи дати несъответствията са преодолени и търговците са привели дейността си в съответствие с изискванията на закона. Проверки са направени и на съоръженията и ски пистите преди да стартира работата им, продължават и сега. „Всичко е наред, дано така да бъде и занапред. Положени са необходимите усилия, за да може както техническата изправност на съоръженията да е факт, така и онова, което за потребителите също е не по-малко важно – правото на информация, обявяването на цените. А когато говорим, за ски пистите – също условията и степента на трудност на различните писти и участъци по тях”, каза още Маргаритов. \r\nПроверките на КЗП в планинските курорти ще продължат до кроя на сезона. Те ще се извършват както по сигнали на потребители, така и по кампанията на контролния орган.", "date": "2018.01.29", "title": "Димитър Маргаритов, КЗП: Извършихме 350 проверки в планинските курорти през миналата седмица"}
{"url": "http://www.focus-news.net/news/2018/01/29/2482548/emil-radev-enpgerb-nuzhna-e-radikalna-promyana-na-dablinskiya-reglament.html", "text": "Нужна е радикална промяна на Дъблинския регламент. Това каза за Радио „Фокус“ евродепутатът от ГЕРБ/ЕНП Емил Радев. Той припомни, че регламентът засяга държавите по външната граница на Европейския съюз (ЕС) и Европейската комисия не е направила необходимото, за да може документът да стане работещ. Според Радев това поставя тежка задача пред Българското председателство на Съвета на ЕС. \r\n„Ние, като страни по външната граница, които влагаме наистина много ресурси и усилия за охрана на тази граница, в един момент, само заради това, че сме на най-прекия път между воюващите държави и Европа, като ние сме и първата държава при влизане в ЕС, поемаме отговорност за тези, които искат убежище. Тези, обаче, които не искат да остават в първите държави по пътя си, виждаме, че те, като влязат и в България, и в Гърция, се отправят към заветните скандинавски държави“, коментира Емил Радев. \r\nТой предложи да се проведе дълъг и открит дебат, както и да се намерят компромиси, за да няма струпване на много хора в една държава-членка на ЕС по границите, както и да се създаде работещ механизъм за релокация на мигрантите.", "date": "2018.01.29", "title": "Емил Радев, ЕНП/ГЕРБ: Нужна е радикална промяна на Дъблинския регламент"}
{"url": "http://www.focus-news.net/news/2018/01/29/2482551/api-dvizhenieto-po-pat-iii-5308-kalchevo-stefan-karadzhovo-se-osashtestvyava-dvuposochno-v-edna-lenta-poradi-remontni-deynosti.html", "text": "Движението по път III-5308 Калчево - Стефан Караджово се осъществява двупосочно в една лента, поради ремонтни дейности.  Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.", "date": "2018.01.29", "title": "АПИ: Движението по път III-5308 Калчево - Стефан Караджово се осъществява двупосочно в една лента, поради ремонтни дейности"}
{"url": "http://www.focus-news.net/news/2018/01/29/2482552/sliven-patnite-nastilki-v-ravninnata-chast-na-oblastta-sa-suhi-i-prohodimi.html", "text": "Пътните настилки в равнинната част на Сливенска област са сухи и нормално проходими, съобщиха от Областно пътно управление. В планинската част на места пътищата са замръзнали, но обработени. Затворени за тежки автомобили над 10 тона са проходите Твърдишки и Вратник. Отворен е пътят Котел – Омуртаг.", "date": "2018.01.29", "title": "Сливен: Пътните настилки в равнинната част на областта са сухи и проходими"}
{"url": "http://www.focus-news.net/news/2018/01/29/2482550/yambol-dvizhenieto-po-pat-i-7-mogila-elhovo-se-osashtestvyava-dvuposochno-v-edna-lenta-poradi-remont.html", "text": "Движението по път I-7 Могила - Елхово се осъществява двупосочно в една лента, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.", "date": "2018.01.29", "title": "Ямбол: Движението по път I-7 Могила - Елхово се осъществява двупосочно в една лента, поради ремонт"}
{"url": "http://www.focus-news.net/news/2018/01/29/2482543/sliven-sluzhitelite-na-zhenskiya-zatvor-arestite-i-sadebna-ohrana-shte-protestirat-s-iskane-za-podobryavane-usloviyata-na-trud.html", "text": "Служителите на Женския затвор арестите и съдебна охрана в Сливен протестират днес. Протестът започва от 10.30 часа. Това съобщи пред Радио „Фокус“ – Сливен Цветан Михайлов, председател на Синдиката на служителите в затворите в България в Сливен и член на УС на синдиката. Протестът е срещу липсата на отговор на исканията на служителите на затворите. Те са за подобряване условията на труд, увеличаване на щатната численост, защита от страна на държавата в случаите на посегателство на служителите.\r\nСпоред Михайлов исканията на надзирателите се изпълняват частично, но се запазва диспропорцията по отношение на заплащането и предизвикателствата и процесите в българските затвори.\r\nСледващият протест е насрочен за 31 януари пред сградата на Сметната палата в Сливен.", "date": "2018.01.29", "title": "Сливен: Служителите на Женския затвор арестите и съдебна охрана ще протестират с искане за подобряване условията на труд"}
{"url": "http://www.focus-news.net/news/2018/01/29/2482553/yambol-dvizhenieto-po-pat-ii-53-yambol-kalchevo-se-osashtestvyava-dvuposochno-v-edna-lenta-poradi-remont.html", "text": "Движението по път II-53 Ямбол - Калчево се осъществява двупосочно в една лента, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.", "date": "2018.01.29", "title": "Ямбол: Движението по път II-53 Ямбол - Калчево се осъществява двупосочно в една лента, поради ремонт"}
{"url": "http://www.focus-news.net/news/2018/01/29/2482554/yeni-safak-v-afrin-turskite-vaorazheni-sili-izpolzvat-domashno-proizvedeni-munitsii.html", "text": "Министърът на отбраната на Турция Нуретин Джанакли съобщи, че мунициите, използвани от армията на страната по време на операция „Маслинова клонка“ са произведени в страната, пише  Yeni Safak.\r\n„Всички муниции на великолепната ни армия, използвани в афринската операция са произведени в Турция“, написа Джаникли на профила си в социалната мрежа „Туитър“. Той допълни, че запасите от муниции са достатъчни не само за операцията в Африн, но и за целия регион. \r\nМинистърът даде пример, че мунициите за гаубиците, наречени „Фъртуна“ са произведени от националната Механична и химична индустриална компания. Същевременно той отбеляза, че близо 70% от оръжията в страната са местно производство, докато преди 15 години 18%.  Виктор Турмаков", "date": "2018.01.29", "title": "Yeni Safak: В Африн турските въоръжени сили използват „домашно произведени“ муниции"}
{"url": "http://www.focus-news.net/news/2018/01/29/2482558/burgas-v-grada-shte-bade-predstavena-izlozhbata-70-godini-plakat-i-vizualna-komunikatsiya.html", "text": "В града ще бъде представена изложбата „70 години Плакат и визуална комуникация“, която ще гостува в дните от 1 до 26 февруари в Културен център „Морско казино“, зала „Ал. Г. Коджакафалията“. Официалното откриване ще бъде на 8 февруари от 18.00 часа в присъствието на гости от НХА. Това съобщиха от пресцентъра на Община Бургас.\r\nЕкспозицията включва над 40 плаката на преподаватели и студенти – бивши и настоящи. Това е второто събитие, което съпътства откриването на филиала в Бургас. Първото беше изложбата „120 години НХА. Ректорите“ през май миналата година. Тя включваше творби на двадесет и петима ръководители на Академията.\r\nНачалото на специалност „Плакат и визуална комуникация“ в НХА се поставя през 1947 година с откриването на първото ателие по плакат с преподавател Борис Иванов. Скоро след това специалността е наречена „Приложна графика“, а по-късно „Плакат“. През 1956 година, чрез конкурс за доцент по плакат, в специалността идва Александър Поплилов – оставил зад себе си повече от 30 випуска свои възпитаници, които определят облика на българския плакат и приложна графика в следващите десетилетия. През 2003 година с добавянето на „визуална комуникация“ към наименованието „Плакат“ се разширяват и очертават сферите на приложение и бъдещите посоки в развитието на специалността.\r\nСъхранила академичния дух и традиции, специалност „Плакат и визуална комуникация“ в НХА продължава да бъде най-притегателното образователно и артистично пространство, оформящо значителна част от съвременната визуална култура.\r\nНа 9 февруари в Бургас ще се проведат и срещи – консултации на преподаватели от Академията с ученици от бургаските и регионални училища, посветени на предстоящото откриване на учебната година в бургаския филиал.", "date": "2018.01.29", "title": "Бургас: В града ще бъде представена изложбата „70 години Плакат и визуална комуникация“"}
{"url": "http://www.focus-news.net/news/2018/01/29/2482547/ria-novosti-stefan-de-mistura-pristigna-v-sochi-za-kongresa-na-siriyskiya-natsionalen-dialog.html", "text": "Делегацията на ООН начело със специалния пратеник на организацията по Сирия Стефан де Мистура пристигна в Сочи, за да участва в Конгреса на сирийския национален диалог, предава РИА Новости.\r\nДнес в Русия пристига по-голямата част от участниците във Форума ще се провеждат подготвителни мероприятия. Основният работен ден на конгреса е на 30 януари, вторник.\r\nОчаква се, че на събитието ще участват около 1600 представители на сирийското общество, включително членове на правителството и на различните опозиционни групи. Като наблюдатели са поканени ООН, страните-постоянни членове на Съвета за сигурност на световната организация, както и Египет, Йордания, Ирак, Ливан, Саудитска Арабия и Казахстан.\r\nСрещата ще стане първия от началото на конфликта в Сирия през 2011 г. опит за събиране на една преговорна маса на толкова широк състав участници. На форума трябва да започне процеса за разработване на новата сирийска конституция. На конгреса ще се формира президиум, висш комитет, организационен комитет и три комисии, включително конституционна.\r\nСъорганизатори на мероприятието са Русия, Иран и Турция като страни-гаранти на Астанийското споразумение за прекратяването на огъня в Сирия.  Виктор Турмаков", "date": "2018.01.29", "title": "РИА Новости: Стефан де Мистура пристигна в Сочи за Конгреса на сирийския национален диалог"}
{"url": "http://www.focus-news.net/news/2018/01/29/2482559/glavniyat-prokuror-sotir-tsatsarov-razporedi-proverka-za-proizhoda-na-sredstvata-na-litsata-pridobili-nedvizhimi-imoti-na-stoynost-nad-500-000-leva-i-luksozni-avtomobili.html", "text": "Главният прокурор Сотир Цацаров разпореди проверка на територията на цялата страна за произхода на средствата на лицата, придобили недвижими имоти на стойност над 500 000 лева, както и луксозни автомобили. Това съобщиха от пресцентъра на Прокуратурата на Република България. През 2015 г. и 2016 г.  245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева. На територията на страната се управляват 50 автомобила „Майбах“, 193 автомобила  „Бентли“, 31 автомобила  „Ламборджини“, 68 автомобила „РолсРойс“ и 93 автомобила „Ферари“. \r\nДо главния прокурор  Сотир Цацаров е постъпила информация от Централното управление на Националната агенция за приходите за 365 физически лица, придобили през 2015 г. и 2016 г. недвижими имоти с цена над 500 000 лв. \r\nГлавният прокурор е сезиран и от ГД „Национална полиция“ - МВР със справки за установени леки автомобили от марките „РолсРойс“, „Ферари“, „Ламборджини“, „Майбах“ и „Бентли“, управлявани на територията на Република България от български граждани. В справките е посочено, че срещу част от физическите лица има заявителски материали в МВР за евентуални престъпления от общ характер, включително за извършени данъчни престъпления и измами. \r\nПредоставената информация от НАП и ГДНП е преценена като повод за извършване на проверка, предвид наличие на данни за извършени данъчни престъпления /чл. 255 и сл. от НК/ и пране на пари /чл. 253 от НК/, поради което главният прокурор разпореди на прокуратурите предприемане на действия на територията на цялата страна. \r\nПо направлението „лица, управляващи луксозни автомобили“ е установено, че у нас се притежават и управляват  50 автомобила „Майбах“, 193 автомобила  „Бентли“, 31 автомобила „Ламборджини“, 68 автомобила „РолсРойс“ и 93 автомобила „Ферари“. \r\nВъзложено е на изпълнителния директор на Националната агенция за приходите извършване на данъчни проверки по предоставените от МВР данни, при които да се установят най-малко: датата на придобиване и стойността на МПС, като се изискат договор за покупка, фактура или митническа декларация (ЕАД), както и произхода на паричните средства за закупуването на МПС. \r\nУказано е да се извърши анализ на получените доходи, с цел установяване наличието на средства за придобиването на автомобилите. При деклариране на заемни средства, ще се изследва произхода им, съответно декларирани ли са те по реда на чл. 50 от ЗДДФЛ /както от заемодателя, така и от заемополучателя/. Указано е също да се анализира  доколко посочената цена на придобиване на МПС съответства на действителните пазарните цени към момента на сделката. \r\nАко бъде установено, че съответното МПС е управлявано от друго лице, различно от собственика, е разпореденода се изиска информация за основанието за предоставянето на МПС, времето за предоставяне, както и наличието на насрещна престация. \r\nПо направлението „лица, придобили недвижими имоти на стойност над 500 000 лв.“ е установено е, че в периода 2015 г. – 2016 г. в България общо 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева. \r\nВъзложено е на изпълнителния директор на Националната агенция за приходите извършване на данъчни проверки на лицата, които през 2015г. и 2016 г. са придобили имоти на стойност над 500 000 лева, включително и анализ на получените доходи, с цел установяване наличието на средства за придобиването на тези имоти. \r\nВъзложени са проверки на органите на МВР , в хода на които следва да се съберат данни за продавачите на имотите, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки и др. \r\nСлед приключване на проверките по двете направления, ще бъде предоставена допълнителна информация за последващите действия от Прокуратурата на Република България.", "date": "2018.01.29", "title": "Главният прокурор Сотир Цацаров разпореди проверка за произхода на средствата на лицата, придобили недвижими имоти на стойност над 500 000 лева и луксозни автомобили"}
{"url": "http://www.focus-news.net/news/2018/01/29/2482561/cyprus-mail-nikos-anastasiadis-i-stavros-malas-izlizat-na-balotazh-na-prezidentskite-izbori-v-kipar.html", "text": "Настоящият президент на Кипър Никос Анастасиадис достигна до втори тур на президентските избори, който ще се проведе на 4 февруари, получавайки 35,5 процента от гласовете. Той ще се изпрати срещу Старврос Малас от партия „Акел“, получил 30,25%, предава  Cyprus Mail.\r\nРезултатът се посреща с облекчение от привържениците на мирното разрешаване на проблема с разделението на острова, след като председателят на партия „Дико“ Николас Пападополус остана на трето място с 25,75% от гласовете. \r\nВ централата на „Акел“ в Никозия генералният секретар на партията Андрос Киприану благодари за „десетките хиляди гласове“ . „Днешните гласове проправят път към по-светло бъдеще под формата на Малас, който ще даде решение за кипърския проблем и ще подобри икономиката със средната класа предвид“, заяви той. \r\nДвамата излезли на балотаж кандидати ще искат подкрепата на останалите седем кандидати. Според социологическите проучвания Анастасиадис има голям шанс да спечели на балотажа, а реалната битка в първи кръг е била кой ще се изправи срещу него. \r\nСпоред говорителя на Анастасиадис Викторас Пападополус „той е промяната, от която хората се нуждаят. След пет години достигнахме до момент, където развитието, безопасността и сигурността са видни“. Дилемата на следващия ден е обединението. Вярваме, че Анастасиадис се е доказал, че може да постигне това“, убеден е той.  Виктор Турмаков", "date": "2018.01.29", "title": "Cyprus Mail: Никос Анастасиадис и Ставрос Малас излизат на балотаж на президентските избори в Кипър"}
{"url": "http://www.focus-news.net/news/2018/01/29/2482555/montana-vremenno-dvizhenieto-po-pat-1-1-vidin-montana-v-rayona-sled-s-smolyanovtsi-v-posoka-montana-se-osashtestvyava-v-edna-lenta-poradi-katastrofa.html", "text": "Временно движението по път І-1 Видин - Монтана в района след с. Смоляновци, в посока Монтана, се осъществява в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.29", "title": "Монтана: Временно движението по път І-1 Видин - Монтана в района след с. Смоляновци, в посока Монтана, се осъществява в една лента, поради катастрофа"}
{"url": "http://www.focus-news.net/news/2018/01/29/2482562/stoyan-kuzev-kmet-na-selo-yunatsite-osnoven-problem-za-zemedelskite-stopani-v-seloto-ostavat-neureditsite-s-ednodnevnite-trudovi-dogovori.html", "text": "Около 30 - 40 семейства от пазарджишкото село Юнаците се занимават изцяло със земеделие, като по-голямата част от землището на селото е обработваемата площ. Това съобщи за Радио „Фокус“ – Пазарджик Стоян Кузев, кмет на населеното място. Най-много като площ са картофите – около 4 000 декара. „От другите земеделски култури се отглеждат червени чушки, домати, зеле и броколи, като при броколите цената е висока, но добивът е нисък“, уточни Кузев. Той посочи, че основен проблем към момента за земеделските стопани в селото остават неуредиците с еднодневните трудови договори, които спъват работата на земеделците. По този повод е организиран и протест на 1 февруари от 14.00 часа на пл. „К. Величков“ в Пазарджик.\r\nАлбена ЖИЛЕКОВА", "date": "2018.01.29", "title": "Стоян Кузев, кмет на село Юнаците: Основен проблем за земеделските стопани в селото остават неуредиците с еднодневните трудови договори"}
{"url": "http://www.focus-news.net/news/2018/01/29/2482557/kyustendil-po-povod-140-godini-ot-osvobozhdenieto-na-grada-kashtata-muzey-ilyo-voyvoda-raboti-bez-vhodna-taksa.html", "text": "По повод 140 години от Освобождението на Кюстендил къщата музей „Ильо войвода” работи без входна такса. Това съобщи за Радио „Фокус” – Кюстендил Валентин Дебочички, директор на Регионален исторически музей – Кюстендил. В къщата музей е подредена изложбата „Националноосвободителните  борби на населението от Кюстендилския край”. Тя проследява борбите на българското население от XV век до Освобождението и приноса му за Освобождението и обединението на българския народ в края на XIX и началото на XX век. В музейната експозиция се разказва подробно за живота и делото на Ильо войвода и неговата заслуга за Освобождението на града.\r\nВенцеслав ИЛЧЕВ", "date": "2018.01.29", "title": "Кюстендил: По повод 140 години от Освобождението на града къщата музей „Ильо войвода” работи без входна такса"}
{"url": "http://www.focus-news.net/news/2018/01/29/2482565/evrokomisaryat-mariya-gabriel-s-obshtiya-reglament-za-lichnite-danni-se-izmenyat-i-aktualizirat-pravilata-za-zashtitata-im-v-es-evropa-se-podgotvya-za-tsifrovata-era.html", "text": "С Общия регламент за личните данни се изменят и актуализират правилата за защитата им в ЕС, с което Европа се подготвя за цифровата ера. Това каза еврокомисарят по цифрова икономика и цифрово общество Мария Габриел, която направи видео обръщение по време на  експертна конференция по повод влизането в сила на Общия регламент за защита на личните данни - General Data Protection Regulation (GDPR), предаде репортер на Агенция „Фокус“.  „Какво е важно да отбележим днес? Важно е да насърчим малките и средните предприятия, както и другите фирми да бъдат подготвени за промяната, която новия европейски Общ регламент ще въведе след по-малко от четири месеца\", посочи Мария Габриел. Според нея регламентът за личните данни представлява солидна рамка за изграждане на доверие в цифровата среда. „Те полагат условията на бъдещата конкурентоспособност на европейските дружества“, коментира още Габриел.  \r\nСпоред нея общият регламент не води до революционна промяна, а се продължава защитата на данните, развивана в продължение на 20 години. „Европейската комисия работи в тясно сътрудничество с държавите членки. Също така оказваме подкрепа на работата на органите за защита на данните, които играят ключова роля за гарантиране на хармонизираното тълкуване. Работната група, обединяваща всички национални органи за защита на данните вече е издала насоки в помощ на предприятията във връзка с новото законодателство“, допълни тя. Мария Габриел заяви, че с предложението се премахват припокриванията и се осигурява съгласуваност по отношение на глобите, компетентните органи. \"Сега очакваме Съвета на министрите да изготви предложението. Надявам се по време на Българското председателство да придвижим въпроса напред\", заключи Мария Габриел.  \r\nДеница КИТАНОВА", "date": "2018.01.29", "title": "Еврокомисарят Мария Габриел: С Общия регламент за личните данни се изменят и актуализират правилата за защитата им в ЕС, Европа се подготвя за цифровата ера"}
{"url": "http://www.focus-news.net/news/2018/01/29/2482563/dobrich-na-31-yanuari-izticha-srokat-za-podavane-na-zayavki-za-uchastie-v-oblastniya-konkurs-za-da-ya-ima-balgariya.html", "text": "На 31 януари 2018 г. изтича срокът за подаване на заявки за участие в Областен конкурс рецитал „За да я има България“, организиран от Община град Добрич и ДТ „Йордан Йовков“. Това съобщиха от пресцентъра на Общината. Конкурсът за втора поредна година дава възможност за изява на децата и учениците от област Добрич с рецитаторски умения и артистичност. В четири възрастови групи – Подготвителна група, I - IV клас, V - VII клас, VIII - XII клас ще се конкурират участниците с интерес към интерпретиране на произведения от българската поезия, проза и драматургия, посветени на България. На 24 февруари 2018 г. ще звучат най-хубавите творби за родината, пресъздадени от талантливите деца на областта.\r\nРегламентът на конкурса е публикуван в сайта на Община град Добрич. Заявки за участие се приемат на e-mail konkurs_dobrich@abv.bg или на адрес: Дирекция „Хуманитарни дейности“ Община град Добрич ул. „Независимост“ №7 ет. 8 стая 811. За допълнителна информация - тел. 058 603 325.", "date": "2018.01.29", "title": "Добрич: На 31 януари изтича срокът за подаване на заявки за участие в Областния конкурс „За да я има България“"}
{"url": "http://www.focus-news.net/news/2018/01/29/2482568/vratsa-politsiyata-izdirva-45-godishen-mazh-ot-vratsa-nanesal-poboy-na-62-godishen-zhitel-na-s-malorad.html", "text": "На 28 януари 2018г.,  на тел.112 е получен сигнал от 62-годишен мъж с. Малорад, който заявил, че на 26 януари 2018 г.  в центъра на село Малорад лицето И. И. /45 г./ от Враца му е нанесло побой. Това съобщиха от ОДМВР-Враца. Полицейските служители са установили, че посоченият за извършител на побоя, се укрива. Работата по случая продължава.", "date": "2018.01.29", "title": "Враца: Полицията издирва 45-годишен мъж от Враца, нанесъл побой на 62-годишен жител на с. Малорад"}
{"url": "http://www.focus-news.net/news/2018/01/29/2482567/protothema-afganistanets-e-arestuvan-v-atina-sled-kato-u-nego-sa-otkriti-detonatori.html", "text": "19-годишен афганистанец е арестуван в Атина в нощта срещу неделя, 28 януари, с раница, съдържаща детонатори, пише  Protothema.\r\nМъжът е арестуван от полицията в центъра на столицата, след като собственик на ресторант ѝ се обажда заради спор относно сметка. Претърсването на багажа на афганистанеца разкрива, че в раницата му е имало около десет електронни детонатора, както и идентификационни карти – най-вероятно фалшификати. \r\nСлед първоначалното задържане се разкрива, че мъжът е бил докладван на полицията няколко пъти. Разследването продължава, но се смята, че афганистанецът е имал връзки с анархистки групировки в Гърция. Виктор Турмаков", "date": "2018.01.29", "title": "Protothema: Афганистанец е арестуван в Атина, след като у него са открити детонатори"}
{"url": "http://www.focus-news.net/news/2018/01/29/2482556/plovdiv-nadzirateli-ot-zatvora-v-grada-otnovo-izlyazoha-na-protest-s-iskane-za-po-visoki-zaplati-i-po-dobri-usloviya-na-trud.html", "text": "Надзиратели от Пловдивския затвор отново излязоха на протест днес с искане за по-високи заплати и по-добри условия на труд, предаде репортер на Радио „Фокус” - Пловдив. Пред сградата на затвора се събраха около 50 души, свободни от смяна, с лозунги „С обещания затвори не се пазят”, „Само едно е сигурно в сектор „Сигурност” – несигурността”, „От тук нататък за нас е въпрос на чест”, „Европа и за нас” и др. Протестът продължи около час. Исканията на надзирателите са за 20% увеличение на заплатите. Днес те отново протестират, тъй като не е било спазено обещанието за тях да се увеличи заплатата им с 20%. „Министерството на правосъдието не спази обещанието си да увеличи заплатите ни”, каза Юрий Корнов, лидерът на синдикалната организация в ареста в Пловдив. „Оказа се, че имало недостиг и увеличиха заплатите ни само с 5%, което е с по 28 - 30 лева на човек, което е абсолютно недостатъчно”, каза Корнов. „По този начин сме излъгани с по около 200 лева”, добави той. Той посочи, че вече са имали среща в Министерството на правосъдието, откъдето казват, че ги подкрепят, но пари няма.\r\nЕфтим Ефтимов, лидер на синдикалната организация в Затвора, заяви, че са били излъгани след 6 месеца преговори, като за тях за пореден път няма средства. „9 години чакаме бюджет, за да се изравнят заплатите ни с тези на МВР. Сега за тях бяха отпуснаха 100 милиона лева, за което ги поздравяваме, а за нас пак няма”, добави той. \r\nНадзирателите настояват още да бъдат отпуснати и още щатове, тъй като има недостиг около 500 места в цялата страна. По думите им заплатите са ниски, като един новопостъпил техен колега взима около 460 - 500 лева. Условията на труд също трябва да се подобрят. „Когато има брожения в силовите министерства се застрашава националната сигурност”, посочи още Ефтимов. Той каза, че в последните години се наблюдава и отлив от системата.\r\nОчаква се на 31 януари надзирателите да излязат отново на протест, но този път заедно с колегите им от Съдебна охрана, пред съдебната палата. След 10 февруари, когато ще се проведе национално събрание, ще бъде взето решение за национален протест в София. Ще бъде решено по какъв начин да протестират.\r\nВ момента се правят протести по затворите в цялата страна.\r\nЦветана ТОНЧЕВА", "date": "2018.01.29", "title": "Пловдив: Надзиратели от затвора в града отново излязоха на протест с искане за по-високи заплати и по-добри условия на труд"}
{"url": "http://www.focus-news.net/news/2018/01/29/2482566/shumen-nadzirateli-ot-zatvorite-izlyazoha-na-simvolichen-protest-s-iskane-za-po-dobri-usloviya-na-trud-i-uvelichavane-na-shtatnite-sluzhiteli.html", "text": "Надзиратели в Шумен излязоха на символичен протест, предаде репортер на Радио „Фокус“ - Шумен. От 9.00 часа пред сградата на шуменския арест се събраха над 20 души. „Протестираме за по-добри условия на труд, изравняване на заплащането с това в системата на МВР и увеличаване на щата. Масово не достигат хора в системата, има голямо текучество. Хората започват работа при нас, но след 6 месеца или най-много година напускат, защото виждат, че не си заслужават всичките нерви за това заплащане“, заяви Лъчезар Димитров. „Искаме статутът на охранителите и надзирателите в затворите и арестите да се изравни с този на служителите на МВР“, посочи Данаил Петков. Той отбеляза, че стартовата заплата е малко над средната за страната. Очаква се отново да има мирен протест на шуменските надзиратели на 31 януари пред съдебната палата в града.\r\nИвелина ИВАНОВА", "date": "2018.01.29", "title": "Шумен: Надзиратели от затворите излязоха на символичен протест с искане за по-добри условия на труд и увеличаване на щатните служители"}
{"url": "http://www.focus-news.net/news/2018/01/29/2482560/kyustendil-horove-i-sastavi-kam-chitalishte-bratstvo-shte-se-vklyuchat-v-tarzhestven-kontsert-po-povod-140-godini-ot-osvobozhdenieto-na-grada.html", "text": "Хорове и състави към читалище „Братство” ще се включат в тържествен концерт по повод 140 години от Освобождението на Кюстендил. Това съобщи за Радио „Фокус” – Кюстендил Иван Андонов, председател на читалище „Братство”. Празничният концерт ще започне от 18.00 часа в голямата зала на читалището. „По традиция читалище „Братство” отбелязва подобаващо тази велика дата в историята на Кюстендил. В програмата ще вземат участие музикална компания „Пей сърце“, смесен хор „Братство“, вокална формация „Неразделни“, вокална група „Еделвайс“, туристически хор „Осоговско ехо“ и други състави и групи”, каза Иван Андонов.\r\nВенцеслав ИЛЧЕВ", "date": "2018.01.29", "title": "Кюстендил: Хорове и състави към читалище „Братство” ще се включат в тържествен концерт по повод 140 години от Освобождението на града"}
{"url": "http://www.focus-news.net/news/2018/01/29/2482569/varhovna-administrativna-prokuratura-nastoyava-za-otmyana-na-reshenieto-na-kevr-za-povishavane-tsenata-na-prirodniya-gaz.html", "text": "Върховната административна прокуратура (ВАП) протестира решението от 12 януари 2018 г. по делото на Административен съд София град, с което бе оставен без уважение протеста против решението на КЕВР от 31 март 2017 г. за повишаване на цената на природния газ по заявлението на „Булгаргаз“ ЕАД, с което считано от 01 април 2017г. цената на природния газ се повишава с 29,6% . Това съобщиха от пресцентъра на държавното обвинение. ВАП аргументира несъгласието си с протестираното решение с обстоятелството, че съдът не е отчел неспазването на разпоредбата на чл.17, ал.5 от  Наредба № 2 от 19.03.2013 г. за регулиране на цените на природния газ. Целта на тази норма е да гарантира най-благоприятната цена. По този начин са накърнени правата на участници в административното производство, които с изключение на „Булгаргаз“ ЕАД, изразяват несъгласие с повишението на цените, описвано като „шоково“ и „гибелно“. \r\nПрипомняме, че с протестираното решение на КЕВР са утвърдени цените, по които общественият доставчик \"Булгаргаз\" ЕАД продава природен газ: до крайните снабдители на природен газ и всички клиенти, присъединени към газопреносната мрежа и към мрежа ниско налягане; на „Овергаз Мрежи“ АД, в качеството му на краен снабдител на природен газ и  цени за продажба на природен газ от крайните снабдители на клиенти, присъединени към съответните газоразпределителни мрежи. \r\nЕдинствено „Булгаргаз“ ЕАД не възразява срещу повишението на цената на природния газ, което е обяснимо за ВАП, тъй като в атакуваното решение на КЕВР е предвидено през второто тримесечие на 2017г. клиентите на \"Булгаргаз\" ЕАД ще плащат съответно по 370.98 или по 363,26лева за 1000 куб. метра без акциз, ДДС и такса за пренос (19,73 лева за 1000 куб. м). През първото тримесечие цената на суровината беше 280,21 лева за 1000 куб. метра. \r\nОт ВАП е констатирано и, че в производството пред АС София град не е доказано от КЕВР, че е спазен принципът по чл.31, т.1 Закона за енергетиката - на прозрачността за определяне на цените и е акцентирано недвусмислено, че решението на административния орган не съдържа всички конкретни цифрови величини и начина, чрез който са определени ценовите компененти. Нарушен е и чл.31, т.2 Закона за енергетиката за икономическа обоснованост на цените. \r\nЗатова ВАП протестира пред ВАС решението на АС София град като неправилно, поради нарушение на материалния закон, съществени нарушения на съдопроизводствените правила и необоснованост. Искането е за отмяна на постановеното съдебно решение и вместо това постановяване на отмяна на решение № Ц-5/31.03.2017 г. на КЕВР.", "date": "2018.01.29", "title": "Върховна административна прокуратура настоява за отмяна на решението на КЕВР за повишаване цената на природния газ"}
{"url": "http://www.focus-news.net/news/2018/01/29/2482572/smolyan-avtobus-e-goryal-na-glaven-pat-s-sokolovtsi-vr-rozhen-zaradi-kaso-saedinenie.html", "text": "На 26 януари 2018 г., в 07.57 ч. е получен сигнал за възникнал пожар в автобус, движещ се по  главен път с. Соколовци – вр. Рожен. Автобусът е марка „Ивеко“ със смолянска регистрация. Това съобщиха от ОДМВР-Смолян. Причина за инцидента е късо съединение. Пламъците са унищожили двигателя, но бързите действия на екипа от огнеборци при РСПБЗН-Смолян са спасили автобуса.", "date": "2018.01.29", "title": "Смолян: Автобус е горял на главен път с. Соколовци – вр. Рожен заради късо съединение"}
{"url": "http://www.focus-news.net/news/2018/01/29/2482574/blagoevgrad-udalzhava-se-rabotno-vreme-na-otdel-mestni-danatsi-i-taksi-kam-obshtina-simitli.html", "text": "От днес влиза в сила удължено работно време на отдел „Местни данъци и такси“ към Община Симитли. Това съобщиха за Радио „Фокус“ – Пирин от Общината. Промяната се въвежда, тъй като в периода до края на месец април ще се провежда кампанията за събиране на местните налози с отстъпка. Решението е с цел повишаване качеството на обслужване и максимално удобство на гражданите. Според промяната данъчната служба ще работи от 8.30 до 18.30 часа в делничните дни. Новата организация на дейността в отдела дава възможност на гражданите в активна възраст да платят задълженията си в извънработно време.\r\nЛивия НИНОВА", "date": "2018.01.29", "title": "Благоевград: Удължава се работно време на отдел „Местни данъци и такси“ към Община Симитли"}
{"url": "http://www.focus-news.net/news/2018/01/29/2482575/sport-barselona-pobedi-alaves-s-21-v-mach-ot-ispanskoto-parvenstvo.html", "text": "Отборът на \"Барселона\" победи гостуващия тим на \"Алавес\" с 2:1 в късен мач от 21-вия кръг на испанското футболно първенство, а Луис Суарес преднамерено удари играч на гостите, предават световните агенции.\r\n\"Барселона\" успя да обърне мача с голове на Луис Суарес в 72-та и Лионел Меси в 84-та минути, като само 18 минути преди края отборът на \"Алавес\" водеше в резултата.\r\nСрещата ще се запомни с многобройните съдийски  грешки за сметка на \"Алавес\", както и с преднамерения удар  на Суарес срещу защитника на гостите Рубен", "date": "2018.01.29", "title": "Спорт: Барселона победи Алавес с 2:1 в мач от испанското първенство"}
{"url": "http://www.focus-news.net/news/2018/01/29/2482573/sport-karolin-vozhnyatski-zae-parvo-myasto-v-klasiraneto-na-wta.html", "text": "Датската тенисистка Каролин Вожняцки зае първо място в обновеното класиране на Женската тенис организация.\r\n27-годишната спортистка зае първо място благодарение па победата си над Симона Халеп на финала на Откритото първенство на Австралия. Тя спечели първия си турнир от „Големия шлем“ в своята кариера. Халеп е на второ място. На трето е украинската Елина Свитолина. \r\nСред българките Виктория Томова се издига с две позиции до 137 място, Сесил Каратанчева остава на 184 място, Цветана Пиронкова се спуска с четири места до 191 позиция.  Виктор Турмаков", "date": "2018.01.29", "title": "Спорт: Каролин Вожняцки зае първо място в класирането на WTA"}
{"url": "http://www.focus-news.net/news/2018/01/29/2482578/veliko-tarnovo-s-12-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 12 см се е понижило нивото на река Дунав при Свищов през изминалото денонощие, съобщиха от Хидрометеорологичната станция в града. Водният стоеж на реката е 388 см. Температурата на водата e 3.8 градуса. Над българския участък на Дунав днес ще е предимно слънчево. В следобедните часове са възможни временни увеличения на облачността, но валежи са малко вероятни. Ще духа до умерен вятър от северозапад. Максималните температури ще се повишат и ще достигат между 7° – 10°.", "date": "2018.01.29", "title": "Велико Търново: С 12 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2018/01/29/2482577/kardzhali-dvama-dushi-sa-zadarzhani-sled-sbivane-mezhdu-dve-familii-v-grada.html", "text": "След скандал и сбиване между две фамилии в Кърджали двама души са задържани в полицейското управление. В събота около 14,30 часа избухнала свада между жени от двата рода, след което се намесили и мъжете. Това съобщиха от ОДМВР-Кърджали. Двама 20-годишни представители на спорещите страни си нанесли побой с дървени пръти. Мъжете са задържани за срок до 24 часа в управлението. Работата по случая продължава по чл.325, ал.1 от Наказателния кодекс за хулиганство.", "date": "2018.01.29", "title": "Кърджали: Двама души са задържани след сбиване между две фамилии в града"}
{"url": "http://www.focus-news.net/news/2018/01/29/2482579/ministar-lilyana-pavlova-ambitsioznata-ni-programa-vklyuchva-namiraneto-na-konsensus-po-golyamata-chast-ot-zakonodatelnite-dosieta-na-estonskoto-predsedatelstvo.html", "text": "Амбициозната ни програма е да намерим консенсус по голямата част от 15-те досиета от дигиталния дневен ред на Естонското председателство. Това каза министърът за Българското председателство на Съвета на ЕС Лиляна Павловa по време на експертна конференция по повод влизането в сила на Общия регламент за защита на личните данни - General Data Protection Regulation (GDPR), предаде репортер на Агенция „Фокус“.  Министър Павлова обърна внимание на четвъртия от общо четирите приоритети на българското председателство - дигиталната икономика,  развитието на единния цифров пазар, или уменията на XXI век. „Факт е, че Естонското председателство, което поехме, работи изключително много по темата за дигиталния дневен ред и единния цифров пазар\", каза тя и допълни, че то е изготвило огромен законодателен пакет, за да може единният цифров пазар и защитата на данните да имат една добра законова рамка. Министър Павлова допълни, че от Естонското председателство има пакет от 15 законодателни досиета, по които предстои да да се проведат разговори. „Това са, бих казала, едни от най-тежките досиета, защото по тях имаме фрагментирано мнение, ситуация, в която имаме различни интереси. От една страна на потребителите, от друга на доставчиците на услуги или на отделните институции“, коментира Павлова. Министърът даде пример с някои от най-важните и най-големи досиета. „Това е реформата, която се прави и законодателното досие към реформата на авторското право. Защита от една страна и от друга - свободният достъп до данни и информация. Има една нелека задача пред нас как да защитим интереса на авторите“, заяви Павлова. Министърът посочи, че друг важен законодателен акт е свързан с регулатор, регламентиращ електронния код. Според нея трябва да се завърши единният цифров портал, който ще направи административните изисквания в различните държави от ЕС към бизнеса уеднаквени.", "date": "2018.01.29", "title": "Министър Лиляна Павлова: Амбициозната ни програма включва намирането на консенсус по голямата част от законодателните досиета на Естонското председателство"}
{"url": "http://www.focus-news.net/news/2018/01/29/2482570/silistra-namalyavat-otsastvashtite-po-bolest-uchenitsi-na-teritoriyata-na-oblastta.html", "text": "Намаляват отсъстващите по болест ученици в област Силистра. Това съобщи за Радио „Фокус“ - Шумен Габриела Миткова, началник на Регионалното управление на образованието. Днес процентът на отсъстващите за региона е средно 8.14%. Намалението спрямо петък е 4 пункта, когато процентът беше 12.17%. Във всички училища се осъществява учебен процес.\r\nИвелина ИВАНОВА", "date": "2018.01.29", "title": "Силистра: Намаляват отсъстващите по болест ученици на територията на областта"}
{"url": "http://www.focus-news.net/news/2018/01/29/2482580/smolyan-ovcharskoto-kuche-na-56-godishen-mazh-ot-zlatograd-e-zastrelyano-v-mestnostta-zastavata-v-zemlishteto-na-grada.html", "text": "На 28 януари 2018 г., около 11.25 ч. на тел.112 е получено съобщение от 56-годишен мъж от Златоград, за това, че в местността \"Заставата\" в землището на града е установил, че неизвестно лице е отстреляло с огнестрелно оръжие овчарското му куче. Това съобщиха от ОДМВР-Смолян. На място е пристигнала дежурна оперативна група и е извършен оглед. По случая е образувано досъдебно производство.", "date": "2018.01.29", "title": "Смолян: Овчарското куче на 56-годишен мъж от Златоград е застреляно  в местността \"Заставата\" в землището на града"}
{"url": "http://www.focus-news.net/news/2018/01/29/2482564/emil-radev-evrodeputat-enpgerb-balgariya-veche-e-uspeshno-integrirana-v-sistemite-na-shengen-chlenstvo-na-stranata-ni-do-kraya-na-godinata-e-realistichno.html", "text": "България вече е успешно интегрирана в системите на Шенген, а краят на годината е реалистичен срок за членството на страната ни. Това коментира в сутрешния блок „Добро утро, България“ на Радио „Фокус“ евродепутатът от ГЕРБ/ЕНП Емил Радев. По думите му през последните месеци са направени изключително важни стъпки, даващи гаранция, че процесът на присъединяване на България към Шенгенското пространство ще продължи успешно и занапред.  \r\n„Бяхме допуснати до визовата информационна система, имаме пасивен достъп. През есента България беше включена във визовия калкулатор за Шенгенската система - така престоят в България ще се счита за престой в Шенгенското пространство, когато се изчислява времето, в което граждани на трети страни пребивават в пространството. Това беше ясен знак, че на практика ние, въпреки че нямаме пълноправно членство, сме изцяло интегрирани в информационните системи и с включването ни във визовия калкулатор ясно се показа, че страната ни е част от това пространство, на практика. Също така видяхме и в началото на нашето европредседателство многократните изявления за важната роля на България при охраната на външната граница на ЕС“, обясни той. \r\nЕмил Радев коментира още, че след ясно заявената подкрепа за присъединяване на страната ни към Шенген от страна на Германия при посещението на канцлера Ангела Меркел у нас, е напълно възможно при предстоящата визита на холандския премиер Марк Рюте в България да успеем да убедим и най-големия си противник в лицето на Холандия, че сме готови за членство в Шенгенското пространство.", "date": "2018.01.29", "title": "Емил Радев, евродепутат ЕНП/ГЕРБ: България вече е успешно интегрирана в системите на Шенген, членство на страната ни до края на годината е реалистично"}
{"url": "http://www.focus-news.net/news/2018/01/29/2482571/smolyan-sabranie-na-otkrito-na-sluzhitelite-na-glavnite-direktsii-izpalnenie-na-nakazaniyata-i-ohrana-shte-se-provede-v-grada-na-31-yanuari.html", "text": "Събрание на открито на служителите на Главна дирекция „Изпълнение на наказанията“ и Главна дирекция „Охрана“ ще се проведе на 31 януари от 10.00 часа през сградата на Районен съд – Смолян. Това каза за Радио „Фокус“ – Смолян председателят на синдикалната организация на работещите в затворническото общежитие „Герзовица“ Николай Баташки. Той отбеляза, че исканията, с които излизат, са три и те са валидни за всички техни колеги в страната, които днес излизат на протести в различни градове.\r\nСлужителите на ГДИН и ГДО в Смолян настояват за 20% увеличение на заплатите, изравняване на плащанията с останалите служби в сектор „Сигурност“ и откриване на нови работни места в службите. „Исканията ни са от години, а от министерството казват, че няма пари. Въпреки това отново ще излезем, за да ги отстояваме“, посочи Баташки. Очаква се в срещата на открито да се включат служителите от двете дирекции, които са в почивка в сряда. \"Началният час е 10.00 и затова ще може да се включат и работещите от Съдебна охрана в съда, които са в почивка по това време\", каза още Николай Баташки.\r\nНели ГЕРГЬОВСКА", "date": "2018.01.29", "title": "Смолян: Събрание на открито на служителите на Главните дирекции „Изпълнение на наказанията“ и „Охрана“ ще се проведе в града на 31 януари"}
{"url": "http://www.focus-news.net/news/2018/01/29/2482582/kardzhali-57-godishen-mazh-e-bil-zatisnat-ot-darvo-i-poluchil-travma-na-glavata-pri-darvodobiv-v-zemlishteto-na-selo-kozitsa.html", "text": "Досъдебно производство за телесна повреда в резултат на немарливо изпълнение на занятие, представляващо източник на повишена опасност, е образувано в Районно управление на МВР-Крумовград след инцидент при дърводобив в събота. Това съобщиха от ОДМВР-Кърджали. Около 15,30 часа в землището на село Козица 57-годишен мъж е бил затиснат от дърво и получил травма на главата. Пострадалият бил транспортиран в кърджалийската болница, а след това и в УМБАЛ „Свети Георги“ в Пловдив, където е бил настанен за лечение. Работата по случая продължава разследващ полицай.", "date": "2018.01.29", "title": "Кърджали: 57-годишен мъж е бил затиснат от дърво и получил травма на главата при дърводобив в землището на село Козица"}
{"url": "http://www.focus-news.net/news/2018/01/29/2482585/kamenna-plastika-s-izobrazhenie-na-sedemglava-lamya-s-koroni-ot-hix-vek-e-izlozhena-v-natsionalniya-istoricheski-muzey.html", "text": "След реставрация в Националния исторически музей вече може да бъде видяна уникална каменна пластика с изображение на седемглава ламя с корони от ХIX век. Това съобщиха от пресцентъра на Националния исторически музей. Плочата е била част от външната украса на църквата „Св. Атанасий“ в село Белополяне, Ивайловградско. Постъпила е за реставрация в НИМ и след приключване на възстановителните работи временно е изложена в музея. \r\nЧерквата „Св. Атанасий\" в село Белополяне е построена 1838 г. и е забележителен представител на възрожденската култова архитектура от първата половина на XIX век. Постройката е типична трикорабна едноапсидна псевдобазилика с петоъгълна кула-камбанария и богата релефна пластика по външните стени. Интерес представлява и интериорът на църквата, който е оригинален със своята двуетажна галерия. Иконите на иконостаса имат висока художествена стойност, като сред най-ценните са две поклоннически икони, донесени чак от Божи гроб в Йерусалим. \r\nИзработването на изключителната каменна пластика с изображение на седемглава ламя се отнася към XIX век, като произходът ѝ засега не е установен. Към момента съществуват поне две теории за нейната символика. Едната е свързана с библейското възприятие на сатаната, в образ на седемглава ламя със седем рога – олицетворение на злото и тъмните сили. \r\nДругата теория има и конкретни археологически аналогии от района на Ивайловград. През 2014 г. в „Мраморния град“, както са наричали още средновековната крепост Лютица, е открита луксозна бронзова шпора с позлата и стъклена паста, върху която са изобразени седем глави на лами. Шпората е била част от военна екипировка на конник, участвал в атаката срещу Лютица в края на XIII век. През 1274 г. между Константинопол и Рим е сключена уния за приемане на „Свето причастие”, като част от православния ритуал. Много православни християни отказват да изпълняват западните ритуали, поради което от Италия са изпратени наказателни отряди, нанесли тежко опустошение на множество храмове, манастири и села из цяла Тракия. \r\nВ руините на Лютица, в обгорелите пластове на историята се откриват сребърни монети на същите тези латински първенци, опустошавали българските земи в края на XIII век. В други жития латинците са били оприличавани директно със сатаната. По този начин в народната памет на Тракия е останал образът на седемглавата ламя с корони, които носят и характеристиките на западните корони, с остри като лъчи върхове. Короните са посветени на седемте латински императора, коронясани в Константинопол и нанесли безброй щети на Балканите. Латинската империя управлява Константинопол от 1204 до 1261 г. След 1261 до 1383 г. латинските императори се водят в изгнание, тъй като византийските династии си връщат властта над „Царстващия град“. По този начин за 57 години има седем императори, коронясани в Константинопол, и те са представени като седем главя ламя с корони, която да напомня на миряните за многообразието на злото. \r\nТемата за ламята присъства и в народното творчество. С нейната символика децата ще могат да се запознаят по време на занятия в Детският образователен център към НИМ.", "date": "2018.01.29", "title": "Каменна пластика с изображение на седемглава ламя с корони от ХIX век е изложена в Националния исторически музей"}
{"url": "http://www.focus-news.net/news/2018/01/29/2482586/predizvikatelstvata-pred-sigurnostta-v-regiona-shte-obsadi-nachalnikat-na-otbranata-general-leytenant-andrey-botsev-sas-svoite-kolegi-ot-tsentralna-evropa.html", "text": "Началникът на отбраната генерал-лейтенант Андрей Боцев ще участва в конференция на началниците на отбраната на държавите от Централна Европа. Това съобщиха от пресцентъра на Министерство на отбраната. Тя ще се проведе в периода 29-30 януари 2018 г. в Братислава, Словакия. \r\nКонференцията се организира съвместно от Европейското командване на САЩ и Въоръжените сили на Словакия. На форума ще бъдат разгледани въпроси, свързани с най-значимите и актуални предизвикателства в областта на сигурността в региона и възможностите за предприемане на колективни усилия за тяхното преодоляване.", "date": "2018.01.29", "title": "Предизвикателствата пред сигурността в региона ще обсъди началникът на отбраната генерал-лейтенант Андрей Боцев със своите колеги от Централна Европа"}
{"url": "http://www.focus-news.net/news/2018/01/29/2482581/reuters-blizo-1500-dushi-sa-evakuirani-v-rayona-na-parizh-zaradi-nadigashtata-se-sena.html", "text": "Близо 1500 души са евакуирани от домовете си в района на Париж. Властите са нащрек заради риска от наводнение, представляван от надигащата се река Сена, предава  Reuters.\r\nНачалникът на парижката полиция Мишел Делпуш съобщи пред репортери, че близо 1500 души са преместени от домовете си в региона Ил дьо Франс, който обхваща френската столица и нейните предградия. Виктор Турмаков", "date": "2018.01.29", "title": "Reuters: Близо 1500 души са евакуирани в района на Париж заради надигащата се Сена"}
{"url": "http://www.focus-news.net/news/2018/01/29/2482584/ministar-lilyana-pavlova-80-ot-evropeyskite-potrebiteli-ne-sa-sigurni-v-zashtitata-na-dannite-si-tryabva-da-im-dadem-uverenost.html", "text": "80% от европейските потребители не са сигурни в защитата на данните си и трябва да направим необходимото да им дадем увереност. Това каза министърът за Българското председателство на Съвета на ЕС Лиляна Павловa по време на  експертна конференция по повод влизането в сила на Общия регламент за защита на личните данни - General Data Protection Regulation (GDPR), предаде репортер на Агенция „Фокус“.  Според нея с регламента, освен на потребителите, ще се даде и спокойствие на бизнеса, а стартиращите компании ще могат да оперират спокойно в една добра регулаторна среда на единния пазар. Министър Павлова отчете, че освен ролята на потребителите и на компаниите, е важна ролята на институциите и администрацията. Тя определи дискусията за регламента за личните данни като \"навременна и фокусирана\". „Защитата на данните като регламент е тясно свързан с един от най-тежките законодателни пакети. Това е регламента за защита на електронните данни. Това е един регламент, по който дебатите вървят доста време“, каза Павлова. Според нея  форуми като днешния допринасят да се дадат предложения за връзката между двата регламента.  „Защо е важно не само връзката между двата регламента ,но и като цяло защитата на данните.  Казваме ,че в Европа няма достатъчно стартъп компании и  иновативни – има. Факт е, че в момента, в който те се разраснат, се преместват в САЩ. Един от най-известните примери е Skype. Защо не можем да ги задържаим? От една страна липсата на регулаторна рамка, която да им позволи да се развиват свободно и от друга това е доверието, или недоверието на потребителите дали техните лични данни са добре защитени“, коментира министърът.   \r\nДеница КИТАНОВА", "date": "2018.01.29", "title": "Министър Лиляна Павлова: 80% от европейските потребители не са сигурни в защитата на данните си, трябва да им дадем увереност"}
{"url": "http://www.focus-news.net/news/2018/01/29/2482542/vitsepremierat-valeri-simeonov-istanbulskata-konventsiya-e-v-95-polezna-no-loshoto-e-che-tryabva-da-se-prieme-tsyalata-a-ne-mozhe-da-se-promenya.html", "text": "Истанбулската конвенция е в 95% полезна, но лошото е, че трябва да се приеме цялата, а не може да се променя. Това каза вицепремиерът Валери Симеонов в интервю за предаването „Денят започва“ по БНТ.\r\n„Засега не виждам перспектива Истанбулската конвенция да спре да ни разделя. Но нека да бъдем обективни и не винаги да търсим само скандалите. Тя няма да обърне правителството, мога да успокоя затова представителите на т. нар. опозиция. Истанбулската конвенция е един документ, който, според мен, няма да бъде приет от Народното събрание, защото това е против нашата програма. Няма да бъде приета и от опозицията освен от ДПС, но ДПС гласува всичко, което е във вреда на България. Препоръчвам най-горещо на ръководството на ГЕРБ, на този етап да оттегли тази конвенция, защото ако държи на това, че е безопасна за България, просто трябва да се проведе една по-подробна разяснителна дейност. Не сме съгласни в образователните материали да влиза равнопоставеността за стереотипните роли на пола“, каза още Симеонов и уточни, че тези стереотипи отдавна са разчупени сред българите. \r\nВицепремиерът коментира и темата за липса на кадри на „Обединени патриоти“ в енергетиката и в други сектори. „Недоволен съм от липсата на наши кадри в енергетиката и не само, защото съгласно политическото споразумение, което сключихме с ПП ГЕРБ в началото на мандата, трябваше да имаме пропорционално участие на кадри на двете политически сили, съставящи правителството, защото отговорността е обща. Но за изминалите 9 месеца участие на кадри на „Обединени патриоти“ приключва на ниво зам.-министър. Например нямаме никакво участие в дружествата в енергетиката с три много скромни изключения. Нямаше да поставя този въпрос, ако в края на миналата седмица не научих за скандално назначение - променя се управителния съвет на Енергийния системен оператор, който трябва да усвои около 500 милиона в един предстоящ период за разширяване на мрежата, за далекопровод България-Гърция и за студен резерв. И изведнъж се сменя изцяло целият борд на директорите без съгласуване с коалиционните партньори и там се поставят лица, които меко казано са компроментирани“, каза още той и обясни, че в крайна сметка отговорността се носи от всички коалиционни партньори. \r\n„Същото е и с Агенция „Пътна инфраструктура“, „Агенция по безопасност на храните, Здравноосигурителната каса – абсолютно никъде „Обединени патриоти“ не участват, а това са разпределители на много сериозни средства. Не упреквам никого, но искам да се знае каква е истината. Утре продължаваме този разговор на съвета на коалицията“, обясни Симеонов.", "date": "2018.01.29", "title": "Вицепремиерът Валери Симеонов: Истанбулската конвенция е в 95% полезна, но лошото е, че трябва да се приеме цялата, а не може да се променя"}
{"url": "http://www.focus-news.net/news/2018/01/29/2482576/plovdiv-v-asenovgrad-shte-se-provede-nagrazhdavaneto-na-pobeditelite-v-petiya-natsionalen-poetichen-konkurs-nazdravitsa-za-lyubovta.html", "text": "В Градската библиотека в Асеновград ще наградят победителите в Петия национален поетичен конкурс „Наздравица за любовта”. Това съобщиха за Радио „Фокус” - Пловдив от Общината. Събитието е част от празника на виното, който традиционно се провежда на 31 януари. Крайният срок за изпращане на творбите беше до 12 януари. Тази година в конкурса се включиха 89 поети. Днес ще се разбере кои са най-добрите любовни стихотворения. Условията за участие бяха предварително оповестени на сайта на Община Асеновград.\r\nВ тричленното жури се включиха Атанас Капралов –директор на Националния литературен музей в София, поет и автор на 5 стихосбирки, Виолета Христова – автор на 9 стихосбирки, Валентина Радинска – поет, писател, журналист и преводач, автор на 10 стихосбирки.\r\nПо регламент ръкописите на творбите не се връщат. Организаторите си запазват правото да ги публикуват с цел популяризиране и презентиране на поетичния конкурс „Назрдавица за любовта”.\r\nИмената и творбите на победителите ще бъдат публикувани в сайта на Община Асеновград.", "date": "2018.01.29", "title": "Пловдив: В Асеновград ще се проведе награждаването на победителите в Петия национален поетичен конкурс „Наздравица за любовта”"}
{"url": "http://www.focus-news.net/news/2018/01/29/2482583/veliko-tarnovo-sas-spektakala-klasicheski-kitayski-tants-fan-mo-v-grada-beshe-otbelyazana-kitayskata-nova-godina.html", "text": "Със спектакъла „Класически китайски танц Фън Мо“, фотографска изложба и арт работилници в града беше отбелязана Китайската нова година. Над 700 зрители запълниха залата на Музикално-драматичния театър „Константин Кисимов“, която бе арена на постановката. Това съобщиха от пресцентъра на Община Велико Търново. Специално за представлението в старата столица пристигна ансамбъл от световноизвестната Пекинска танцова академия. Групата от 40 професионални танцьори впечатли публиката с високия си професионализъм и раздаване на сцената.\r\nЗаместник-кметът Снежана Данева-Иванова приветства гостите и организаторите на събитието и ги поздрави от името на кмета на Велико Търново Даниел Панов. Тя подчерта, че Велико Търново е един от трите града в България, където отбелязването на Китайската нова година се утвърждава в културния календар. „Събития като този чудесен спектакъл доказват традиционно добрите отношения между старата българската столица и Китай“, отбеляза Снежана Данева-Иванова.\r\nСред гостите бе посланикът на Китай в България Н. Пр. Джан Хайджоу. Той също подчерта, че отбелязването на Китайската нова година във Велико Търново е пример за задълбочаването на двустранното партньорство и е предпоставка за разширяването му в различни сфери.\r\n„Фън Мо“ е танц в пет акта, който разкрива китайската култура и духовен свят. Чрез съчетанието на специфични движения и техники, на сценично облекло и разнообразни цветове танцьорите пресъздават човешките емоции – привързаност, хумор, обида от несправедливо обвинение, тъга, състояние на отдих, любов.\r\nСъпътстващи събития бяха фотографска изложба, подредена във фоайето на МДТ „Константин Кисимов“, както и арт работилници за китайски изкуства и занаяти.", "date": "2018.01.29", "title": "Велико Търново: Със спектакъла „Класически китайски танц Фън Мо“ в града беше отбелязана Китайската нова година"}
{"url": "http://www.focus-news.net/news/2018/01/29/2482590/pier-moskovisi-vratata-za-velikobritaniya-ostava-otvorena-ako-promeni-mnenieto-si-otnosno-brekzit.html", "text": "Европейският комисар по икономическите въпроси Пиер Московиси допусна възможността Великобритания да остане в ЕС, ако промени мнението си и отмени Брекзит, предава EUObserver.\r\n„Вратата е отворена. Ако британците променят мнението си, те са повече от добре дошли“, заяви Московиси пред френски медии. \r\nВ момента редица британски политици настояват за провеждането на втори референдум за Брекзит, сега, след като вече условията за излизането на Великобритания и бъдещите ѝ отношения със съюза са ясни. Виктор Турмаков", "date": "2018.01.29", "title": "Пиер Московиси: Вратата за Великобритания остава отворена, ако промени мнението си относно Брекзит"}
{"url": "http://www.focus-news.net/news/2018/01/29/2482588/pochina-dirigentat-krikor-chetinyan.html", "text": "Почина диригентът Крикор Четинян. Това съобщиха за Радио „Фокус“ - Пловдив близките му. Дългогодишният преподавател по дирижиране в Академията за музикално, танцово и изобразително изкуство и основател на Женския камерен хор във висшето училище Крикор Четинян е починал тази нощ. \r\n75-годишният изтъкнат педагог е концертирал и завоювал международни отличия в Европа, САЩ, Канада и Япония. В последните години заради болестта си той е бил превърнал дома си в концертна зала. Певици от 6 континента са се събрали през юли 2016 година в Пловдив, за да отбележат 40-годишнината от основаването на Женския камерен хор.\r\nВ продължение на 14 години Четинян е ръководил и пловдивското певческо дружество “Ангел Букорещлиев”. Бил е преподавател и в Националната музикална академия.\r\nЧетинян е носител на почетния знак на Пловдив, както и на орден Кирил и Методий.\r\nПредставял е и популяризирал българския фолклор и съвременна музика по света.\r\n„Хоровото пеене е в генезиса на човешката поява и ще съществува дотогава, докато има жив човек. Затова нашето изкуство ще го има, докато ги има хората. Ако възпитаме децата си на добър на вкус, колкото и стоят пред компютъра, това няма да е пагубно за тях. Чрез песента можеш да стигнеш до сърцето на събеседника си, с думи – по-трудно. Гьоте казва, че музиката започва там, където свършват думите“, казва в едно от последните си интервюта маестрото.\r\nПоклонението ще бъде на 31 януари от 15.00 часа на Арменските гробища.", "date": "2018.01.29", "title": "Почина диригентът Крикор Четинян"}
{"url": "http://www.focus-news.net/news/2018/01/29/2482591/burgas-lektori-ot-blagotvoritelna-initsiativa-baditeli-shte-posetyat-ou-elin-pelin-na-2-fevruari.html", "text": "Лектори от благотворителна инициатива „Бъдители“ ще гостуват на ОУ „Елин Пелин“ в град Бургас по покана на директора на училището Марийка Димитрова и Мирослава Христова – учител по математика и информационни технологии. Събитието ще се проведе на 2 февруари от 11.00 часа. Това съобщиха от пресцентъра на Община Бургас.\r\nЛекторите Биляна Панталеева – бизнес обучител и основател на „Бъдители“, и Явор Панталеев – търговски директор на компания за спедиция, транспорт и логистика, ще говорят на тема „Професията като призвание“, като ще дадат ценни съвети от личния си опит.\r\nБлаготворителна инициатива „Бъдители“ обединява успешни личности с различни професии, които искат да дадат добавена стойност на обществото като споделят полезния си опит с младите хора в България. Те обичат работата си и не спестяват ноу-хау в изцяло безплатните лекции, на които присъстват ученици и студенти от различни възрасти. Според тях мотивацията идва от личния пример, а вдъхновението е от енергията, която излъчват докато говорят за любимата професия.\r\nИнициатива „Бъдители“ обединява екип от професионалисти в различни области, които случват целите си, като в ежедневието действат с желание и постоянство. Те са личности, които работят със сърце това, което искат, давайки висока добавена стойност на обществото. Един от най-силните мотивационни похвати за действие е реалният пример на желаната професия, на желания живот, на желаното поведение. Инициативата „Бъдители“ е без такса за участие.", "date": "2018.01.29", "title": "Бургас: Лектори от благотворителна инициатива „Бъдители“ ще посетят ОУ „Елин Пелин“ на 2 февруари"}
{"url": "http://www.focus-news.net/news/2018/01/29/2482594/montana-16-godishen-mladezh-e-hvanat-ot-politsiyata-v-s-slivovik-da-shofira-lek-avtomobil-v-koyto-sa-otkriti-kradeni-veshti.html", "text": "На 26 януари 2018 г. в Участък-Медковец след получена информация и проведени оперативни мероприятия на 28 януари 2018 г. около 02,20 ч. в с. Сливовик е спрян за проверка лек автомобил „Ауди 80“ с монтанска регистрация, с водач 16-годишен младеж. Това съобщиха от ОДМВР-Монтана. При извършената проверка на водача и автомобила е установено, че превозва моторен трион „Щил 29“, хранителни продукти и перилни препарати. При последвалите оперативно-издирвателни мероприятия е установено, че вещите са откраднати от частен дом в с. Медковец, собственост на 87-годишен жител. По случая е образувано бързо производство в РУ Лом по чл. 194, ал.1 от НК. При проверката е установено, че водачът е неправоспособен и управлява в едногодишен срок на административно наказание за същото нарушение с влязло в сила наказателно постановление на 17.01.2018 г. На водача са съставени 3 акта. По случая е образувано бързо производство. В.Б. е задържан за 24 часа в РУ Лом. Стойността на отнетите вещи е в процес на изясняване. Работата по документиране на случая продължава Участък Медковец.", "date": "2018.01.29", "title": "Монтана: 16-годишен младеж е хванат от полицията в с. Сливовик да шофира лек автомобил, в който са открити крадени вещи"}
{"url": "http://www.focus-news.net/news/2018/01/29/2482593/veliko-tarnovo-ustanoveni-sa-tri-pati-poveche-raboteshti-bez-trudov-dogovor-na-teritoriyata-na-oblastta-prez-2017-g-v-sravnenie-s-2016-g.html", "text": "Установени са три пъти повече работещи без трудов договор на територията на областта през 2017 г. в сравнение с 2016 г. Това сочат данни на Дирекция „Инспекция по труда“ - Велико Търново. Директорът на институцията инж. Невена Стефанова каза за Радио „Фокус“ – Велико Търново, че нарушенията са основно в сектор „Строителство“. За цялата миналата година са направени общо 1 417 проверки. Откритите нередности са 5 006. „Преобладават разкритите нарушения на нормите от Кодекса на труда, свързани с трудовите правоотношения. Разкрити са 88 лица, работещи без трудови договори. До приключване на проверките с тези лица са сключени трудови договори, регистрирани в Териториалната дирекция на НАП. Виновните работодатели са санкционирани със съставяне на актове за административни нарушения и са издадени и влезли в сила съответните наказателни постановления“, каза още инж. Стефанова. Тя добави, че през миналата година контролът по спазване на трудовото законодателство е бил насочен главно към структуроопределящите за областта икономически дейности и предприятия – производството на хранителни продукти, производството на облекло, селско стопанство, ресторантьорство, хотелиерство, търговия на дребно и едро и транспорт.\r\nПрез годината са инспектирани трудовите правоотношения на 49 249 лица работещ персонал в проверените предприятия.\r\nЛуиза ТРАНЧЕВА", "date": "2018.01.29", "title": "Велико Търново: Установени са три пъти повече работещи без трудов договор на територията на областта през 2017 г. в сравнение с 2016 г."}
{"url": "http://www.focus-news.net/news/2018/01/29/2482592/montana-politsiyata-razsledva-palezh-na-avtomobil-v-grada.html", "text": "На 29 януари 2018 г. около 02,05 ч. на паркинг в ж. к. \"Младост\" в Монтана неизвестен извършител е запалил с помощта на дървена пръчка и прикачена към нея факла, напоена със запалимо вещество, поставена на земята под предната част на паркиран лек автомобил \"Рено Еспейс\", с гориво бензин – газ, с монтанска регистрация, собственост на 31-годишен жител на града. Това съобщиха от ОДМВР-Монтана. Причините за възникването и щетите, причинени от палежа, са в процес на изясняване. Местопроизшествието е посетено от служители на Районно управление на МВР-Монтана. По случая е образувано досъдебно производство.", "date": "2018.01.29", "title": "Монтана: Полицията разследва палеж на автомобил в града"}
{"url": "http://www.focus-news.net/news/2018/01/29/2482595/pazardzhik-advokatskata-kolegiya-v-grada-prie-protestna-deklaratsiya-sreshtu-uvelichavaneto-na-vnoskite-za-visshiya-advokatski-savet.html", "text": "По време на Годишното си отчетно събрание адвокатите в Пазарджик приеха протестна декларация срещу увеличаването на вноската за Висшия адвокатски съвет от 10 на 20 лева месечно. Това съобщиха за Радио „Фокус“ – Пазарджик от Адвокатската колегия в Пазарджик. В мотивите към декларацията те посочват, че решението за увеличение на вноските не е обсъдено предварително с всички адвокатски колегии в страната. Според тях то не е съобразено с реалните условия и състоянието на адвокатите, тъй като има закъснения и неплащане на адвокатски вноски, а това е свидетелство, че те затрудняват юристите.\r\nВаня НИКОЛОВА", "date": "2018.01.29", "title": "Пазарджик: Адвокатската колегия в града прие протестна декларация срещу увеличаването на вноските за Висшия адвокатски съвет"}
{"url": "http://www.focus-news.net/news/2018/01/29/2482596/sofiya-do-1700-chasa-dvizhenieto-po-avtomagistrala-trakiya-ot-km-18-do-km-19-v-posoka-burgas-se-osashtestvyava-v-izprevarvashtata-lenta-poradi-remontni-deynosti.html", "text": "До 17:00 часа движението по автомагистрала \"Тракия\" от км 18 до км 19 в посока Бургас се осъществява в изпреварващата лента, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.01.29", "title": "София: До 17:00 часа движението по автомагистрала \"Тракия\" от км 18 до км 19 в посока Бургас се осъществява в изпреварващата лента, поради ремонтни дейности"}
{"url": "http://www.focus-news.net/news/2018/01/29/2482597/api-do-1700-chasa-dvizhenieto-po-avtomagistrala-trakiya-pri-km-2-v-posoka-sofiya-se-osashtestvyava-v-izprevarvashtata-lenta-poradi-remont.html", "text": "До 17:00 часа движението по автомагистрала \"Тракия\" при км 2 в посока София се осъществява в изпреварващата лента, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.29", "title": "АПИ: До 17:00 часа движението по автомагистрала \"Тракия\" при км 2 в посока София се осъществява в изпреварващата лента, поради ремонт"}
{"url": "http://www.focus-news.net/news/2018/01/29/2482602/burgas-lek-avtomobil-e-izgoryal-napalno-sled-kato-se-e-samozapalil-po-vreme-na-dvizhenie-po-bul-zahari-stoyanov-poradi-tehnicheska-neizpravnost.html", "text": "На 27 януари т.г. около 19.10 ч. в Четвърто Районно управление на МВР–Бургас е получено съобщение за горящ лек автомобил „Ауди 80“, с бургаска регистрация, ползван от 31-годишен мъж от града, който поради техническа неизправност се запалил по време на движение по бул. „Захари Стоянов“ срещу бл. 13 в к-с „Меден Рудник“. Това съобщиха от ОДМВР– Бургас. Водачът отбил вдясно, но до пристигането на противопожарния екип, автомобил изгорял напълно.", "date": "2018.01.29", "title": "Бургас: Лек автомобил е изгорял напълно, след като се е самозапалил по време на движение по бул. „Захари Стоянов“ поради техническа неизправност"}
{"url": "http://www.focus-news.net/news/2018/01/29/2482587/prof-todor-kantardzhiev-84-ot-shtamovete-koito-prichinyavat-tsirkulatsiyata-na-gripa-sa-ot-grupa-b-kato-dominirashtiyat-e-liniyata-yamagata.html", "text": "84% от щамовете, които причиняват циркулацията на грипа, са от група „Б“, като доминиращият е линията „Ямагата“, а около 20 пъти по-малко застъпена е линията „Виктория“. Това каза в сутрешния блок „Добро утро, България“ на Радио „Фокус“ проф. Тодор Кантарджиев, директор на Националния център по заразни и паразитни болести. Той допълни, че в област Ямбол и област Сливен, където броят на болните е значителен, се наблюдават случи на грип „Б - Виктория“.\r\n„Грипът „Виктория“ е по-различен с факта, че дълго време не е циркулирал в нашата страна и сред хората няма достатъчно имунитет. Именно затова заедно с „Ямагата“, която прави 90% от „Б“ в момента и 80% от грипните вируси, работят на един терен с по-нисък имунитет, което се характеризира с много болни млади хора и деца“, уточни проф. Кантарджиев. Проф. Тодор Кантарджиев посъветва да се пазят децата, бременните жени и възрастните хора, защото грипът при тях може да доведе до усложнения и в нервната система.", "date": "2018.01.29", "title": "Проф. Тодор Кантарджиев: 84% от щамовете, които причиняват циркулацията на грипа, са от група „Б“, като доминиращият е линията „Ямагата“"}
{"url": "http://www.focus-news.net/news/2018/01/29/2482601/nsi-prez-yanuari-2018-g-obshtiyat-pokazatel-na-biznes-klimata-se-povishava-s-26-punkta-spryamo-dekemvri-2017-godina.html", "text": "През януари 2018 г. общият показател на бизнес климата се повишава с 2.6 пункта спрямо декември 2017 година. Подобрение на стопанската конюнктура е регистрирано в промишлеността и сектора на услугите, докато в строителството и търговията на дребно показателят остава приблизително на нивото си от предходния месец. Това сочи статистика на Националния статистически институт (НСИ).\r\nСъставният показател „бизнес климат в промишлеността“ нараства с 3.8 пункта в резултат на по-оптимистичните оценки и очаквания на промишлените предприемачи за бизнес състоянието на предприятията. Същевременно и прогнозите им относно производствената активност през следващите три месеца се подобряват, което обаче не е съпроводено с повишени очаквания за износа през следващите три месеца. През януари средното натоварване на мощностите е с 1.3 пункта над нивото от октомври 2017 г. и достига 76.8%, но с оглед на очакваното търсене през следващите месеци се предвижда недостиг от мощности. Основният фактор, ограничаващ развитието на бизнеса, продължава да бъде несигурната икономическа среда, следван от недостига на работна сила. Относно продажните цени в промишлеността очакванията на мениджърите са те да останат без промяна през следващите три месеца.\r\nПрез януари 2018 г. съставният показател „бизнес климат в строителството“ запазва приблизително нивото си от декември 2017 година. Анкетата регистрира леко влошаване в оценките на строителните предприемачи за настоящото бизнес състояние на предприятията, докато очакванията им за следващите шест месеца са по-благоприятни. В следващата половин година стопанските ръководители очакват и увеличение на новите поръчки в строителството, което според тях ще доведе и до известно активизиране на дейността в краткосрочен план. Несигурната икономическа среда, конкуренцията в бранша и недостигът на работна сила са основните пречки за развитието на дейността, като през последния месец се наблюдава засилване на неблагоприятното им въздействие. По отношение на продажните цени в строителството преобладаващите очаквания на мениджърите са за запазване на тяхното равнище през следващите три месеца.\r\nСъставният показател „бизнес климат в търговията на дребно“ остава приблизително на нивото си от предходния месец. Анкетата регистрира подобрение в мненията на търговците на дребно както за настоящото бизнес състояние на предприятията, така и за обема на продажбите през последните три месеца. Същевременно обаче очакванията им относно продажбите и поръчките към доставчиците през следващите три месеца се влошават. Факторите „конкуренция в бранша“, „недостатъчно търсене“ и „несигурна икономическа среда“ продължават да са основните проблеми за развитието на бизнеса. Относно продажните цени търговците предвиждат те да останат без промяна през следващите три месеца. \r\nПрез януари 2018 г. съставният показател „бизнес климат в сектора на услугите“ нараства с 4.9 пункта в резултат на подобрените оценки и очаквания на мениджърите за бизнес състоянието на предприятията. По-оптимистични са и мненията им по отношение на настоящото и очакваното търсене на услуги. Конкуренцията в бранша и несигурната икономическа среда продължават да затрудняват в най-голяма степен дейността в сектора, въпреки че е отчетено намаление на негативното им влияние. По отношение на продажните цени анкетата регистрира известни очаквания за увеличение, макар по-голяма част от мениджърите да предвиждат запазване на тяхното равнище през следващите три месеца.", "date": "2018.01.29", "title": "НСИ: През януари 2018 г. общият показател на бизнес климата се повишава с 2.6 пункта спрямо декември 2017 година"}
{"url": "http://www.focus-news.net/news/2018/01/29/2482600/v-tsentralata-na-bsp-shte-se-provede-preskonferentsiya.html", "text": "В централата на БСП на ул. „Позитано” № 20 ще се проведе пресконференция от 14:00 часа. Това съобщиха от пресцентъра на партията.", "date": "2018.01.29", "title": "В централата на БСП ще се проведе пресконференция"}
{"url": "http://www.focus-news.net/news/2018/01/29/2482599/ventsislav-karadzhov-kzld-s-noviya-reglament-se-zavishavat-kompetentsiite-na-komisiyata-po-zashtita-na-lichnite-danni.html", "text": "С новия регламент за личните данни се завишават компетенциите на Комисията по защита на личните данни. Това каза  Венцислав Караджов, председател на Комисията за защита на личните данни, по време на  експертна конференция по повод влизането в сила на Общия регламент за защита на личните данни - General Data Protection Regulation (GDPR), предаде репортер на Агенция „Фокус“.  Караджов поясни, че компетенциите на органа са завишени в областта на проверката, лицензирането на процесите на обработка и санкционирането на нарушенията. „Няма по-подходящ момент за провеждане на това събитие, защото вчера - 28 януари, Международната общност отбеляза световния ден за защита на личните данни. Отделно януари стартира Българското председателтсво и с това България пое водеща роля при определяне на приоритетите на ЕС и придвижване на актуалните въпроси в дневния ред на Съюза и в това число и предложенията в областта на защитата на личните данни“, каза Караджов. Според него съвсем скоро на 25 май предстои влизането в сила на Регламента за защита на личните данни. По думите на първо място е осмислянето на личните данни на индивида. „На практика правото на защита на личните данни винаги е било част от създаването на личните права на индивида“, коментира Караджов. Според него последните няколко години сме свидетели на промяна, която е дала статут на защитата на личните данни. „Много и различни са причините за това, като се започне от повишената чувствителност на гражданите“, поясни председателят на Комисията за защита на личните данни. По думите му вторият елемент на промяната е принципа на отчетност. \r\nДеница КИТАНОВА", "date": "2018.01.29", "title": "Венцислав Караджов, КЗЛД: С новия регламент се завишават компетенциите на Комисията по защита на личните данни"}
{"url": "http://www.focus-news.net/news/2018/01/29/2482603/prof-d-r-gencho-nachev-izvarshi-za-parvi-pat-v-balgariya-izklyuchitelno-ryadka-operatsiya-v-universitetska-bolnitsa-sv-ekaterina.html", "text": "Проф. д-р Генчо Начев, дмн, извърши за първи път в България изключително рядка операция в Университетска болница „Св. Екатерина“. Това съобщиха от пресцентъра на лечебното заведение. 44-годишна жена с много рядка диагноза – огромна аневризма ( разширение)  на ствола на лявата коронарна артерия, създаваща риск от образуване на съсиреци и запушване на клоновете на коронарната артерия при мигрирането им (емболизация)\r\nПоследствията биха били – масивен инфаркт с вероятност и за внезапна смърт.\r\nВ световната литература са описани не повече от 50 такива случая.\r\nВ условията на изкуствено кръвообращение и спиране на сърцето се извърши изолиране на аневризмата от аортата и клоновете на лявата коронарна артерия чрез прошиване и поставяне на 3 бай-паса с използване на двете вътрешни гръдни артерии.\r\nПациентката е добре и се подготвя за изписване.", "date": "2018.01.29", "title": "Проф. д-р Генчо Начев извърши за първи път в България изключително рядка операция в Университетска болница „Св. Екатерина“"}
{"url": "http://www.focus-news.net/news/2018/01/29/2482605/dobrich-detsa-s-izyaveni-darbi-poluchavat-stipendii-ot-obshtinata.html", "text": "Насърчаването на учениците с високи постижения е част от стратегията за по-високо ниво на образование и инвестиране в интелектуалния капитал на обществото. Затова с особено внимание Община Добрич осъществява Общинската програма на мерките за закрила на деца с изявени дарби през 2017 г. С реализирането ѝ бяха насърчени творческите, научните и спортните заложби и потребности на учениците чрез еднократно финансово подпомагане или едногодишни стипендии. Това съобщиха от пресцентъра на Община град Добрич. През 2017 г. значително беше повишен броят на подпомогнатите еднократно ученици с изявени дарби в областта на образованието, културата и спорта – 27 ученици, докато през 2016 г. са подпомогнати 12. С  едногодишни стипендии  по Програма на мерките за закрила на деца с изявени дарби от държавни и общински училища през 2017 г. са подпомогнати 5 ученици.", "date": "2018.01.29", "title": "Добрич: Деца с изявени дарби получават стипендии от Общината"}
{"url": "http://www.focus-news.net/news/2018/01/29/2482607/nsi-patuvaniyata-na-balgarski-grazhdani-v-chuzhbina-prez-dekemvri-2017-g-sa-s-156-poveche-ot-registriranite-prez-dekemvri-2016-g.html", "text": "Пътуванията на български граждани в чужбина през декември 2017 г. са 459.2 хил., или с 15.6% над регистрираните през декември 2016 година. Това сочи статистика на Националния статистически институт (НСИ). Увеличение на пътуванията на български граждани в сравнение със същия месец на предходната година е отчетено към Турция - с 18.6%, Сърбия - със 17.3%, Гърция - с 14.7%, Румъния - с 10.8%, Австрия - с 10.4%, бившата югославска република Македония - с 10.0%, Германия - с 8.5%, Италия - с 6.3%, и други. Същевременно намаляват пътуванията към Руската федерация - с 32.5%, Украйна - с 22.3%, Швейцария - с 20.0%, и други.\r\nВ сравнение с декември 2016 г. e регистрирано увеличение при пътуванията по всички наблюдавани цели: с цел почивка и екскурзия - с 42.2%, със служебна цел - с 11.4%, и с други цели - с 6.3%. Най-голям относителен дял от общия брой пътувания на български граждани в чужбина през декември 2017 г. формират пътуванията с други цели (гостуване, обучение, посещение на културни и спортни мероприятия) - 49.1%, следвани от пътуванията с цел почивка и екскурзия - 27.6%, и пътуванията със служебна цел - 23.3%. \r\nПрез декември 2017 г. най-голям брой пътувания на български граждани са осъществени към: Турция - 103.4 хил., Гърция - 86.7 хил., Германия - 39.2 хил., Сърбия - 32.8 хил., Румъния - 32.2 хил., бившата югославска република Македония - 30.5 хил., Италия - 17.1 хил., Австрия - 15.2 хил., Испания - 11.1 хил., Обединеното кралство - 10.2 хиляди.\r\nПрез декември 2017 г. посещенията на чужденци в България са 596.1 хил., или с 12.2% повече в сравнение с декември 2016 година. Регистрирано е увеличение при всички наблюдавани цели: с други цели (вкл. гостувания и транзитни преминавания) - с 13.3%, с цел почивка и екскурзия - с 12.3%, и със служебна цел - с 9.7%. Транзитните преминавания през страната са 23.3% (138.9 хил.) от всички посещения на чужденци в България.\r\nОт общия брой чужденци, посетили България през декември 2017 г., делът на гражданите от Европейския съюз е 55.8%, или с 13.0% повече в сравнение със същия месец на предходната година. Увеличават се посещенията на граждани от Италия - с 32.7%, Германия - с 18.7%, Обединеното кралство - с 15.4%, Гърция - с 15.1%, Румъния - с 4.2%, и други. Същевременно намаляват посещенията на граждани от Хърватия - с 21.2%, Испания - с 12.7%, Чешката република - с 0.6%, и други. \r\nУвеличават се и посещенията на граждани от групата „Други европейски страни“ с 10.0%, като най-голям е ръстът на посещенията на граждани от Турция - с 13.5%.\r\nПрез декември 2017 г. преобладава делът на посещенията с други цели - 46.4%, следвани от посещенията с цел почивка и екскурзия - 35.1%, и със служебна цел - 18.5%.\r\nНай-много посещения в България през декември 2017 г. са реализирали гражданите от: Румъния - 126.1 хил., Гърция - 108.3 хил., Турция - 94.8 хил., бившата югославска република Македония - 45.1 хил., Сърбия - 43.9 хил., Германия - 20.5 хил., Украйна - 15.5 хил., Израел - 10.9 хил., Обединеното кралство - 10.4 хил., Италия - 10.3 хиляди.", "date": "2018.01.29", "title": "НСИ: Пътуванията на български граждани в чужбина през декември 2017 г. са с 15.6% повече от регистрираните през декември 2016 г."}
{"url": "http://www.focus-news.net/news/2018/01/29/2482610/zam-ministar-denitsa-nikolova-shte-predsedatelstva-zasedanie-na-komiteta-za-nablyudenie-na-programata-za-transgranichno-satrudnichestvo-balgariya-makedoniya-2014-2020-g.html", "text": "Заместник-министърът на регионалното развитие и благоустройството Деница Николова ще председателсва заседание на Съвместения комитет за наблюдение на програмата за трансгранично сътрудничество ИНТЕРРЕГ-ИПП България – България - бивша югославска република Македония 2014-2020 г. То ще се проведе утре – 30 януари 2018 г., от 10.30 часа в парк-хотел  „Кюстендил“, град Кюстендил. Това съобщиха от пресцентъра на Министерството на регионалното развитие и благоустройството.  \r\nСъпредседател на заседанието от македонската страна е Миелма Мехмети-Петерсен – ръководител на националния орган, който за Бивша югославска република Македония е Министерството на местното самоуправление. Очаква се участие да вземе и Симона Полова – представител на Генерална дирекция \"Регионална и градска политика\" в Европейската комисия. \r\nПо време на заседанието се очаква да бъдат представени Насоки за кандидатстване и критерии за избор на операции по втората покана за представяне на проектни предложения, представяне на напредъка в изпълнението на програмата и др.", "date": "2018.01.29", "title": "Зам.-министър Деница Николова ще председателства заседание на комитета за наблюдение на програмата за трансгранично сътрудничество България – Македония 2014-2020 г."}
{"url": "http://www.focus-news.net/news/2018/01/29/2482609/pregled-na-osnovnite-temi-v-balkanskiya-pechat-agentsiya-fokus.html", "text": "Посредникът на ООН в спора за името между Македония и Гърция Матю Нимиц започва посещение в Атина в рамките на подновените преговори между двете страни за решаване на този открит въпрос, който представлява пречка за членството на Македония  в ЕС и НАТО, предава македонската медия „Локално“.\r\nНимиц ще посети Гърция и Македония страни след първата пряка среща на техните министър-председатели Алексис Ципрас и Зоран Заев миналата седмица в Давос, на която те договориха отстъпки и от двете страни, повишаване на преговорите на равнище министри и твърда ангажимент за засилване на процеса на разрешаване на спора за името.\r\nПосредникът ще преговаря първо с гръцките, а след това и с македонските власти и след координацията по въпроса за името, която през последните дни  и Ципрас, и Заев проведоха консултации с политиците от съответните страни.\r\nПървоначално Нимиц ще има срещи с държавно-политическия елит на Атина, от който се очаква да бъде информиран за усилията на правителството да приведе позицията по отношение на начина за решаване на спора.\r\nЦипрас в събота и петък проведе поредица от срещи с водещи политици от страната за координиране на позицията по въпроса за името, като след тяхното приключване излезе със заключение, че се ангажира през следващия период с патриотична отговорност да се стреми към взаимно приемливо решение. Гръцкият министър-председател оцени напредъка, но добави, че пътят към споразумението е все още далеч\r\nНимиц, съгласно дневния му ред се очаква на 31 януари да пристигне в Скопие, а още на следващия ден са предвидени срещи с водещи македонски политици.\r\nНа срещите той ще бъде информиран относно заключенията от координационната среща на политиците в страната от събота.\r\nВ последния кръг от преговорите за името, който се проведе на 17 януари в Ню Йорк Нимиц излезе с набор идеи и предложения и оцени, че на хоризонта вече има решение на дългогодишния спор между Гърция и Македония.\r\n***\r\n19-годишен афганистанец е арестуван в Атина в нощта срещу неделя, 28 януари, с раница, съдържаща детонатори, пише  Protothema.\r\nМъжът е арестуван от полицията в центъра на столицата, след като собственик на ресторант ѝ се обажда заради спор относно сметка. Претърсването на багажа на афганистанеца разкрива, че в раницата му е имало около десет електронни детонатора, както и идентификационни карти – най-вероятно фалшификати. \r\nСлед първоначалното задържане се разкрива, че мъжът е бил докладван на полицията няколко пъти. Разследването продължава, но се смята, че афганистанецът е имал връзки с анархистки групировки в Гърция.\r\n***\r\nНастоящият президент на Кипър Никос Анастасиадис достигна до втори тур на президентските избори, който ще се проведе на 4 февруари, получавайки 35,5 процента от гласовете. Той ще се изпрати срещу Старврос Малас от партия „Акел“, получил 30,25%, предава  Cyprus Mail.\r\nРезултатът се посреща с облекчение от привържениците на мирното разрешаване на проблема с разделението на острова, след като председателят на партия „Дико“ Николас Пападополус остана на трето място с 25,75% от гласовете. \r\nВ централата на „Акел“ в Никозия генералният секретар на партията Андрос Киприану благодари за „десетките хиляди гласове“ . „Днешните гласове проправят път към по-светло бъдеще под формата на Малас, който ще даде решение за кипърския проблем и ще подобри икономиката със средната класа предвид“, заяви той. \r\nДвамата излезли на балотаж кандидати ще искат подкрепата на останалите седем кандидати. Според социологическите проучвания Анастасиадис има голям шанс да спечели на балотажа, а реалната битка в първи кръг е била кой ще се изправи срещу него. \r\nСпоред говорителя на Анастасиадис Викторас Пападополус „той е промяната, от която хората се нуждаят. След пет години достигнахме до момент, където развитието, безопасността и сигурността са видни“. Дилемата на следващия ден е обединението. Вярваме, че Анастасиадис се е доказал, че може да постигне това“, убеден е той. \r\n***\r\n Министърът на отбраната на Турция Нуретин Джанакли съобщи, че мунициите, използвани от армията на страната по време на операция „Маслинова клонка“ са произведени в страната, пише  Yeni Safak.\r\n„Всички муниции на великолепната ни армия, използвани в афринската операция са произведени в Турция“, написа Джаникли на профила си в социалната мрежа „Туитър“. Той допълни, че запасите от муниции са достатъчни не само за операцията в Африн, но и за целия регион. \r\nМинистърът даде пример, че мунициите за гаубиците, наречени „Фъртуна“ са произведени от националната Механична и химична индустриална компания. Същевременно той отбеляза, че близо 70% от оръжията в страната са местно производство, докато преди 15 години 18%. \r\n***", "date": "2018.01.29", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/01/29/2482608/dobrich-odobren-e-proekt-na-obshtinata-za-transgranichno-satrudnichestvo-s-deynosti-po-izgrazhdane-na-transportni-vrazki.html", "text": "Одобрен е проект на Община град Добрич за трансгранично сътрудничество по Програма INTERREG, който ще се изпълнява в партньорство с румънската Община Меджидия. Това съобщи кметът Добрич Йордан Йорданов, предаде кореспондентът на Радио „Фокус” – Варна. Йорданов посочи, че проектното предложение е било внесено за одобрение преди около 9 месеца, а известието за одобрението му е пристигнало през миналата седмица. \r\nОт българска страна е заложено да бъде направена рехабилитация на цялата улица „Никола Петков“ и част от бул. „Добруджа“ от кръстовището с бул. „Добричка епопея“ до изхода на града в посока кв. „Рилци“. Приоритетно ще се работи по двете пътни отсечки в рамките на другия най-мащабен проекта на Община град Добрич - за обновяване на водния сектор в града, и след полагане на новия водопровод ще се пристъпи към цялостна рехабилитация на улицата и част от булеварда. Освен пътна настилка по ул. „Никола Петков“ ще бъдат обновени тротоарите и уличното осветление. \r\nЙордан Йорданов допълни, че водещ партньор е Община Меджидия. Одобреният финансов ресурс е 8 млн. евро. Допълнително двете общини ще осигурят собствен ресурс от 160 000 евро. Така всяка от общините ще участва солидарно със сума от 80 000 евро. Разпределението на останалия ресурс – от по 4 млн. евро, също ще бъде солидарно за всяка от общините. „Когато никой не вярваше, ние продължавахме да вярваме и ето че тази наша борба се увенча с успех“, коментира кметът полученото одобрение на този проект. Йордан Йорданов заяви, че проектът е много сериозен и чрез него ще се решат част от инфраструктурни проблеми на града, тъй като досега улицата и булевардът не са били цялостно реконструирани и асфалтирани от тяхното изграждане. \r\nКметът отправи благодарност към целия екип, допринесъл за оформянето на проектното предложение, така че то да бъде одобрено за финансиране и реализиране и отбеляза, че това е успех за Общината. \r\nЖулиета НИКОЛОВА", "date": "2018.01.29", "title": "Добрич: Одобрен е проект на Общината за трансгранично сътрудничество с дейности по изграждане на транспортни връзки"}
{"url": "http://www.focus-news.net/news/2018/01/29/2482611/sport-marin-chilich-smyata-che-rodzhar-federer-e-poluchil-podkrepa-ot-organizatorite-na-turnira.html", "text": "Хърватския тенисист Марин Чилич, който драматично загуби финала на Откритото първенство на Австралия Australian Open срещу Роджър Федерер с 2:3 сета, смята че швейцарецът е получил подкрепа от организаторите на турнира със затварянето на подвижния покрив на корта, пише специализираното издание \"Спортски\".\r\nИзданието цитира Чилич, който заявява: \"Питате ме дали щеше да бъде по-различно, ако се играеше на открито? Вероятно Да! Трудно ми беше да се приспособя, особено в началото на мача, тъй като беше по-студено. Непрекъснато загрявах и тренирах на един и същ терен. Не исках да имам негативни мисли и да се разправям с когото и да било, макар че не съм консултиран от никого. Но условията не бяха толкова лоши, че да се затваря покрива над корта. От друга страна аз изиграх лош мач, в който загубих първите два сета и след това постоянно изоставах.\" Виктор Турмаков", "date": "2018.01.29", "title": "Спорт: Марин Чилич смята че Роджър Федерер е получил подкрепа от организаторите на турнира"}
{"url": "http://www.focus-news.net/news/2018/01/29/2482604/ria-novosti-yuzhna-koreya-zayavi-che-nikoga-nyama-da-priznae-severna-koreya-za-yadrena-darzhava.html", "text": "Южнокорейският министър на отбраната Сон Йон-му заяви, страната му никога няма да признае Северна Корея като ядрена държава и възнамерява да продължи усилията по пълното ядрено разоръжаване на Корейския полуостров, а всеки опит да се използва атомно оръжие от страна на Пхенян би бил равносилен на самоубийство, предава  РИА Новости.\r\n„Южна Корея при никакви условия не признава Севера Корея като ядрена държава. От една страна ще продължим да отговаряме решително на провокационните действия на Северна Корея, а от друга ще задействаме всички възможни мерки, в това число и санкционните, и диалога, за да постигнем пълно, контролирано и необратимо ядрено разоръжаване на Корейския полуостров“, заяви Сон Йон-му.  Според него идеята, че Северна Корея може да използва ядрено оръжие за обединяването на полуострова е „анахронична“. \r\n„Ако Северна Корея се опита да употреби ядрено оръжие срещу Южна Корея или САЩ, тя най-вероятно ще бъде изтрита от лицето на земята. Предполагам, че подобна ситуация никога няма да възникна, защото това, което виждаме, е поредното припламване на пропагандната стратегия на Ким Чен-ун“, добави министърът. Сон Йон-му подчерта, че „притежанието на ядрено оръжие не означава, че то може да се употреби“. Виктор Турмаков", "date": "2018.01.29", "title": "РИА Новости: Южна Корея заяви, че никога няма да признае Северна Корея за ядрена държава"}
{"url": "http://www.focus-news.net/news/2018/01/29/2482606/radostina-chekanska-gerb-da-badesh-glasat-na-horata-ot-kyustendilska-oblast-e-ne-samo-chest-i-privilegiya-no-i-edna-ogromna-otgovornost.html", "text": "Да бъдеш гласът на хората от Кюстендилска област е не само чест и привилегия, но и една огромна отговорност. Това каза за Радио „Фокус“ - Пирин Радостина Чеканска, народен представител от ПП ГЕРБ за Кюстендилска област. „Първите ми впечатления от тази длъжност са положителни, но с притеснение прекрачих прага на Народното събрание. Ситуацията беше изненадваща за мен и клетвата ми на 11 януари съвпадна, когато се състоя официалната церемония за откриването на българското председателство на Съвета на ЕС“, каза Чеканска. „Тогава и на българска земя пристигнаха всички европейски лидери, което е една паметна дата“, каза Чеканска. Тя подчерта, че от 2011 година изпълнява длъжността зам. областен управител на Кюстендил и е запозната с проблемите на Кюстендилска област. „Тръгвайки си от Областна администрация - Кюстендил има няколко много важни проблема, които трябва да се решат. Единият е за Община Сапарева баня, а другият за Община Дупница“, каза още Чеканска.\r\nЛора КАЛЧЕВА", "date": "2018.01.29", "title": "Радостина Чеканска, ГЕРБ: Да бъдеш гласът на хората от Кюстендилска област е не само чест и привилегия, но и една огромна отговорност"}
{"url": "http://www.focus-news.net/news/2018/01/29/2482598/lokalno-makedoniya-matyu-nimits-shte-poseti-atina-i-skopie.html", "text": "Посредникът на ООН в спора за името между Македония и Гърция Матю Нимиц започва посещение в Атина в рамките на подновените преговори между двете страни за решаване на този открит въпрос, който представлява пречка за членството на Македония  в ЕС и НАТО, предава македонската медия „Локално“.\r\nНимиц ще посети Гърция и Македония страни след първата пряка среща на техните министър-председатели Алексис Ципрас и Зоран Заев миналата седмица в Давос, на която те договориха отстъпки и от двете страни, повишаване на преговорите на равнище министри и твърда ангажимент за засилване на процеса на разрешаване на спора за името.\r\nПосредникът ще преговаря първо с гръцките, а след това и с македонските власти и след координацията по въпроса за името, която през последните дни  и Ципрас, и Заев проведоха консултации с политиците от съответните страни.\r\nПървоначално Нимиц ще има срещи с държавно-политическия елит на Атина, от който се очаква да бъде информиран за усилията на правителството да приведе позицията по отношение на начина за решаване на спора.\r\nЦипрас в събота и петък проведе поредица от срещи с водещи политици от страната за координиране на позицията по въпроса за името, като след тяхното приключване излезе със заключение, че се ангажира през следващия период с патриотична отговорност да се стреми към взаимно приемливо решение. Гръцкият министър-председател оцени напредъка, но добави, че пътят към споразумението е все още далеч\r\nНимиц, съгласно дневния му ред се очаква на 31 януари да пристигне в Скопие, а още на следващия ден са предвидени срещи с водещи македонски политици.\r\nНа срещите той ще бъде информиран относно заключенията от координационната среща на политиците в страната от събота.\r\nВ последния кръг от преговорите за името, който се проведе на 17 януари в Ню Йорк Нимиц излезе с набор идеи и предложения и оцени, че на хоризонта вече има решение на дългогодишния спор между Гърция и Македония. Виктор Турмаков", "date": "2018.01.29", "title": "„Локално“ (Македония): Матю Нимиц ще посети Атина и Скопие"}
{"url": "http://www.focus-news.net/news/2018/01/29/2482614/zam-ministar-krasimir-tsipov-chrez-sistemata-amber-alert-gdbop-shte-izprashta-informatsiya-za-izcheznali-detsa-do-feysbuk-kadeto-tya-shte-bade-razprostranyavana-do-horata.html", "text": "Чрез системата „AMBER Alert“ ГДБОП ще изпраща информация за изчезнали деца до Facebook, където тя ще бъде разпространявана до хората. Това казa заместник-министърът по вътрешните работи Красимир Ципов по време на пресконференция във връзка със стартирането на системата „AMBER Alert – изчезнало дете“, в която участие взеха представители на ръководството на МВР, ГДБОП и Facebook, предаде репортер на Агенция „Фокус“.\r\n„При получаване на сигнал за изчезнало дете, което отговаря на заложените изисквания между компетентните органи и Facebook, се изпраща сигнал до ГДБОП. След това ще бъде правена проверка на информацията и ще се изготви т.нар. постер – уеб страница с подробна информация за изчезналото дете, която може да доведе до бързото му откриване. Това съобщение ще бъде изпращано от Facebook до всички потребители в радиус от 200 км от изчезналото лице. Това, което ще направи ГДБОП, е, че ще предостави средства за контакт – телефонен номер, на който да бъде предоставена съответната информация. Тези контакти ще функционират 24 часа и 7 дни в седмицата“, каза още Ципов и уточни, че системата няма да може да бъде използвана за стари случаи с изчезнали деца.\r\nНа пресконференцията стана ясно ,че телефонът, който ще бъде предоставен за връзка с ГДБОП, е 02/982 83 53, като на него ще има служител по всяко време. Сигнали могат да се подават и на тел. 112.\r\nДиректорът на ГДБОП Ивайло Спиридонов обясни, че информацията ще излиза колкото е възможно най-бързо във Facebook, като това обикновено се случва 30 мин. след сигнала от ГДБОП към социалната мрежа.\r\nЦветилена СИМЕОНОВА", "date": "2018.01.29", "title": "Зам.-министър Красимир Ципов: Чрез системата „AMBER Alert“ ГДБОП ще изпраща информация за изчезнали деца до Facebook, където тя ще бъде разпространявана до хората"}
{"url": "http://www.focus-news.net/news/2018/01/29/2482617/reuters-andrey-babish-zayavi-che-shte-prodalzhi-pregovorite-za-formirane-na-novo-pravitelstvo-na-cheshkata-republika.html", "text": "Министър-председателят на Чехия Андрей Бабиш заяви, че ще продължи преговорите с трите партии, които могат да подкрепят новото му правителство, след като преизбирането на президента Милош Земан му спечели допълнително време за разговори, предава  Reuters.\r\nБабиш се опитва да формира правителство от победата си през октомври на парламентарните избори, но все още не успява да получи подкрепа от парламента за правителство на малцинството. Същевременно той е обвиняват в измами с европейски субсидии – нещо, което той отрича.\r\nСоциалдемократическата партия, Комунистическата партия и крайнодясната евроскептична „Свобода и пряка демокрация“ (СПД) дават сигнали, че може би ще се присъединят към коалицията или ще подкрепят партията на Бабиш АНО отвън в парламента. \r\n„Ще продължим да преговаряме с тези три партии. В случая със Социалдемократическата партия ще почакаме конгреса им през февруари, за да знаем който точно ще ги представлява“, заяви Бабиш.  Комунистите искат част от тяхната програма да бъде въведена от правителството в замяна на тяхната програма, докато социалдемократите и СПД заявяват, че няма да подкрепят правителство, включващо престъпници. Виктор Турмаков", "date": "2018.01.29", "title": "Reuters: Андрей Бабиш заяви, че ще продължи преговорите за формиране на ново правителство на Чешката република"}
{"url": "http://www.focus-news.net/news/2018/01/29/2482619/v-oblastite-montana-i-vratsa-e-obyavena-gripna-epidemiya.html", "text": "В областите Монтана и Враца е обявена грипна епидемия. Това съобщиха от пресцентъра на Министерството на здравеопазването. Регионална здравна инспекция – Враца обявява грипна епидемия на територията на област Враца от днес. На училищата в областта е препоръчано да бъдат преустановени учебните занятия. \r\nГрипна епидемия е обявена и на територията на област Монтана, като се преустановяват учебните занятия от утре, 30 януари, до петък – 2 февруари, включително. \r\nДо второ нареждане на територията на двете области се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.01.29", "title": "В областите Монтана и Враца е обявена грипна епидемия"}
{"url": "http://www.focus-news.net/news/2018/01/29/2482615/dobrich-obshtinata-otpravya-blagodarnost-na-vsichki-koito-vzeha-uchastie-v-chestvaneto-na-140-godini-ot-osvobozhdenieto-na-grada.html", "text": "Община град Добрич отправя благодарност на всички, които взеха участие в честването на 140 години от освобождението на града от османско владичество. Това заяви от името на администрацията, която ръководи, кметът на Добрич Йордан Йорданов, предаде кореспондентът на Радио „Фокус” – Варна. Думи на благодарност кметът отправи към служителите от Дирекция „Хуманитарни дейности“ в Общината за организацията на честването, което включваше поклонение и полагане на цветя на паметника на победата, военно-историческа възстановка на посрещането на руските освободителни войски в града от местното население и военен ритуал, в който участваха реконструктори от различни български градове, като Панагюрище, Велик Преслав, Априлци – Троян, Варна, Силистра и Шумен. \r\nСпециална благодарност е отправена и до Регионалния клуб „46-ти пехотен Добрич полк“ към Национално дружество „Традиция. Йордан Йорданов отбеляза, че Общината за втори път организира подобно събитие, макар и сега до да е било по-малко като мащаб, но интересът от страна на гражданите е бил много голям. Кметът подчерта, че Община град Добрич ще продължи тази успешна традиция. \r\nЖулиета НИКОЛОВА", "date": "2018.01.29", "title": "Добрич: Общината отправя благодарност на всички, които взеха участие в честването на 140 години от освобождението на града"}
{"url": "http://www.focus-news.net/news/2018/01/29/2482616/veliko-tarnovo-rakovodstvoto-na-bolnitsata-v-svishtov-podade-ostavka-lechebnoto-zavedenie-shte-se-predstavlyava-vremenno-ot-kmeta-gencho-genchev.html", "text": "Ръководството на болницата в Свищов подаде оставка. Временно лечебното заведение ще се представлява от кмета на града Генчо Генчев. Това ще продължи до провеждането на конкурс за нов управител, съобщиха за Радио „Фокус“ – Велико Търново от Община Свищов. Предизвестието на досегашния управител на МБАЛ „Д-р Димитър Павлович“ д-р Венцислав Михов бе депозирано до Община Свищов на 25 януари. В него той изрично заявява, че не желае да изпълнява длъжността след посочената дата (25 януари), като мотиви не са посочени.\r\nНа редовно заседание на Общинския съвет – Свищов, проведено на същия ден, с Решение № 760, д-р Венцислав Михов е освободен от длъжността „управител“ на Многопрофилна болница за активно лечение „Д-р Димитър Павлович“, считано от 26 януари 2018 година. След това местните парламентаристи взеха решение до избиране на управител на дружеството, лечебното заведение да бъде представлявано от едноличния собственик на капитала – Община Свищов. Тъй като Община Свищов се представлява от кмета Генчо Генчев, до провеждането на конкурс за нов управител МБАЛ ще бъде представлявано от Едноличния собственик на капитала, чрез кмета на Общината.\r\nДо избора на нов управител на МБАЛ, текущите разплащания на дружеството ще се извършват само заедно от кмета на Свищов и главния счетоводител на общинската болница – Катя Янкова.\r\nОт Община Свищов уточняват още, че с Решението Общински съвет – Свищов упълномощава кмета на Свищов в срок от 90 дни да сключи договор с лице, притежаващо специалност „Здравен мениджмънт“, лекар, което да отговаря на Наредба № 9 от 26 юни 2000 г. за условията и реда за провеждане на конкурси, за възлагане управлението на лечебните заведения по Закона за лечебните заведения. Във връзка с това, на 30 януари ще се проведе извънредно заседание на Общински съвет – Свищов, на което втора точка от дневния ред е: „Провеждане на конкурс за възлагане управлението на Еднолично дружество с ограничена отговорност с фирма „МБАЛ Д-р Димитър Павлович“ - град Свищов“.\r\nЛуиза ТРАНЧЕВА", "date": "2018.01.29", "title": "Велико Търново: Ръководството на болницата в Свищов подаде оставка, лечебното заведение ще се представлява временно от кмета Генчо Генчев"}
{"url": "http://www.focus-news.net/news/2018/01/29/2482620/zam-predsedatelyat-na-stolichniya-obshtinski-savet-milka-hristova-i-narodniyat-predstavitel-ot-bsp-za-balgariya-nona-yotova-shte-provedat-priemna-za-grazhdani-na-30-yanuari.html", "text": "От 15.00 до 17.00 часа на 30 януари заместник-председателят на СОС Милка Христова и народният представител от „БСП за България“ Нона Йотова ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП - София. Желаещите може да се запишат предварително на телефон 02/987 20 86.", "date": "2018.01.29", "title": "Зам.-председателят на Столичния общински съвет Милка Христова и народният представител от „БСП за България“ Нона Йотова ще проведат приемна за граждани на 30 януари"}
{"url": "http://www.focus-news.net/news/2018/01/29/2482613/yavor-gechev-fondatsiya-chetiri-lapi-organizirame-protest-sreshtu-premestvaneto-na-dvete-lavcheta-terez-i-masud-ot-razgrad-v-pazardzhik.html", "text": "Организираме протест срещу преместването на двете лъвчета Терез и Масуд от Разград в Пазарджик. Това съобщи за Радио „Фокус“ – Пазарджик Явор Гечев от Фондация „Четири лапи“. Той уточни, че протестът ще се проведе на 30 януари в 12.00 часа пред сградата на Министерския съвет в София. „Събраните подписи в подкрепа на това двете лъвчета да заминат в специализиран център в Холандия са вече 40 хиляди. Аргументите ни са свързани със здравословното състояние на едно от лъвчетата – Терез, която има проблем с растежа. Масуд също е изложен на същата опасност“, коментира Гечев. Той посочи, че все още се очакват и резултатите от ветеринарната лаборатория за това дали лъвчетата имат генетичен проблем. „Чакаме решението на Общинския съвет в Разград да бъде публикувано на сайта на общината, за да можем да го обжалваме пред съда“, каза още Гечев. По отношение на факта, че животните са собственост на община той коментира, че юридически този въпрос не е съвсем изяснен.\r\nВаня НИКОЛОВА", "date": "2018.01.29", "title": "Явор Гечев, Фондация „Четири лапи“: Организираме протест срещу преместването на двете лъвчета Терез и Масуд от Разград в Пазарджик"}
{"url": "http://www.focus-news.net/news/2018/01/29/2482622/ria-novosti-benyamin-netanyahu-iska-da-obsadi-v-rusiya-planovete-na-iran-da-se-zakrepi-v-siriya.html", "text": "Министър-председателят на Израел Бенямин Нетаняху заяви преди да замине за Москва, че възнамерява да предаде на руското ръководство, че не е допустимо Иран да се стреми да има военно присъствие в Сирия и да започва производство на ракети в Ливан, предава РИА Новости.\r\n„Възнамерявам да обсъдя с президента на Русия Владимир Путин настойчивите опити на Иран да се закрепи във военно отношение в Сирия – нещо, с което ние категорично не сме съгласни и срещу което ще предприемем мерки. Също ще говорим за стремежа на Иран да превърне Ливан в обект за производство на точни ракети, насочени срещу Израел. Няма да се примирим с това“, заяви Нетаняху. \r\nИзраел признава, че постоянно провежда военни операции в Сирия, насочени най-вече срещу основния ирански съюзник – ливанското движение „Хизбулла“. За избягване на случайни сблъсъци с разположените в региона руски войски между двете страни през есента на 2015 г. е задействат канал за механизация. Виктор Турмаков", "date": "2018.01.29", "title": "РИА Новости: Бенямин Нетаняху иска да обсъди в Русия плановете на Иран да се закрепи в Сирия"}
{"url": "http://www.focus-news.net/news/2018/01/29/2482623/emili-vachar-direktor-sigurnost-vav-facebook-sistemata-amber-alert-pomogna-na-900-izcheznali-detsa-v-amerika-da-badat-spaseni-radvame-se-che-shte-se-prilozhi-i-v-balgariya.html", "text": "Системата „AMBER Alert“ помогна на 900 изчезнали деца в Америка да бъдат спасени, радваме се, че ще се приложи и в България. Това казa Емили Вачър, директор „Сигурност“ във Facebook по време на пресконференция във връзка със стартирането на системата „AMBER Alert – изчезнало дете“, в която участие взеха представители на ръководството на МВР, ГДБОП и Facebook, предаде репортер на Агенция „Фокус“.\r\n„Искам да благодаря на МВР, ГДБОП и сектор „Киберпрестъпност“, с които работихме заедно по този проект.Facebook не може да е по-горд от съвместното си сътрудничество с българската полиция. Към днешния ден България е едва 15-тата страна в света, която ще се присъедини към проекта за сигнализация AMBER във Facebook“, каза още тя.\r\nВачър разказа историята на Амбър – малко момиче от Далас, Тексас, което през 1996 г. е било отвлечено от мъж с черен пикап пред очите на брат ѝ и техен съсед , докато карало колело пред дома си. „Амбър никога не се връща вкъщи и нейният убиец никога не е идентифициран. Тъй като това е било отвличане, което се е случило пред свидетели, на полицията са дадени много сведения, които биха могли да помогнат за нейното спасяване. Но годината е била 1996 и не е имало начин бързо да се споделя информация с общността, мобилният телефон е бил все още футуристичен. Facebook също не е съществувал през тази година – неговият създател Марк Зукърбърг е бил все още брилянтно хлапе в средното училище. Но невероятно развитие на иновациите и технологиите са въздействали по огромен начин на методите, чрез които разследваме и откриваме изчезнали лица. Преди 20 г. полицията е разпространявала информация във вестниците и във вечерните телевизионни програми, но това е ставало бавно и некоординирано и хората не са могли да помогнат по най-добрия начин“, каза още тя и обясни, че днес всички от най-големите иновации са направени чрез сътрудничество на организации за защита на децата, частният сектор и правораздавателните органи. \r\n„Днес общността от хора, защитаваща децата в България, се съсредоточава върху това ново партньорство. Дойде време ,в което полицията се нуждае от такава система и сме уверени, че все повече хора са в готовност да помогнат чрез своите телефони и компютри. В Америка посредством тази система за сигнализация повече от 900 деца са били спасени успешно и върнати на семействата си. Системата AMBER ще изпраща сигнал директно на хората, които използват Facebook. – тя ще се появява в нюз фийд-а. Важно е да се отбележи, че тези сигнали ще се появяват много рядко и се надяваме никога да не бъдат необходими. Но ако видите такава публикация, трябва да знаете, че имате възможност да помогнете на изчезнало дете да бъде върнато на семейството си. Хората в България имат голям опит с технологиите и техните усилия в това да се свързват със семейството и приятелите си онлайн ще помогне в търсенето на изчезнали деца. Без съмнение българите защитават децата си и използването на технологиите ще помогне за запазване живота на децата. Много се радваме, че имаме възможността да работим с представители на МВР, както и с органи на полицията по този много важен проект и да ги аплодираме за цялата работа, която вършат ежедневно – да защитават децата на България. Този проект ще помогне на общността да се обедини във времена на нужда“, каза още Вачър и уточни, че за Facebook е привилегия е да си сътрудничи с всеки, който работи по линия защита на деца с България.\r\nЦветилена СИМЕОНОВА", "date": "2018.01.29", "title": "Емили Вачър, директор „Сигурност“ във Facebook: Системата „AMBER Alert“ помогна на 900 изчезнали деца в Америка да бъдат спасени, радваме се, че ще се приложи и в България"}
{"url": "http://www.focus-news.net/news/2018/01/29/2482621/rakovodstvoto-na-bdzh-shte-dade-preskonferentsiya.html", "text": "Ръководството на „Холдинг Български държавни железници“ (БДЖ) ще даде пресконференция за представителите на медиите. Това съобщиха от пресцентъра на БДЖ. Събитието ще се състои от 15:00 ч. в приемната зала на втория етаж в сградата на Централно управление на „Холдинг БДЖ” ЕАД на ул. „Иван Вазов” № 3.", "date": "2018.01.29", "title": "Ръководството на БДЖ ще даде пресконференция"}
{"url": "http://www.focus-news.net/news/2018/01/29/2482625/elisaveta-miladinova-naskoro-otkrih-che-maykata-na-bratya-miladinovi-se-e-kazvala-petra.html", "text": "Наскоро открих, че майката на братя Миладинови се е казвала Петра. Това каза Елисавета Миладинова, потомка на братята Димитър и Константин Миладинови,  в интервю за Агенция „Фокус“ за тяхната дейност и за българското им самосъзнание. Тя поясни, че роднинската ѝ връзка с братята Димитър и Константин Миладинови е много близка. „Моят пра-прадядо е брат на Димитър и Константин Миладинови“, обясни тя. Елисавета Миладинова разказа, че Димитър е най-големият син на грънчаря Христо Миладинов, а Константин най-малкият. По думите ѝ баща им Христо е бил известен майстор в целия Стружки окръг. „Той е имал 6 сина и 2 дъщери. Най-големият, както казах е Димитър, след него има още трима сина: Атанас,  Матей и Апостол. Точно от Апостол идва моята родствена връзка с двамата възрожденци. Не мога да ви кажа точно последователността на раждането на братята, но единственият, който остава жив след Освобождението е братът Наум Христов Миладинов, който живее в София и идва тук в началото на 80-те години на 19 век. През 1881 г. идва в София, тук умира, има и семейство. Най-малкият Константин се ражда три месеца след смъртта на бащата. Те имат също две сестри – Ана и Кръста, които имат потомство. Това е в кратко описанието на голямата фамилия на Христо Миладинов и неговата съпруга“, обясни Елисавета Миладинова. Тя разказа, че доскоро не е било известно името на майката на Миладиновци и разказа, че ровейки се из архивите на възрожденците, е намерила, че тя се е казвала Петра. „Предполагам, че това е наистина името на майката на великите възрожденци, която е била много добра песнопойка“, допълни потомката на братя Миладинови.\r\nДеница КИТАНОВА", "date": "2018.01.29", "title": "Елисавета Миладинова: Наскоро открих, че майката на братя Миладинови се е казвала Петра"}
{"url": "http://www.focus-news.net/news/2018/01/29/2482629/24-vesti-nay-malko-dvama-dushi-sa-raneni-sled-eksploziya-vav-fabrika-za-orazhie-v-cherna-gora.html", "text": "Двама души са тежко ранени при експлозия във фабрика за оръжие „Тара“ в черногорския град Мойковац, предава македонската медия  „24 Вести“.\r\nДвамата пострадали с тежки изгаряния са закарани в болницата на град Биело Поле. Все още няма информация за причините за експлозията. \r\nТова не е първият инцидент в „Тара“. Един работник загина, а седмина бяха ранени при експлозия през юли 2015 г. Виктор Турмаков", "date": "2018.01.29", "title": "„24 Вести“ : Най-малко двама души са ранени след експлозия във фабрика за оръжие в Черна Гора"}
{"url": "http://www.focus-news.net/news/2018/01/29/2482626/dobrich-duhoviyat-orkestar-v-grada-se-pomeshtava-v-novi-zali.html", "text": "Емблематичният за много поколения Духов оркестър на Добрич се помещава вече в сградата на бившето училище „Отец Паисий“. Това съобщиха от пресцентъра на Община Добрич. С тази промяна се реши дългогодишен проблем, свързан със стара и амортизирана сграда без условия за репетиции. Средствата се осигуряват от общинския бюджет. Оркестърът вече репетира в много по-добри условия и има възможност за повече изяви и концерти. Духовият оркестър е създаден през 1963 година. Гостувал е с успех в Германия, Полша, Чехословакия, Холандия, Унгария, Русия и др. Носител е на отличия на Национални прегледи на духовите оркестри. Солисти на оркестъра са били: проф. Сава Димитров, проф. Петко Радев, проф. Димитров Савов, проф. Марин Вълчанов, Анатоли Вапиров, Свилен Симеонов и др. От създаването на оркестъра до 1993 година негов диригент е Иван Стоянов. От 1993 година и в момента диригент е Стоян Монов.", "date": "2018.01.29", "title": "Добрич: Духовият оркестър в града се помещава в нови зали"}
{"url": "http://www.focus-news.net/news/2018/01/29/2482627/ivan-takov-obshtinski-savetnik-ot-bsp-upravlyavashtite-prinizyavat-stolichniya-obshtinski-savet-do-prodalzhenie-na-administratsiyata-na-stolichna-obshtina.html", "text": "Управляващите принизяват Столичния общински съвет до продължение на администрацията на Столична община. Това каза Иван Таков, общински съветник от БСП, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването.\r\nТаков заяви позиция по следната тема: „Бюджетът на София за 2018 година“.\r\n„Вие отправихте упреци, че нещата не се извършват в открити процедури, казано най-общо. Какво се случи в Столичната община? Много сладко заглавие в Агенция „Фокус” чета: „След четиричасов дебат, цитати от песни и без одобрено предложение на опозицията – Столичният общински съвет прие бюджета на София 2018”. Това съдържа ли цялата истина?”, обърна се водещата Илиана Беновска към своя гост. „На кратко – това съдържа цялата истина. Нищо изненадващо не се случи. Един бюджет, на който основният аргумент и гордост е, че е рекорден бюджет, но това е доста подвеждащо. Това е един бюджет, който е заченат в лъжа. Това е бюджет, който се изготви без участието, активното, на общински съветници. Като казвам активно участие – имам предвид по политиките и приоритетите, които според нас са важни за София, както и по инвестиционната програма. Точно заради това за миналата година изпълнението на инвестиционната програма е 56 000 000 лева.”, каза роденият през 1979 г. в София финансист.\r\n„Защо, кому е нужно, за какво им е на ГЕРБ, на Йорданка Фандъкова, на Елен Герджиков, на Орлин Алексов – да зачеват, както казахте, този бюджет в лъжа. Какво постигат?”, попита водещата Илиана Беновска. „Още след лятната почивка няколко пъти задавам този въпрос, не получихме конкретен отговор – какво се случва, защо не влизат за гледане в комисиите заместник-кметовете, с техните приоритети, да ги чуем с инвестиционната програма. Поради тази причина 56% изпълнение, 210 000 000, неусвоени, лева за София, за миналата година. Сега отново се бием в гърдите с най-голямата инвестиционна програма от 540 000 000 лева, но 210 000 000 лева са от миналата година, които остават, те просто не са изразходвани.”, коментира синът на основателя на легендарното телевизионно предаване „Всяка неделя” Янчо Таков и внук на Пеко Таков, заместник-председател на Държавния съвет по времето на Тодор Живков.\r\nИван Таков коментира също: „Съзвучието между президента Радев и опозицията“.\r\n„Нещо шеговито искам да спомена тази седмица, то се повтори и като твърдение на две места – в сряда президентът Радев каза, че „парламентът е нотариат”, който заверява решенията, цитирам го малко свободно, на Министерския съвет, а в четвъртък Калоян Паргов, лидерът на Вашата група в Столичния общински съвет, каза, че Вас Ви използват за гумен печат. Това, разбира се, не го казва за първи път и не го казва само той, но каква е приликата между президента и групата на БСП – СОС (Столичен общински съвет – бел. авт.), за да използват еднаква терминология?”, попита водещата Илиана Беновска. „Приликата не е в терминологията, приликата е в това, което се случва и в парламента, и това, което се случва в Общинския съвет. За нас това поведение, от страна на управляващите, принизява Общинския съвет до функции – продължение на администрацията на Столична община.”, беше категоричен завършилият специалност Финанси в университета „Макгил” – гр. Монреал, Канада общински съветник.\r\n„Разбирам, че е хубаво да има и остроумие, но Вашите изказвания, Вашето и на Калоян Паргов, в което беше спомената една песен на Слави, накара Орлин Алексиев, председателят на Бюджетната комисия, да цитира песни. Така ли се разбирате, с пеене, можете да вземете да тактувате, да почукате и да потропвате?”, иронично попита водещата Илиана Беновска. „Никога не сме се разбирали така. Моите становища винаги са били компетентни и аргументирани, но като липсват контрааргументи изпадаме в такава риторика. След четири часа дебати е нормално да се случи нещо такова.”, сподели Иван Таков, започнал професионалната си кариера като стажант в БНБ, а в последствие работи като изпълнителен директор на инвестиционен фонд „Иммофинанс” (замесен в изграждането на ваканционното селище Созополис – бел. авт.)  и финансов директор в частна фирма.\r\nВ разговора бе обсъден също: „Мръсният въздух в София“.\r\n„Може ли, г-н Таков, да откроите основните недостатъци в бюджета и не само да ги кажете\t, а да прогнозирате до какво ще доведат, ако се случат по начина, по който Вие ги виждате като недостатъци?”, попита водещата Илиана Беновска. „Те се виждат във всички години назад, недостатъците, защото това е същият бюджет отпреди десет години, с инфлационни коефициенти. В момента въздухът в София е ужасен. Системата за ранно предупреждение не отчете този размер на замърсяване, който го има в момента, затова днес пуснаха „зеления билет”, значи е над 200 микрограма на кубичен метър, което е много.”, анализира председателят на Районния съвет на БСП в столичния квартал Възраждане.\r\n„Какво значи – „тя не отчете”, какво й е на нея – не работи, стара е, какво значи не отчита, защо!?”, със загриженост попита водещата Илиана Беновска. „Как ще е стара, тя беше направена преди няколко месеца. Не отчете реалното замърсяване, което имаме в момента, както и не отчете замърсяванията, най-големите, в началото на януари.”, поясни събеседникът. \r\n„Всеки нормален човек си го представя като един датчик, който, ако не ми отчита в колата какъв ми е размера на оставащото гориво, значи не работи.”, допълни водещата Илиана Беновска. „Това е по-сложно е от датчик. Като питаме защо не работи, в 20% от случаите можело да не покаже верни данни – това ни се отговаря, такава била философията на тази система.”, заяви младият социалист. \r\n„Може да има въздушни течения.”, предположи водещата Илиана Беновска. „Трябва да отчита точно тези въздушни течения, това е идеята, ако не отчита правилно – за какво ни е такава система и всичките мерки, които сме базирали в този доклад, който се прие в четвъртък, стават излишни.”, констатира Иван Таков.\r\n„До колкото разбрах ние нямаме системни наблюдения от годините назад върху чистотата на въздуха. Ще кажете – може би не е бил толкова замърсен.”, продължи разискването на темата водещата Илиана Беновска. „Имаме, тази система за ранно предупреждение се базира на исторически данни, които тези станции са събирали. Тази станция, която е в Младост, в момента не е включена в тази система. Да я върнат обратно на Орлов мост, където вече има събрани данни от десетина години назад, за да може да бъде включена в тази система за ранно предупреждение.”, довери финансистът. \r\n„Не Ви разбрах, защо Младост да не се изследва, там живеят толкова много хора, това е един голям град, това е Бургас, примерно? Сега на Орлов мост няма ли?”, попита водещата Илиана Беновска. „Тази станция беше на Орлов мост – най-замърсеното място може би в София, преместиха я в Младост. Затова казвам – ние нямаме реално отчитане. С пет станции в София не може да хванем реалното положение в града.”, подчерта Иван Таков.\r\n„На следващата сесия какво ще искате или на комисия?”, попита водещата Илиана Беновска. „Аз съм поискал няколко неща. Нито едно от предложенията ни не беше прието. Аз участвах в тази работна група за изготвяне на доклада за мерките за мръсния въздух. За доклада по бюджета и нашата алтернативна инвестиционна програма – нищо от това не беше взето под внимание.”, отговори общинският съветник.\r\nБе коментирана и темата: „Недостатъците в актуалния бюджет на София“.\r\n„Да ми кажете пет неща, които са най-тежките проблеми, според Вас, в този бюджет и какво ще се случи, ако те бъдат реализирани по начина, по който са замислени?”, продължи да търси отговор на един от основните си въпроси водещата Илиана Беновска. „Всичко в този бюджет, едва ли не, е за екология, но в този доклад, който приехме, се казва – ще изграждаме буферни паркинги, ще правим ново депо за строителни отпадъци. Това са мерки за справяне с проблема с въздуха, няма нито един лев заложен в бюджета за тези мерки, които сме приели с доклад. Друг много сериозен минус в този бюджет 2018г. –  „София – Европейска столица на спорта”. Знаете ли колко заделяме за спорт за 2018-та – 0,2%. Здравеопазването – ДКЦ (Диагностично-консултативен център – бел. авт.) сградите са общинска собственост. Много голяма част от тях са в трагично състояние. Миналата година за около 26-27 ДКЦ-та се даваха 1 500 000 лева за ремонти, за капиталови разходи, което е недостатъчно. Тази година са намалени на 800 000 лева. Отбрана и сигурност – един от техните приоритети, който според нас е много важен в момента. За миналата година изпълнението на разходите е под 60%. Това значи по-малко сложени камери, по-малко разходи за общинска полиция и така нататък. В капиталовата програма ние имаме основни забележки, като изключим метрото.”, отговори Иван Таков.\r\n„Ще се вложат и много пари в реконструкции на централни, големи улици, обекти. Вие сега ще ми говорете за междублоковите пространства и малките улици, няма лошо.”, опонира водещата Илиана Беновска. „Не може всичко да отива за центъра и за големите булеварди. Има все още квартали в София, които нямат тротоари, нямат осветление, улиците са в безобразно състояние. Ние трябва да имаме приоритети, казваме 2018-2019 г. строим, да кажем общински жилища – един много наболял в момента проблем. Десет години си говорим, че има проблем с детските градини и с яслите. Вярно е, преди десет години имаше 15 000 деца извън детските градини, но още са четири-пет хиляди.”, заяви гостът.\r\n„Професор Пимпирев каза, че и президентът, и опозицията имат право да протестират и това е хубаво. Какво ефективно обаче Вие, БСП – Столичен общински съвет, ще направите, освен публичното говорене, какво можете да направите ефективно?”, попита водещата Илиана Беновска. „Ние не спираме да го правим за районите, за които отговаряме, аз отговарям за три софийски района. Нашите общински съветници всеки ден са на терен и с каквото, и колкото можем се опитваме да решаваме дори и дребни, ежедневни, злободневни проблеми на хората.”, подчерта политикът.\r\n„Защо сте в политиката, г-н Таков?”, в заключение попита водещата Илиана Беновска, подарявайки на събеседника си клубната тениска „Беновска пита”. „Знаете ли, че това го започнах като хоби, което почна да ми отнема все повече време. Защото наистина смятам, че има с какво да допринеса и наистина знам, че мога да помогна с нещо.”, завърши Иван Таков разговора си с Илиана Беновска в ефира на „Радио К2” и „Канал 3” на 28 януари 2018 година.", "date": "2018.01.29", "title": "Иван Таков, общински съветник от БСП: Управляващите принизяват Столичния общински съвет до продължение на администрацията на Столична община"}
{"url": "http://www.focus-news.net/news/2018/01/29/2482632/shumen-67-godishna-zhena-e-stanala-zherta-na-telefonna-izmama-s-okolo-5000-leva.html", "text": "На 26 януари за времето от 11.00 до 12:30 часа неизвестен въвел в заблуда по телефона 67-годишна жена. Обяснил, че иска съдействието й за акция на полицията за залавяне на измамници. Това съобщиха от ОДМВР-Шумен. Посъветвали я да постави всичките си ценности в торба, за по-голяма тежест когато ги заловят и ги съдят. Жената хвърлила през терасата торба с международния си паспорт, сумата от 4900 лева и 50 евро. По-късно, след като не й се обадили да й върнат парите, разбрала, че е попаднала в капан на  телефонните измамници и подала сигнал в полицията. Образувано е досъдебно производство.", "date": "2018.01.29", "title": "Шумен:  67-годишна жена е станала жерта на телефонна измама с около 5000 лева"}
{"url": "http://www.focus-news.net/news/2018/01/29/2482624/govoritelyat-na-glavniya-prokuror-rumyana-arnaudova-shte-dade-brifing-otnosno-razpredenata-proverka-za-proizhoda-na-sredstvata-na-litsata-pridobili-nedvizhimi-imoti-za-nad-500-000-leva.html", "text": "От 12.45 часа в Зала 2 на ет. 4 в Съдебната палата в София говорителят на главния прокурор Сотир Цацаров – Румяна Арнаудова, ще даде брифинг, на който ще изложи подробности за разпредената от Главният прокурор проверка за произхода на средствата на лицата, придобили недвижими имоти на стойност над 500 000 лева, както и луксозни автомобили. Това съобщиха пресцентъра на Прокуратурата на Република България.", "date": "2018.01.29", "title": "Говорителят на главния прокурор Румяна Арнаудова ще даде брифинг относно разпредената проверка за произхода на средствата на лицата, придобили недвижими имоти за над 500 000 лева"}
{"url": "http://www.focus-news.net/news/2018/01/29/2482633/pazardzhik-vazstanoveno-e-dvizhenieto-po-pat-iii-843-velingrad-sarnitsa-za-mps-nad-12-t-s-remarketa-i-poluremarketa.html", "text": "Възстановено е движението по път III-843 Велинград – Сърница за МПС над 12 т. с ремаркета и полуремаркета. Това съобщиха от пресцентъра на Агенция \"Пътна инфраструктура\".", "date": "2018.01.29", "title": "Пазарджик: Възстановено е движението по път III-843 Велинград – Сърница за МПС над 12 т. с ремаркета и полуремаркета"}
{"url": "http://www.focus-news.net/news/2018/01/29/2482612/pernik-survakarite-kv-bela-voda-pernik-i-ot-s-dzherman-obl-kyustendil-i-kukerskata-grupa-ot-kv-sushitsa-karlovo-sa-pobeditelite-v-surva-2018.html", "text": "Сурвакарите от групата на кв. „Бела вода”, обл. Перник и от  с. Джерман,  обл. Кюстендил  и кукерската група от кв. „Сушица”, гр. Карлово, обл. Пловдив са победителите в 27-ия Международен фестивал на маскарадните игри в Перник - „Сурва 2018“. Те са носителите на златната маска. Това съобщиха от Община Перник.\r\nРезултатите от протокола бяха обявени от кмета на Община Вяра Церовска на специална пресконференция в Двореца на културата. Градоначалникът благодаря на всички институции и ангажирани служители за съдействието и организацията по време на 27-то издание на Международния фестивал на маскарадните игри „Сурва“.\r\n\"Благодаря за високия професионализъм, безупречното охраняване и проявената отговорност на ОД МВР Перник, Охранителна полиция, Регионална дирекция „Пожарна безопасност и защита на населението“,  Центъра за спешна и неотложна медицинска помощ, на всички журналисти,  доброволци и коменданти. Със съдействието на всички беше осигурена перфектна организация и не бяха допуснати инциденти,които да стресират перничани и гостите в трите празнични дни на фестивала. Надяваме се и за в бъдеще да продължи доброто сътрудничество“, сподели кметът и благодари на журито, което безпристрастно гледаше  и оценяваше всичко което се случва.\r\nОт своя страна журито с председател Георг Краев също благодари на Община Перник за перфектната организация и доброто представяне на групите.", "date": "2018.01.29", "title": "Перник: Сурвакарите кв. „Бела вода”-Перник и от  с. Джерман,  обл. Кюстендил,  и кукерската група от кв. „Сушица”-Карлово, са победителите в „Сурва 2018“"}
{"url": "http://www.focus-news.net/news/2018/01/29/2482636/shumen-dve-koli-sa-goreli-v-grada-sluchaite-se-razsledvat.html", "text": "В 00:15 часа на 29 януари в дежурната част на РДПБЗН-Шумен бил приет сигнал за пожар в паркиран на ул.“Илчо войвода“ Нисан „Примера“. Автомобилът бил собственост на И.З./46г./. Това съобщиха от ОДМВР-Шумен. Екипът, който пристигнал на място обезопасил и доизгасил автомобила с помощта на 400 л. вода. Унищожени са предно стъкло, пластмасови решетки, две гуми. Огнеборците забелязали, че върху купето има кибрит с изгорели клечки. Подаден е сигнал в полицейското управление. Извършен е оглед. Заради съмнение за умисъл е образувано досъдебно производство за престъпление по чл. 330 ал. 1 от НК. \r\nНа 29 януари в 01:32 часа бил приет сигнал за горящ лек автомобил Шевролет „Матиз“ в Шумен, собственост на 52-годишния М.Д.. На ул.“Под Манастира“ бил насочен противопожарен екип. При пристигане на екипа автомобилът бил обгърнат в пламъци и почти унищожен от огъня. Пожарът е загасен с помощта на 1500 л. вода и 60 л. пяна. Спасени от изгаряне са друг лек автомобил и сграда. Причините за пожара са в процес на изясняване. Извършен е оглед. Образувано е досъдебно производство за престъпление по чл. 330 ал. 1 от НК.", "date": "2018.01.29", "title": "Шумен: Две коли са горели в града, случаите се разследват"}
{"url": "http://www.focus-news.net/news/2018/01/29/2482635/radoslava-chekanska-gerb-obshtina-dupnitsa-tryabva-da-poluchi-bivshiya-kech-a-sapareva-banya-da-stane-sobstvenik-na-imotite-na-bivsheto-darzhavno-uchilishte.html", "text": "Община Дупница трябва да получи бившия КЕЧ, а Сапарева баня да стане собственик на имотите на бившето държавно училище. Това каза за Радио „Фокус“ - Пирин Радослава Чеканска, народен представител от ПП ГЕРБ за Кюстендилска област. „Този казус не търпи отлагане и аз през годините съм се занимавала с военният имот в центъра на Дупница. Министерство на отбраната прехвърли имота под управление на областния управител, с решение на Министерски съвет. Това се случи през 2013 година, областният управител даде положително становище да бъде прехвърлено на Община Дупница, тъй като има инвестиционно намерение, но смяната на правителствата забавиха нещата. Областният управител на Кюстендил даде втори път положително становище, но в началото на годината се промени Закона за държавната собственост“, каза Чеканска. По думите ѝ са били извършени няколко изменения, а именно, че имотите държавна собственост, които са прехвърлени общински не могат да се продават, до пет години трябва да се реализират инвестиционните намерения, иначе имотът отново се връща като общински. \"В края на всяка година трябва да се дава отчет за това какво се прави с него и тези изменения доведоха до изискването на още документи. Община Дупница е готова с всички документи и предстои вкарването им в Министерство на регионалното развитие, отново с положително становище на областния управител и решение на Министерски съвет, с което имотът ще бъде прехвърлен на Община Дупница, която има разработен инвестиционен проект, има инвеститори, все пак имотът е в централна градска част и ще се създаде нещо хубаво за дупничани“, каза Чеканска. Тя добави, че Община Сапарева баня миналата година чрез преобразуване са се слели две училища - държавно и общинско. „Те ползват една и съща сграда, но имотът на държавното училище все още е държавна. Предстои решение на Министерски съвет и да се прехвърли имотът от публична държавна собственост в общинска. За това трябва да съдействаме и да катализираме нещата колкото се може по-бързо, защото кметът на Община Сапарева баня иска да кандидатства по проект, а без сградата да е общинска - не може. Дворът на училището има нужда от облагородяване както и част от сградата на бившето вече държавно училище“, каза още Чеканска.\r\nЛора КАЛЧЕВА", "date": "2018.01.29", "title": "Радослава Чеканска, ГЕРБ: Община Дупница трябва да получи бившия КЕЧ, а Сапарева баня да стане собственик на имотите на бившето държавно училище"}
{"url": "http://www.focus-news.net/news/2018/01/29/2482631/kyustendil-s-praznichno-shestvie-i-s-podnasyane-na-ventsi-i-tsvetya-na-pametnika-na-ilyo-voyvoda-byaha-otbelyazani-140-godini-ot-osvobozhdenieto-na-grada.html", "text": "С празнично шествие и с поднасяне на венци и цветя на паметника на Ильо войвода бяха отбелязани 140 години от Освобождението на града, предаде репортер на Радио „Фокус” – Кюстендил. В шествието се включиха кметът на Община Кюстендил Петър Паунов, председателят на Общински съвет Михаела Крумова, народният представител от ПП ГЕРБ Кирил Калфин, зам. областният управител Матей Попниколов, представители на държавни, общински и културни институти, неправителствени организации, ученици и възпитаници на детски градини, футболни привърженици, членове на запасното войнство и политически партии. В празничното слово, произнесено пред паметника на Ильо Марков войвода, беше посочено, че преди 140 години паметта на предците  завещава светла история, запечатана в архивите на времето и на националната памет. Преди 140 години се разгаря геройският епос, който защитава града от кръв, насилие, погроми и разруха и не позволява Кюстендил да се превърне във втори Батак. Така почти в края на предела между мира и войната, почти без жертви – свободата изгрява на небосклона над град Кюстендил. С едноминутно мълчание беше отдадена почит пред подвига и паметта на освободителите. Присъстващите поднесоха венци и цветя на гранитния монумент на Ильо войвода. В знак на почит и уважение бяха поднесени цветя и на паметника на Майка България, на гроба на Ильо войвода и на погребаните на българска земя руски герои – Горонович и Савойски.\r\nВенцеслав ИЛЧЕВ", "date": "2018.01.29", "title": "Кюстендил: С празнично шествие и с поднасяне на венци и цветя на паметника на Ильо войвода бяха отбелязани 140 години от Освобождението на града"}
{"url": "http://www.focus-news.net/news/2018/01/29/2482630/blagoevgrad-bez-zatrudneniya-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“, съобщи за Радио „Фокус“ – Пирин дежурният служител на граничния пункт. Нормално се осъществява и преминаването през граничен пункт „Илинден“, както и през останалите пунктове по българо-гръцката граница.\r\nЛора КАЛЧЕВА", "date": "2018.01.29", "title": "Благоевград: Без затруднения се извършва преминаването през ГКПП „Кулата“"}
{"url": "http://www.focus-news.net/news/2018/01/29/2482637/montana-dvizhenieto-se-osashtestvyava-v-edna-lenta-po-pat-1-montana-vratsa-v-uchastaka-montana-selo-sumer-poradi-remontni-deynosti.html", "text": "Движението се осъществява в една лента по път I-1 Монтана - Враца, в участъка Монтана - село Сумер, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.01.29", "title": "Монтана: Движението се осъществява в една лента по път I-1 Монтана - Враца, в участъка Монтана - село Сумер, поради ремонтни дейности"}
{"url": "http://www.focus-news.net/news/2018/01/29/2482641/delovi-novini-na-ufa-balgariya-e-myasto-kadeto-prez-2018-godina-mozhe-da-se-otdahne-evtino.html", "text": "Всеки руснак, уморен от суетата на работата си, търси евтино направление за отдих, което да направи отпуска му запомнящ се и едновременно щадящ с цената си, пише интернет порталът  \"Делови новини на Уфа\".\r\nНа всеки руснак му е по силите евтино да си почине в Индия, Армения, Грузия, България, Унгария, Виетнам, Тайланд или Кипър.  За да успее човек удобно да си почине в една от тях, е достатъчно просто да се обърне към туристическа агенция, която ще избере направление и курорт в рамките на зададения бюджет.\r\nБългария е знаменита страна-курорт, славеща се с топло и чисто море, идеално за почивка с малки деца. Красотата на българските градове може да си съперничи с италианските курорти, но стойността на почивката в тях е значително по-достъпна. Интересната кухня, самобитната култура и изумителното черноморско крайбрежие са три от причините да се избере лятна почивка в България през 2018 г.\r\nИзбирането на страната като направление ще позволи душата и тялото да отдъхнат, заредени с положителни емоции и незабравими впечатления.  Виктор Турмаков", "date": "2018.01.29", "title": "\"Делови новини на Уфа\" : България е място, където през 2018 година може да се отдъхне евтино"}
{"url": "http://www.focus-news.net/news/2018/01/29/2482640/spetsializiranata-prokuratura-i-gdbop-neutraliziraha-grupa-za-razprostranenie-na-kokain-amfetamini-i-marihuana-v-sofiya.html", "text": "Специализираната прокуратура повдигна обвинения на седем лица за участие в организирана престъпна група за разпространение на наркотици на територията на София. Участниците са задържани на 26 януари 2018 г. при специализирана операция на ГДБОП и Специализираната прокуратура в столицата и Перник. Това съобщиха от пресцентъра на Апелативната специализирана прокуратура.\r\nПри извършените следствени действия по време на операцията по задържането са намерени и иззети 1380 пакетчета марихуана, 90 пакетчета с бяло прахообразно вещество (според полевия тест кокаин и амфетамини), 54 200 лева, част от които в евро и щатски долари, 80 патрона с калибър 7,62 мм за автомат „Калашников“, лаптопи, мобилни телефони, флашпамети, симкарти.\r\nИззети са и няколко автомобила, които участниците в групата са използвали за престъпната си дейност.\r\nСъбраните доказателства сочат, че групата е разпространявала организирано наркотици поне от март 2017 г. при максимална конспиративност. Контактите с клиенти се осъществявали единствено чрез SMS-и. Всеки от участниците разполагал с по няколко телефона. На един пристигали поръчките, от друг бил информиран за това дилърът, който е „на смяна“, той от своя страна от различен телефон уговарял доставката.\r\nНаркотиците били осигурявани на едро от ръководителя на групата, държани били в нает гараж, където ги разфасовали и на дози. Групата работела предимно с постоянни клиенти. Част от участниците били „ветерани“ в бизнеса - занимавали се с наркоразпространение години наред.\r\nС прокурорски постановления на седмината обвинени бе наложено задържане до\r\n72 часа. На 28 януари 2018 г., по искане на СП, Специализираният наказателен съд наложи мярка за неотклонение „Задържане под стража“ на петима от участниците в групата. На двама прокуратурата наложи „Парична гаранция“ от по 2000 лева заради оказано съдействие на разследването.", "date": "2018.01.29", "title": "Специализираната прокуратура и ГДБОП неутрализираха група за разпространение на кокаин, амфетамини и марихуана в София"}
{"url": "http://www.focus-news.net/news/2018/01/29/2482638/varhovniyat-administrativen-sad-potvardi-reshenie-na-babh-za-zatvaryane-na-nezakonna-tranzhorna-vav-varna.html", "text": "С решение № 15798 от 20.12.2017 Върховният административен съд на Република България е потвърдил определение на Административния съд Варна от 2016 година, според което инспекторите от областната дирекция на Българската агенция по безопасност на храните (БАБХ) са действали правомерно при затварянето на незаконна транжорна за бели меса. Това съобщиха от пресцентъра на БАБХ. Случаят е от февруари 2016 г., когато инспектори от ОДБХ-Варна са разкрили нелегална транжорна за преработка на птиче месо, която месеци наред е работила и е захранвала с продукция ресторант и дюнер във Варна. \r\nВеднага след разкриване на транжорната установените на място суровини и храни са били възбранени, а собственикът е бил санкциониран. \r\nВ продължение на две години закононарушителят води дела срещу ОДБХ-Варна за предприетите действия. Първото решение на Административния съд във Варна е от 20.12.2016 г. и гласи, че „действията на служителите на Областната дирекция по безопасност на храните във Варна са правилни и законосъобразни“. Следват още две решения на ВАС- Варна от 18.05.2016 г. и 09.01.2017 г., които потвърждават първото определение.\r\nС окончателното потвърждение на Върховния административен съд от края на 2017 година БАБХ на практика печели делото срещу нарушителя.", "date": "2018.01.29", "title": "Върховният административен съд потвърди решение на БАБХ за затваряне на незаконна транжорна във Варна"}
{"url": "http://www.focus-news.net/news/2018/01/29/2482628/kyustendil-okolo-30-nadzirateli-ot-zatvora-v-bobov-dol-provedoha-sabranie-na-otkrito-v-znak-na-protest-sreshtu-niskite-zaplati-i-nedostiga-na-sluzhiteli.html", "text": "Около 30 надзиратели от затвора в Бобов дол са провели събрание на открито, в знак на протест. Това каза пред Радио „Фокус” – Кюстендил Георги Стоянов, член на Управителния съвет на Синдиката на служителите на затворите в България и член на синдикалната организация в Бобов дол. „От месец юни 2017 година водим преговори с министерството за изравняване на заплатите с тези в МВР, за изготвяне на методика за организация, за назначаване на още хора, защото полагаме много извънреден труд, имаме много отпуски които не може да ползваме. Министърът каза, че няма да може да изпълни тези искания”, каза Георги Стоянов. По думите му колегите му са се почувствали излъгани, а даваните обещания са били напразни. В сряда надзиратели ще излязат на протести пред Съдебната палата в Кюстендил, а на 10 февруари във Варна ще се проведе събрание, на което ще бъде взето решение за предстоящи действия.\r\nВенцеслав ИЛЧЕВ", "date": "2018.01.29", "title": "Кюстендил: Около 30 надзиратели от затвора в Бобов дол проведоха събрание на открито в знак на протест срещу ниските заплати и недостига на служители"}
{"url": "http://www.focus-news.net/news/2018/01/29/2482646/blagoevgrad-za-peta-poredna-godina-praznikat-na-vinoto-sabira-tseniteli-na-napitkata-v-selo-dabrava.html", "text": "Станалият вече традиционен празник на виното ще посрещне своите гости на 3 февруари в с. Дъбрава, община Благоевград. Богатата програма, подготвена от кметството на село Дъбрава и Община Благоевград, ще стартира в 10:00 часа с дегустация на винени напитки. Това съобщиха от пресцентъра на Община Благоевград. Компетентно жури от технолози ще оценява по качество, сорт и цвят най-доброто вино. Най-добрият производител ще бъде коронясан за „Цар на виното“. За награда е предвидено 30 литрово буре с дърворезба. Задължителното  условие към Царя на виното е за следващата година да го донесе пълно, така че всички присъстващи да могат да опитат от Божествения еликсир. \r\nЗа участниците в дегустацията са предвидени предметни награди и грамоти, за гостите топла скара, богата музикалната програма, а от кметството обещават още много изненади.\r\nКакто всяка година в програмата е включена традиционна възстановка на обичай по зарязване на лозята.\r\nПо решение на кметското ръководство от 2016 година празникът на виното се провежда всяка първа събота на месец февруари, а не на 1 февруари. Целта е да се даде възможност на повече хора да се присъединят и да станат част от традицията и програмата в село Дъбрава.", "date": "2018.01.29", "title": "Благоевград: За пета поредна година празникът на виното събира ценители на напитката в село Дъбрава"}
{"url": "http://www.focus-news.net/news/2018/01/29/2482643/shumen-55-godishen-mazh-ot-grada-e-predotvratil-telefonna-izmama-sled-proyavena-saobrazitelnost.html", "text": "55-годишен мъж от Шумен предотвратил телефонна измама след проявена съобразителност. За времето от 27 до 28 януари измамници манипулативно прилагали различни сценарии на 72-годишна шуменка. Това съобщиха от ОДМВР-Шумен. Започнали от сценария с болен роднина, който се нуждае от лечение и за това трябват пари,  след като се усъмнила, че е измама започнали да я заплашват. След това решили да вкарат в обръщение сценария с „акцията за залавяне на измамници“. \r\nВ събота следобед успели да я убедят, че не са телефонни измамници и я накарали да постави в торба всичките си пари и ценности и да ги прибере в хладилника, за да не може никой да не ги намери ако влезе в дома й. В неделя около 10 часа й звъннали на стационарния телефон и я попитали дали нещата са все още в хладилника. След положителен отговор й казали, че трябва да ги постави в сак, като преди това да увие в дрехи. Жената поставила 7270 лева в найлонова торба, 1120 евро четири златни пръстена, един синджир и два чифта обеци. Увила ги в мъжка тениска, сложила в сака и спортно яке и предала сака на непознат за нея мъж. Мъжът взел сака и тръгнал. Благодарение на съобразителността му измамата била предотвратена. 55-годишният мъж пуснал обява за продажба на куче. Обадил му се мъж, който проявил интерес. Попитал го дали може да му закара кучето в Русе да го види, тъй като иска да си купи , но няма възможност да пътува.  Обещали му да му покрият пътните, ако не се стигне до продажба. Мъжът се съгласил. Уговорили се кога да отиде в Русе. В неделя сутринта му позвънили и го питали дали е тръгнал. Помолили го за услуга- да отиде до един адрес в града, вземе един сак и да го донесе заедно с кучето. Взел мъжът сака от възрастна жена и тръгнал към Русе. По телефона му давали инструкции къде точно да отиде, като няколко пъти мястото било сменено. Мъжът се усъмнил, че има нещо нередно. След поредното обаждане с указания за мястото на „сделката“ на кучето и предаване на сака, 55-годишният бил категоричен че е въвлечен в някаква измама. Потърсил полицейското управление в Русе, обяснил на полицаите за случая и предал сака. Измамата била предотвратена. Работата по образуваното досъдебно производство продължава.", "date": "2018.01.29", "title": "Шумен: 55-годишен мъж от града е предотвратил телефонна измама след проявена съобразителност"}
{"url": "http://www.focus-news.net/news/2018/01/29/2482645/sport-s-poseshtenieto-na-restorant-v-shtip-zlatan-ibrahimovich-razbudi-tsyala-makedoniya.html", "text": "Изненадващи снимки на една от звездите на \"Манчестър Юнайтед\", шведския футболист от босненски произход Златан Ибрахимович, в ресторант в Щип, разбуди цяла Македония, предава местното електронно издание \"Поглед\". \r\nна снимките Ибрахимович е в компанията на хандбалиста Мартин Поповски. Изданието съобщава, че Ибрахимович ще остане в Щип до вторник и припомня че неотдавна във Велес гостува друг футболист от световна величина Едисон Кавани от \"Пари Сен Жермен\".", "date": "2018.01.29", "title": "Спорт: С посещението на ресторант в Щип Златан Ибрахимович разбуди цяла Македония"}
{"url": "http://www.focus-news.net/news/2018/01/29/2482644/kyustendil-komisiya-kam-obshtina-dupnitsa-izbra-vladislava-asenova-za-upravitel-na-priyuta-za-kucheta-v-grada.html", "text": "Комисия към Община Дупница избра управител на приюта за кучета в града. Това съобщи за Радио „Фокус” – Кюстендил Христо Апостолов, експерт към Община Дупница. По думите му комисия с председател зам.-кметът Крум Милев е провела интервюта с тримата кандидати за поста. Класираният на първо място кандидат е Владислава Асенова. Тя ще поеме управлението на общинския приют за кучета, след подаване на писмено съгласие от нейна страна. Това може да се случи до 1 февруари. Община Дупница е изработила и привела в действие правилник за работата на приюта, който трябва да бъде изпълняват от страна на самия управител. Екипът на приюта е преминал курс за хуманно отношение към животните, за което е и получил съответните удостоверения за успешно завършване. В приюта се извършват дейности по овладяване на популацията на безстопанствените кучета на територията на община Дупница – кастрация, обезпаразитяване, ваксинация, маркировка и връщане на животните по местата, от които са взети.\r\nВенцеслав ИЛЧЕВ", "date": "2018.01.29", "title": "Кюстендил: Комисия към Община Дупница избра Владислава Асенова за управител на приюта за кучета в града"}
{"url": "http://www.focus-news.net/news/2018/01/29/2482649/arh-boyan-kolarov-zam-kmet-na-dobrich-obshtinata-shte-napravi-vsichko-vazmozhno-da-badat-izpalneni-prioritetno-deynostite-po-proekta-za-vodniya-sektor-po-ul-nikola-petkov-i-chast-ot-bul-dobrudzha.html", "text": "Община град Добрич ще направи всичко възможно фирмите, работещи по лотовете от проекта за водния сектор, обхващащи ул. „Никола Петков“ и част от бул. „Добруджа“, да изпълнят дейностите там приоритетно. Това заяви арх. Боян Коларов, зам.-кмет „Устройство на територията“, предаде кореспондентът на Радио „Фокус” – Варна. Приоритетното изпълнение на тези участъци се налага поради факта, че Община град Добрич има одобрено финансиране по трансграничен проект, който предвижда цялостна рехабилитация на ул. „Никола Петков“ и част от бул. „Добруджа“ – от кръстовището до жилищните блокове по бул. „Добричка епопея“ покрай така наречените Рилски блокове до изхода на града в посока кв. „Рилци“. Тези пътни отсечки не са цялостно ремонтирани от времето на тяхното изграждане. През годините са правени частични изкърпвания, но настилката е силно амортизирана и крие опасност за водачите на МПС. \r\nДейностите по рехабилитация на двете пътни отсечки изискват време заради процедурите по обявяване на обществени поръчки, избиране на фирми изпълнители и спазване на срокове. След финализиране на дейностите по двата проекта на Общината тези пътища ще бъдат напълно завършени с обновени подземна и надземна инфраструктура, подчерта арх. Коларов. Той отбеляза също, че една от основните цели на Община град Добрич е сега да се търсят възможности за финансиране на колкото се може повече реконструкции на пътища в града, което да бъде изпълнено веднага след приключване на дейностите по обновяване на водопроводната и канализационна мрежа на Добрич, за да има градът нова и модерна инфраструктура, както подземна, така и надземна. \r\nЖулиета НИКОЛОВА", "date": "2018.01.29", "title": "Арх. Боян Коларов, зам.-кмет на Добрич: Общината ще направи всичко възможно да бъдат изпълнени приоритетно дейностите по проекта за водния сектор по ул. „Никола Петков“ и част от бул. „Добруджа“"}
{"url": "http://www.focus-news.net/news/2018/01/29/2482650/veliko-tarnovo-nad-polovin-milion-sa-neizplatenite-trudovi-vaznagrazhdeniya-v-oblastta-prez-2017-godina.html", "text": "Над половин милион са неизплатените трудови възнаграждения и парични обезщетения във областта през 2017 година. Данните на Дирекция „Инспекция по труда“ сочат, че точната сума е 652 526.88 лв. Директорът на структурата инж. Невена Стефанова каза за Радио „Фокус“ – Велико Търново, че са ощетени общо 296 работници и служители от 25-ма работодатели. „След намесата на Инспекцията по труда са изплатени на работещите 546 546.91 лв. трудови възнаграждения и дължими парични обезщетения поради прекратени трудови правоотношения. Към 31 декември 2017 г. на 60 работници и служители 8 работодатели не са изплатили 10 5979.97 лв. дължими трудови възнаграждения. Най-честата причина за забавяне на плащането на трудови възнаграждения са били временни финансови затруднения на работодателите през месеците февруари, март и юни“, коментира още експертът. По думите ѝ неизплатените суми през 2017 година са се увеличили с над 12 пъти спрямо 2016 година, или с 598 485.65 лева. „През миналата година един работодател от икономическа дейност „Производство на хляб и хлебни изделия“ поради открита процедури по несъстоятелност на предприятието не е изплатил трудови възнаграждения на 29 работници и служители в размер на 69 125.71 лева. С тези работници трудовите правоотношения са прекратени. Те са упражнили правото си на регистрация за получаване на парично обезщетение за безработица“, уточни инж. Стефанова. Тя подчерта, че според Закона неизплатените им заплати и парични обезщетения остават дължими заедно с лихва в 3-годишен давностен срок.\r\nЛуиза ТРАНЧЕВА", "date": "2018.01.29", "title": "Велико Търново: Над половин милион са неизплатените трудови възнаграждения в областта през 2017 година"}
{"url": "http://www.focus-news.net/news/2018/01/29/2482652/pregled-na-mezhdunarodnite-novini-do-13-chasa-agentsiya-fokus.html", "text": "Според доклад на експерти, изготвен по молба на разследването във връзка с нападенията в Париж от 13 ноември, коланът с експлозиви, носен от задържания в последствие Салах Абдеслам, не е успял да се задейства, пише  Brussels Times.\r\nКоланът, изоставен от Абдеслам на паважа във френската столица, е бил изследван в лаборатория. Според френски медии той се е оказал дефектен. Кабелът отпред е бил повреден и малка част от детонатора е бил счупена, пречейки за създаването на електрически контакт и заради това устройството е станало негодно.\r\n*** Близо 1500 души са евакуирани от домовете си в района на Париж. Властите са нащрек заради риска от наводнение, представляван от надигащата се река Сена.\r\nНачалникът на парижката полиция Мишел Делпуш съобщи пред репортери, че близо 1500 души са преместени от домовете си в региона Ил дьо Франс, който обхваща френската столица и нейните предградия.\r\n***    Посредникът на ООН в спора за името между Македония и Гърция Матю Нимиц започва посещение в Атина в рамките на подновените преговори между двете страни за решаване на този открит въпрос, който представлява пречка за членството на Македония  в ЕС и НАТО, предава македонската медия „Локално“.\r\nНимиц ще посети Гърция и Македония страни след първата пряка среща на техните министър-председатели Алексис Ципрас и Зоран Заев миналата седмица в Давос, на която те договориха отстъпки и от двете страни, повишаване на преговорите на равнище министри и твърда ангажимент за засилване на процеса на разрешаване на спора за името.\r\nПосредникът ще преговаря първо с гръцките, а след това и с македонските власти и след координацията по въпроса за името, която през последните дни  и Ципрас, и Заев проведоха консултации с политиците от съответните страни.\r\nПървоначално Нимиц ще има срещи с държавно-политическия елит на Атина, от който се очаква да бъде информиран за усилията на правителството да приведе позицията по отношение на начина за решаване на спора.\r\nЦипрас в събота и петък проведе поредица от срещи с водещи политици от страната за координиране на позицията по въпроса за името, като след тяхното приключване излезе със заключение, че се ангажира през следващия период с патриотична отговорност да се стреми към взаимно приемливо решение. Гръцкият министър-председател оцени напредъка, но добави, че пътят към споразумението е все още далеч\r\nНимиц, съгласно дневния му ред се очаква на 31 януари да пристигне в Скопие, а още на следващия ден са предвидени срещи с водещи македонски политици.\r\nНа срещите той ще бъде информиран относно заключенията от координационната среща на политиците в страната от събота.\r\nВ последния кръг от преговорите за името, който се проведе на 17 януари в Ню Йорк Нимиц излезе с набор идеи и предложения и оцени, че на хоризонта вече има решение на дългогодишния спор между Гърция и Македония.\r\n*** Двама души са тежко ранени при експлозия във фабрика за оръжие „Тара“ в черногорския град Мойковац, предава македонската медия  „24 Вести“.\r\nДвамата пострадали с тежки изгаряния са закарани в болницата на град Биело Поле. Все още няма информация за причините за експлозията. \r\nТова не е първият инцидент в „Тара“. Един работник загина, а седмина бяха ранени при експлозия през юли 2015 г.\r\n****  Делегацията на ООН начело със специалния пратеник на организацията по Сирия Стефан де Мистура пристигна в Сочи, за да участва в Конгреса на сирийския национален диалог.\r\nДнес в Русия пристига по-голямата част от участниците във Форума ще се провеждат подготвителни мероприятия. Основният работен ден на конгреса е на 30 януари, вторник.\r\nОчаква се, че на събитието ще участват около 1600 представители на сирийското общество, включително членове на правителството и на различните опозиционни групи. Като наблюдатели са поканени ООН, страните-постоянни членове на Съвета за сигурност на световната организация, както и Египет, Йордания, Ирак, Ливан, Саудитска Арабия и Казахстан.\r\nСрещата ще стане първия от началото на конфликта в Сирия през 2011 г. опит за събиране на една преговорна маса на толкова широк състав участници. На форума трябва да започне процеса за разработване на новата сирийска конституция. На конгреса ще се формира президиум, висш комитет, организационен комитет и три комисии, включително конституционна.\r\nСъорганизатори на мероприятието са Русия, Иран и Турция като страни-гаранти на Астанийското споразумение за прекратяването на огъня в Сирия. \r\n*** Екстремистите от близкоизточната радикална групировка „Ислямска държава“ поеха отговорност за нападението срещу военната академия „Маршал Фахим“ в афганистанската столица Кабул.\r\nСъответната информация бе разпространена от свързаната с джихадистите агенция Amaq. \r\nПо-рано бе съобщено, че най-малко двама афганистански военнослужещи са загинали, а десетима други са ранени при нападението, извършено в ранните часове на деня. Съгласно разпространената информация, самоубийствен атентатор е щурмувал сградата на военната академия. Последвала е стрелба, при която са убити двама военни на Кабул, поясни говорител на Министерството на отбраната на Афганистан, като същевременно допълни, че най-малко петима нападатели са проникнали в академията. Двама от тях са ликвидирани, един е бил арестуван.", "date": "2018.01.29", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/01/29/2482648/dmitriy-peskov-kongresat-na-siriyskiya-natsionalen-dialog-shte-stane-vazhna-krachka-za-razreshavaneto-na-krizata-v-stranata.html", "text": "Прессекретарят на Кремъл Дмитрий Песков заяви, че едва ли нечие неучастие в Конгреса за националния диалог на Сирия в Сочи ще успее да намали значимостта му и той ще стане важна крачка за разрешаването на конфликта в страната, предава РИА Новости.\r\n„Вече говорихме, че всички отчитат, че прекъсване в политическото разрешаване на конфликта в Сирия не може да се очаква. Възможна е единствено търпелива и постепенна работа за придвижването по пътя на политическото урегулиране. В този смисъл Конгресът в Сочи е важна и съществена крачка“, заяви Песков. „Това, че някои представители на процесите, случващи се сега в Сирия, няма да участват, едва ли ще провали конгреса и едва ли ще намали значимостта му“, подчерта той.\r\nКонгресът на националния диалог на Сирия се провежда в Сирия по инициативата на Русия. Специалният представител на руското президентство по Сирия Александър Лаврентиев заяви, че на форума, който трябва да започне процеса по изготвянето на новата сирийска конституция, думата ще получат всички – и опозицията и правителството.  Виктор Турмаков", "date": "2018.01.29", "title": "Дмитрий Песков: Конгресът на сирийския национален диалог ще стане важна крачка за разрешаването на кризата в страната"}
{"url": "http://www.focus-news.net/news/2018/01/29/2482634/reuters-stefan-de-mistura-shte-vodi-komisiyata-za-proektirane-na-novata-siriyska-konstitutsiya.html", "text": "Специалният пратеник на ООН по Сирия Стефан де Мистура ще води комисията за създаване на новата конституция на страната, която ще се установи по време на   Конгреса на сирийския национален диалог, който ще се проведе в руския град Сочи, предава  Reuters.\r\nРусия провежда двудневния конгрес в Сочи на 29 и 30 януари, с който се надява да започне преговорите за създаването на нова конституция на Сирия, след като конфликта в страната приключи.  Виктор Турмаков", "date": "2018.01.29", "title": "Reuters: Стефан де Мистура ще води комисията за проектиране на новата сирийска конституция"}
{"url": "http://www.focus-news.net/news/2018/01/29/2482618/d-r-marko-markov-rzi-shumen-195-na-10-000-dushi-naselenie-e-nivoto-na-zabolevaemostta-v-shumen.html", "text": "195 на 10 000 души население е заболеваемостта в Шумен през изтеклата седмица срещу 177 на 10 000 за предходната. Това съобщи за Радио „Фокус“ - Шумен д-р Марко Марков, директор на Дирекция „Надзор на заразните болести“ в Регионалната здравна инспекция. „Отчетените стойности са по-високи, може да се каже, че сме в предепидемичен период, но засега няма да бъде обявявана епидемия“, заяви той. Продължава ежедневното наблюдение на заболеваемостта и събирането на сведения за отсъстващите по болест учащи. От изпратените от болницата проби за изследване в референтна лаборатория има пет потвърдени случая на грип - един тип А и четири тип Б.\r\nИвелина ИВАНОВА", "date": "2018.01.29", "title": "Д-р Марко Марков, РЗИ - Шумен: 195 на 10 000 души население е нивото на заболеваемостта в Шумен"}
{"url": "http://www.focus-news.net/news/2018/01/29/2482647/normalno-se-osashtestvyava-preminavaneto-prez-granichnite-punktove-zlatograd-kapitan-petko-voyvoda-i-makaza.html", "text": "Нормално се осъществява преминаването през граничните пунктове с Гърция „Златоград – Термес“, „Капитан Петко войвода – Орменион“ и „Маказа – Нимфея“, съобщиха за Радио „Фокус“ – Смолян от пресцентъра на ГД „Гранична полиция“. Трафикът и през останалите пунктове на българо-гръцката граница е с обичайната си интензивност първия работен ден от седмицата.\r\nНели ГЕРГЬОВСКА", "date": "2018.01.29", "title": "Нормално се осъществява преминаването през граничните пунктове „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/01/29/2482654/ministar-neno-dimov-vav-vratsa-94-hil-dushi-ot-regiona-shte-imat-dostap-do-po-kachestvena-piteyna-voda.html", "text": "„111 км. нови водопроводни тръби ще бъдат рехабилитирани. 46 км. канализационна мрежа ще бъде рехабилитирана, от които 25 км. ще е чисто нова. Това каза пред журналисти във Враца министърът на околната среда и водите Нено Димов, който е в града, за да проследи напредъка в изпълнението на „Интегриран проект за воден цикъл на град Враца- II-ра фаза“, предаде репортер на Агенция „Фокус“. Проектът е на обща стойност над 114,5 млн. лв., от които близо 80,4 млн. лв. са безвъзмездна финансова помощ, предоставена по Оперативна програма „Околна среда ‎‎‎2014-2020“. \r\n„По този начин се очаква 79 хил. души в района да имат достъп до по-качествена питейна вода и 94 хил. души да бъдат свързани с канализацията – рехабилитираната и новата, което безспорно е в полза за качеството на живот на гражданите и безспорно е в полза за околната среда. Това е един проект, който мина през много трудности. Благодарение на усилието на кмета ние вървим към приключване на два от етапите. Остава един – трети етап, който е все още рисков, но се надявам и за него да намерим вариант да бъде разрешен“, поясни още министър Нено Димов.", "date": "2018.01.29", "title": "Министър Нено Димов във Враца: 94 хил. души от региона ще имат достъп до по-качествена питейна вода"}
{"url": "http://www.focus-news.net/news/2018/01/29/2482651/radoslava-chekanska-gerb-obshtina-dupnitsa-varvi-po-evropeyski-pat-na-razvitie.html", "text": "Община Дупница върви по европейски път на развитие. Това каза за Радио „Фокус“ - Пирин Радослава Чеканска, народен представител от ПП ГЕРБ за Кюстендилска област. По думите ѝ пример за това са двата успешни мандата на инж. Методи Чимев, по време на които са реализирани много европейски проекти. Според нея благодарение на това Дупница се разхубавява от ден на ден. \"Санираните блокове, градинките, централна градска част са само част от показателите. Дупница върви по един модерен европейски път, което се дължи на усилията на целия кметски екип на Община Дупница и с усилията на досегашните ни депутати - Кирил Калфин и Ивайло Константинов. Аз съм сигурна, че Община Дупница ще продължава да върви в своето развитие“, каза още Чеканска. Тя добави, че вече е провела приемни в Кюстендил и Дупница, а такива предстоят в Сапарева баня и останалите общини от област Кюстендил. „Намеренията ни са всеки понеделник да имаме приемна в някоя от общините, която да бъде съвместна с Кирил Калфин и по отделно. Нито една община няма да остане без приемна. По повод проблемите, които вълнуват хората, аз приемни съм имала като зам. областен управител през цялото време и в Областна администрация и изнесени. Най-наболелите въпроси винаги досега са свързани с имотните казуси. Те не могат да се решат нито от общинска, нито от областта администрация“, каза Чеканска. По думите ѝ тези спорове не са във възможностите на нито един от тях и единствено решение може да им даде съда. „Имаше и представители от една фолклорна група, които искаха информация по какви програми могат да кандидатстват – европейски и национални. На приемната идваха и хора, които търсеха работа“, каза Чеканска.\r\nЛора КАЛЧЕВА", "date": "2018.01.29", "title": "Радослава Чеканска, ГЕРБ: Община Дупница върви по европейски път на развитие"}
{"url": "http://www.focus-news.net/news/2018/01/29/2482657/korea-herald-balgariya-e-svarzvashto-zveno-v-evropeyskata-integratsiya-i-porta-za-yuzhna-koreya-v-es.html", "text": "Посланикът на България в Южна Корея Петър Андонов заяви по време на интервю пред корейския вестник  Korea Herald, че страната му „се опитва да открие обща основа, консенсус, компромис и разбиране сред страните членки на ЕС при вземането на решенията“. Според него с поемането на ротационното председателство в Съвета на ЕС България ще засили европейската интеграция и ще помогне за икономическата устойчивост на континента, както и за сигурността му и неговата културна жизненост. \r\n„Под слогана „Съединението прави силата“ източноевропейската държава ще си сътрудничи с партньорите и с европейските институции, за да изгради силна, сигурна и солидарна Европа“, заяви посланикът.  „България ще се опита да балансира различните гледни точки и интереси на страните членки на ЕС в полза на всички европейски граждани“, заяви Антонов в интервюто, взето в посолството на страната в Сеул. „Ще се опитаме да открием обща основа, консенсус, компромис и разбирателство сред всички страни членки на ЕС при вземането на решенията“, убеден е той.\r\nАндонов представи четирите приоритета на България в председателството. Първото е да се постигне устойчив икономически ръст и социална кохезия, особено чрез даване на сила и образоване на младите поколения с инициативи като програмата „Еразъм+“. На второ място България ще работи за засилването на сигурността на Европа и стабилността ѝ, реформирайки общата европейска система за предоставяне на убежище и подобряване на базите данни с цел борба срещу тероризма и ефективното контролиране на границите.\r\nНа трето място България ще представлява по-добре интересите на народите от Западните балкани и ще засили връзките им с ЕС по отношение на транспорта, енергетиката, образованието, сигурността и цифровата инфраструктура. Последният приоритет е прокарването на пътя към цифрова икономика, чрез изграждането на Единен европейски цифров пазар и подобряването на достъпа до иновации и връзките между образованието и трудовия пазар.\r\n„Вярваме, че нито една държава не трябва да бъде изоставяна, ако споделя амбицията за по-дълбока интеграция“, подчерта посланикът. В отговор на гледната точка на подкрепящите Брекзит и другите националисти, които вярват, че интеграцията може да изтрие националната идентичност той заяви, че вярва, че „тя трябва да се цени и пази“. „Но запазването на идентичността не е антитеза на интеграцията и сътрудничеството, които са необходими за разрешаването на общите проблеми на интегрирания свят. Дори напротив, запазването на силна и горда национална идентичност ще помогне на европейската интеграция“, допълни той. \r\n„Бъдещето е в интеграцията, глобалната свободна търговия и откритите канали за сътрудничество, а не в протекционизма. Смятам, че настоящите националистически и протекционистки чувства са временен феномен“, допълни Андонов. \r\n„България  има специално място в Европа“, заяви дипломатът и допълни, че тя съединява Европа с Азия през последните 1300 години в сърцето на Балканите. „Присъединяването на страната към ЕС през 2007 г. бе ясен и стратегически избор, бележещ завръщането по право в европейската цивилизация“, убеден е той. \r\nОбръщайки се към отношенията с Южна Корея, които са достигнали до равнище на всеобхватно и стремящо се към бъдещето партньорство, Андонов приветства инвестирането в широк спектър от сектори, най-вече в информационните и комуникационни технологии, бизнес—аутсорсингът, електрическите превозни средства, инфраструктурата, възобновяемата енергия, транспорта, логистиката, туризма и хранителната индустрия. \r\n„Ние сме двигател на Югоизточна Европа по отношение на информационните технологии и работим с нашите партньори по създаването на нова „Силиконова долина“ в Западните Балкани“, заяви той, споменавайки „София Тех Парк“ – първата иновационна екосистема в Югоизточна Европа, която може да приюти широк спектър от компании в информационния сектор. \r\n„България предлага на южнокорейските компании привлекателна инвестиционна среда“, заяви посланикът и посочи най-ниските корпоративни данъци в ЕС, конкурентоспособните цени на труда и социалните осигуровки в страната.  „България може да бъде порта за Южна Корея към широкия европейски общ пазар, както и ефективен център за транспорт между Европа, Азия, ОНД, Северна Африка и Близкия изток“, подчерта Андонов.  „Чрез споразумението за свободна търговия между ЕС и Южна Корея ние работим по разширяването на износа си към Корея, включващ информационни и комуникационни услуги, земеделска продукция, храна и вина, химикали, лекарства, автомобилни части и електроника“, допълни той. Виктор Турмаков", "date": "2018.01.29", "title": "Korea Herald: България е свързващо звено в европейската интеграция и порта за Южна Корея в ЕС"}
{"url": "http://www.focus-news.net/news/2018/01/29/2482658/lovech-okrazhnata-prokuratura-zadarzha-za-72-chasa-izvarshitel-na-ubiystvo.html", "text": "Окръжна прокуратура – Ловеч ръководи досъдебно производство за убийство, извършено на 28 януари 2018 г, около 02.34 часа в жилищен квартал \"Лъгът\" в Троян.  Това съобщиха от Апелативна прокуратура-Велико Търново. Досъдебното производство е образувано по чл. 115 от НК.\r\nСигналът за престъплението е подаден на тел. 112 от Георги К. (на 37 години), живеещ на същия адрес, който пред служители на РП - Троян заявил, че вероятно е убил съпругата си Красимира К. на 35 години.\r\nВ коридор на апартамента е установено тялото на жената, по което е имало 26 нанесени прободни рани, в резултат на които е настъпила смъртта ѝ.\r\nС постановление на наблюдаващ прокурор Георги К. е привлечен в качеството на обвиняем и е задържан за 72 часа.\r\nПод ръководството на Окръжна прокуратура – Ловеч се извършват действията по разследването – огледи на произшествието, разпити на свидетели, назначават се експертизи.\r\nРаботата по случая продължава.", "date": "2018.01.29", "title": "Ловеч: Окръжната прокуратура задържа за 72 часа извършител на  убийство"}
{"url": "http://www.focus-news.net/news/2018/01/29/2482653/ek-poeli-sme-angazhiment-da-garantirame-che-sigurnostta-targoviyata-i-zashtitata-na-lichnite-danni-varvyat-raka-za-raka-s-modernizatsiyata-i-inovatsiite.html", "text": "Поели сме ангажимент да гарантираме, че сигурността, търговията и защитата на личните данни вървят ръка за ръка с модернизацията и иновациите. Това се казва в съвместно изявление на първия заместник-председател Франс Тимерманс на Европейската комисия (ЕК), заместник-председателя Андрус Ансип и членовете на Комисията Вера Йоурова и Мария Габриел по повод Деня за защита на личните данни 2018 г., изпратено от Представителството на ЕК в България. \r\nПубликуваме бълния текст на изявлението без редакторска намеса:\r\n\"На 28 януари отбелязахме Европейския ден за защита на личните данни. \r\nЛичните данни са навсякъде. Когато ползвате смартфона си, може да бъдат събирани данни за вашето местонахождение, вашите вкусове, вашите приятели и вашето здраве…. В Европа защитата на данните е основно право, което трябва да опазваме. \r\n2018 г. ще бъде ключова година за защитата на данните в Европа. \r\nПрез май 2018 г. ще влязат в сила актуализираните правила на ЕС за защита на данните. С тези правила се предлага отговор на предизвикателствата, съпровождащи цифровия свят, в който живеем, за нашето право на защита на данните. \r\nТъй като до началото на прилагането на новото законодателство остават само малко над 100 дни, Комисията прие насоки, за да могат националните органи за защита на данните, националните администрации и предприятията да се подготвят за този важен ден. Комисията също така ще предприеме действия за повишаване на осведомеността, за да гарантира, че европейските граждани са напълно запознати с правата си. \r\nЕвропейските граждани вече ще могат да се възползват от нови права. Правото на ясна и разбираема информация ще попречи на дружествата да се крият зад дълги правни формулировки с цел да получат нашето съгласие за обработка на личните ни данни. Друго ново право е преносимостта — правото на предаване на данните на гражданите от един доставчик на услуги на друг, което ще им позволи бързо да сменят доставчиците. Вече са изяснени съществуващите права, като например правото да бъдеш забравен. \r\nПодобрени правила за защита на данните означават също и по-голяма сигурност онлайн. Половината от европейските интернет потребители са загрижени, че личните им данни могат да станат предмет на злоупотреба. Ако вашите лични данни, съхранявани от някое дружество, станат жертва на кибератака, дружеството ще трябва да информира органите и своите потребители в рамките на 72 часа. \r\nДруга важна новост в новите правила е, че когато личните данни се предават през граница, те ще продължават да се ползват със защита. Ако дадено дружество събира данните в Европа, то ще трябва да спазва европейските стандарти, дори ако анализът на тези данни се извършва в чужбина. Това е от ключово значение в един глобализиран свързан свят. \r\nЕвропейският съюз се гордее с водещата си роля в тази област и със своите високи стандарти за защита на данните в световен мащаб. Поели сме ангажимент да насърчаваме нашите ценности в областта на защитата на данните на световно равнище. Икономиките ни зависят в голяма степен от международните потоци от данни. През 2016 г. поставихме началото на Щита за личните данни в отношенията между ЕС и САЩ с цел да се улесни обменът на информация със САЩ. Понастоящем обсъждаме с Япония финализирането на официалните стъпки, които ще позволят свободното движение на лични данни между ЕС и Япония. Този обмен се извършва при пълно спазване на нашите стандарти за защита на данните, като същевременно се улеснява търговията. \r\nПоели сме ангажимент да гарантираме, че сигурността, търговията и защитата на личните данни вървят ръка за ръка с модернизацията и иновациите както на европейско, така и на световно равнище\".", "date": "2018.01.29", "title": "ЕК: Поели сме ангажимент да гарантираме, че сигурността, търговията и защитата на личните данни вървят ръка за ръка с модернизацията и иновациите"}
{"url": "http://www.focus-news.net/news/2018/01/29/2482639/kyustendil-normalno-se-osashtestvyava-preminavaneto-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.01.29", "title": "Кюстендил: Нормално се осъществява преминаването през ГКПП „Гюешево”"}
{"url": "http://www.focus-news.net/news/2018/01/29/2482642/burgas-desetki-sluzhiteli-na-zatvora-v-grada-izlyazoha-na-protest-s-iskane-za-povishenie-na-zaplatite-s-20-i-uvelichenie-na-shtatnite-rabotnitsi.html", "text": "Десетки служители на Бургаския затвор се събраха на протест, предаде кореспондент на Радио \"Фокус\". Протестиращите се почерпиха символично с локум по повод професионалния им празник. \"Локумът се свързва с локумите, които разтяга правителството\", каза Валентин Мартинов,член на УС на Синдиката на затворите в България. Исканията на служителите са увеличение на заплатите с 20% и увеличение на щата. На 31 януари отново ще се проведе протест пред Съдебната палата.\r\nМария РУСЕВА", "date": "2018.01.29", "title": "Бургас: Десетки служители на затвора в града излязоха на протест с искане за повишение на заплатите с 20% и увеличение на щатните работници"}
{"url": "http://www.focus-news.net/news/2018/01/29/2482661/api-vazstanoveno-e-dvizhenieto-na-prevozni-sredstva-do-12-tona-prez-troyanski-prohod.html", "text": "Възстановено е движението на превозни средства до 12 тона по път II-35 Троян - Кърнаре (Троянски проход). Остава в сила ограничението за движение на превозни средства над 12 тона. Това съобщиха от пресцентъра на Агенция \"Пътна инфраструктура\".", "date": "2018.01.29", "title": "АПИ: Възстановено е движението на превозни средства до 12 тона през Троянски проход"}
{"url": "http://www.focus-news.net/news/2018/01/29/2482662/ivan-totev-kmet-na-plovdiv-gripna-vakantsiya-shte-bade-obyavena-ot-chetvartak-ako-se-povishi-protsentat-na-otsastvashtite-uchenitsi.html", "text": "Грипна ваканция ще бъде обявена в Пловдив, ако се повиши процентът на отсъстващите ученици. Това каза пред журналисти кметът на Пловдив инж. Иван Тотев, предаде репортер на Радио „Фокус“ – Пловдив. „Днес и утре ще видим каква ще е тенденцията. Ако видим, че процентът се повишава, дори и да не достигне 30%, ще говорим с Регионалната здравна инспекция (РЗИ) да направим превантивна ваканция, като в София“, каза Иван Тотев. Според данните на РЗИ процентът на отсъстващите ученици е 17%. Според кмета Тотев, ако той се увеличи с един или два процента, ще се обяви грипна ваканция, която ще е два дни преди срочната ваканция. Тотев коментира, че по този начин няма да се пречи на учебния процес.\r\nВесела КРЪСТЕВА", "date": "2018.01.29", "title": "Иван Тотев, кмет на Пловдив: Грипна ваканция ще бъде обявена от четвъртък, ако се повиши процентът на отсъстващите ученици"}
{"url": "http://www.focus-news.net/news/2018/01/29/2482664/trend-azerbaydzhan-balgariya-mozhe-da-stane-gazov-vazel-za-dostavkite-na-azerbaydzhanski-energiyni-resursi.html", "text": "Според азербайджанския посланик в България Наргиз Гурбанова балканската държава може да стане газов възел за доставки на енергоресурси от Азербайджан към Европа, предава “Тренд“.\r\n„Енергетиката винаги е била крайъгълен камък в партньорството между Азербайджан и България. От 2020 г. един милиард кубически метра газ ще бъдат доставени от Азербайджан за България, а това означава, че около милион домакинства в страната ще бъдат осигурени с газ“, заяви Гурбанова. Тя отбеляза, че газта може да постъпва в България през интерконектора „Гърция-България“, който ще бъде съединен с „Южен газов коридор“. \r\n„Газта ще бъде изпращана от Азербайджан и ще преминава през Грузия, Турция, Гърция, Италия и Албания, а от Гърция чрез интерконектора ще достига и до България“, заяви посланикът. \r\nПо-рано българският „Булгаргаз“ сключи договор с азербайджанската държавна компания SOCAR за доставката от находище „Шах Дениз-2“ на един милиарда кубични метра газ годишно, което е около една трета от вътрешното потребление на суровината в България.  Виктор Турмаков", "date": "2018.01.29", "title": "„Тренд“ (Азербайджан): България може да стане газов възел за доставките на азербайджански енергийни ресурси"}
{"url": "http://www.focus-news.net/news/2018/01/29/2482656/veliko-tarnovo-rayonna-prokuratura-svishtov-obrazuva-dosadebno-proizvodstvo-vav-vrazka-s-napadnatiya-lekar.html", "text": "В Районна прокуратура – Свищов е образувано досъдебно производство, във връзка с нападението над лекар в града. Това съобщиха от Апелативна прокуратура-Велико Търново.\r\nНа 27 януари 2018 г., в 19, 50 часа  в Районно управление на МВР – Свищов е подаден сигнал от служител при Център за спешна медицинска помощ – Свищов за това, че д-р И. К. (роден 1965г.)  бил нападнат пред входа на МБАЛ – Свищов, в резултат от което на д-р К. са причинени телесни повреди.     \r\nНезабавно е извършено освидетелстване на пострадалото лице, оглед на местопроизшествието и разпити на свидетели. В извършването на процесуално – следствените действия участва и наблюдаващия прокурор от РП – Свищов. \r\nКъм момента е установено, че  д-р К. бил нападнат докато отивал на работа. При изкачването на стълбите към входа на болницата той чул  бързо приближаващи към него стъпки и се извърнал в посока към шума. В същия момент той получил удар в дясната страна на лицето, в областта на окото. От удара д-р К. паднал на земята на лявата си страна, а в това време нападателят бързо се отдалечил и избягал. В резултат от нападението на д-р К. са причинени следните травматични увреждания: спукване на дясна вежда, оток на десен клепач и комоцио. \r\nПод ръководството на прокуратурата се провеждат процесуално – следствени действия и оперативно–издирвателни мероприятия.\r\n Проверяват се всички версии относно мотива на нападението, включително и наличието на връзка с упражняваната от пострадалия професия. \r\n Работата по случая продължава.", "date": "2018.01.29", "title": "Велико Търново: Районна прокуратура – Свищов образува досъдебно производство във връзка с нападнатия лекар"}
{"url": "http://www.focus-news.net/news/2018/01/29/2482666/d-r-emiliya-baeva-zam-kmet-na-dobrich-za-momenta-zabolevaemostta-ot-grip-v-obshtinata-e-v-ramkite-na-normalnata-za-sezona.html", "text": "За момента заболеваемостта от грип в Община Добрич е в рамките на нормалната за сезона и градът е извън условията за обявяване на грипна епидемия. Това заяви д-р Емилия Баева, зам.-кмет на Добрич с ресор „Хуманитарни дейности“, предаде кореспондентът на Радио „Фокус” – Варна. По думите на д-р Баева практиката от предходни години показва, че в града пикът на грипните състояния е през месеците февруари и март. \r\nТя посочи, че запитвания в Общината по отношение на епидемиологичната обстановка има, а ситуацията се следи чрез данните на Регионална здравна инспекция – Добрич. Към момента данните показват значително по-ниска от средната за страната заболеваемост от простудни и остри респираторни заболявания. \r\nЖулиета НИКОЛОВА", "date": "2018.01.29", "title": "Д-р Емилия Баева, зам.-кмет на Добрич: За момента заболеваемостта от грип в Общината е в рамките на нормалната за сезона"}
{"url": "http://www.focus-news.net/news/2018/01/29/2482663/kyustendil-darzhavniyat-arhiv-sahranyava-snimki-i-dokumenti-svarzani-s-osvobozhdenieto-na-grada-i-posledvashtite-deystviya.html", "text": "Държавният архив в Кюстендил съхранява различни снимки и документи, свързани с Освобождението на града. Това каза пред Радио „Фокус” – Кюстендил Петър Шейков, началник на „Държавен архив” – Кюстендил. По думите му в архива се съхранява фондът на семейство Караманови, включващ краеведските проучвания на Владимир Караманов, касаещи самите военни действия, обстановката в града, атмосферата около Освобождаването на града и последващите действия. Съхраняват се и документи на Общината в Кюстендил, свързани с приходите и разходите от периода 1878 – 1879 година, както и книгата за глобите и наредбите издавани от временното руско управление на Кюстендил. В този документ има любопитни наредби и документи. Една от тях е наредбата за поставяне на основи на равнопоставеност сред населението на Кюстендил, което е от различни етноси. „Имаме снимки на главните действащи лица в битката за Кюстендил”, каза Петър Шейков.\r\nВенцеслав ИЛЧЕВ", "date": "2018.01.29", "title": "Кюстендил: Държавният архив съхранява снимки и документи, свързани с Освобождението на града и последващите действия"}
{"url": "http://www.focus-news.net/news/2018/01/29/2482670/afp-33-tsivilni-sa-zaginali-pri-pravitelstveni-vazdushni-udari-v-severozapadna-siriya.html", "text": "Базираната в Лондон Сирийска обсерватория за правата на човека съобщава, че въздушни удари на правителствената авиация са убили 33 цивилни през последните 24 часа в сирийската северозападна провинция Идлиб, където правителствените сили се борят срещу джихадистите, предава . AFP \r\n„Само през понеделник при ударите са загинали 16 цивилни, включително 11  само при един удар, нанесен по пазар в град Саракеб“, уточнява базираната в Лондон организация. \r\nДругите 17 души са загинали в неделя по време на няколко удара в провинцията, големи части от които са контролирани от сирийското разклонение на „Ал Кайда“. \r\n„Изтребителите на режима засилиха ударите си през последните 24 часа след относителното спокойствие през последните дни заради лошото време“, смята директорът на „Обсерваторията“ Рами Абдул Рахман.  Виктор Турмаков", "date": "2018.01.29", "title": "AFP: 33 цивилни са загинали при правителствени въздушни удари в Северозападна Сирия"}
{"url": "http://www.focus-news.net/news/2018/01/29/2482668/valentin-debochichki-rim-kyustendil-29-yanuari-ostava-naveki-v-pametta-na-vsichki-kyustendiltsi-kato-data-na-svobodata.html", "text": "Датата 29 януари остава навеки в паметта на всички кюстендилци като датата на свободата. Това каза пред Радио „Фокус” – Кюстендил Валентин Дебочички, директор на Регионален исторически музей – Кюстендил. По думите му първото Освобождение на града се осъществява още на 23 януари 1878 година, когато в Кюстендил навлиза ескадрон от Първи дивизион на Четвърти улански харковски полк, под командването на подполковник Юри Антонович Задерновски. При завземането и Освобождението на града, в него навлизат и част от четниците, начело с Ильо Марков, както и въстаналите селяни, начело с Симо Соколов. „Още същия ден достига вестта, че от Крива Паланка към Кюстендил се придвижват редовни турски войски. В това число и артилерия. По-късно в релацията за Освобождението на Кюстендил ще бъде изтъкната заслугата на подполковник Задерновски, който спасява от ненужно кръвопролитие, заповядва изтеглянето на руския отряд и четата на Ильо Марков”, каза Валентин Дебочички. По думите му с цел да довърши освободителното си дело, за да запази своя престиж, генерал Арнолди със серия заповеди сформира нов сборен руски отряд, начело на който застава генерал майор от свитата на императора – барон Майендорф. Под негова команда на 29 януари 1878 година един час преди стъмване от три посоки сборният руски отряд атакува с бой Кюстендил и окончателно освобождава града. „Тази драматичност донякъде е чисто хронологическа, защото градът ни е един от последните, аз мисля, че и последният български град, освободен в самия ход на военните действия по време на Руско-турската война, тъй като само два дни след Освобождението на Кюстендил - на 31 януари, в Одрин е подписано примирието между Русия и Турция”, каза Валентин Дебочички.\r\nВенцеслав ИЛЧЕВ", "date": "2018.01.29", "title": "Валентин Дебочички, РИМ - Кюстендил: 29 януари остава навеки в паметта на всички кюстендилци като дата на свободата"}
{"url": "http://www.focus-news.net/news/2018/01/29/2482671/veliko-tarnovo-obshtinata-odobri-malko-nad-12-mln-lv-za-poddrazhka-na-obektite-stopanisvani-ot-regionalniya-istoricheski-muzey.html", "text": "Общината одобри малко над 1.2 млн. лв. за поддръжка на обектите, стопанисвани от Регионалния исторически музей. Точната сума, която гласуваха общинските съветници на последното си заседание, е 1 121 378 лв. Това съобщи за Радио „Фокус“ – Велико Търново Иван Църов, директор на РИМ – Велико Търново. Той уточни, че по-голямата част от средствата ще бъдат вложени в ремонт и поддръжка на културно-историческите ценности в града и региона. „Аз не очаквам да получим цялата сума, но поне една доста значителна част от нея, надявам се Общината да може да вложи в това, което сме предвидили“, каза още директорът на музея. Той добави, че ежегодно през месец декември културната институция изготвя оценка на обектите и състоянието им, която се предава в Общината. След това тя влиза като част от Инвестиционната програма за следващата година. „Нещата, които трябва да се направят, са много, но свързаните с Царевец са на общата стойност 493 600 лв., като там сумата е най-висока“, обясни още Иван Църов. Той изрази надежда, че местната администрация ще успее да осигури поне част от тези средства.\r\nЛуиза ТРАНЧЕВА", "date": "2018.01.29", "title": "Велико Търново: Общината одобри малко над 1.2 млн. лв. за поддръжка на обектите, стопанисвани от Регионалния исторически музей"}
{"url": "http://www.focus-news.net/news/2018/01/29/2482667/sliven-sluzhitelite-na-zhenskiya-zatvor-protestiraha-na-profesionalniya-si-praznik-sreshtu-neizpalnenite-obeshtaniya-ot-strana-na-pravitelstvoto.html", "text": "Служителите на Женския затвор протестираха на професионалния си празник, предаде репортер на Радио „Фокус“ – Сливен. Служителите имаха торта с лого „Заедно можем повече” и бутилки лимонада. Те носеха плакати „Оттук нататък за нас е въпрос на чест”, „С обещания затвор не се охранява”, „Само едно е сигурно в сектор „Сигурност” – несигурността”, Европа и за нас”. Протестът е насочен срещу неизпълнените обещания от страна на кабинета. \"Протестираме срещу действията на кабинета, респективно срещу министърът на правосъдието\", заяви Цветан Михайлов, председател на Синдикалното дружество в Сливен при Синдикат на служителите в затворите в България. „Думите на министъра на правосъдието от преговорния процес със Синдиката на служителите, че това което е за МВР ще бъде и за работещите в затворите се оказаха напразни и безпредметни”, заяви  Михайлов.\r\nНадзирателите са недоволни и от нерешаването на всички останали проблеми, недостатъчният персонал, увеличаващо се ниво на агресията спрямо служителите от лишените от свобода. Имало и  тенденция на засилване на насилието от страна на лишените от свобода. „Отсъства всякаква защита от страна на държавата по отношение на подобни случаи”, добави Цветан Михайлов. Според него отговорност трябва да има не само Синдиката на служителите в затворите, но и отговорните институции. Протестът в Сливен е подкрепен от служители на Главна дирекция „Охрана”, служители на следствения арест в Сливен.", "date": "2018.01.29", "title": "Сливен: Служителите на Женския затвор протестираха на професионалния си празник срещу неизпълнените обещания от страна на правителството"}
{"url": "http://www.focus-news.net/news/2018/01/29/2482672/ministar-nikolay-nankov-do-2-godini-i-polovina-ochakvame-da-bade-izgraden-skorostniyat-pat-mezhdu-sofiya-i-srabskata-granitsa.html", "text": "До 2 години и половина очакваме да бъде изграден скоростният път между София и сръбската граница. Това каза министърът на регионалното развитие и благоустройството Николай Нанков на брифинг след срещата с вицепремиера на Сърбия Зорана Михайлович и министъра на транспорта, съобщенията и информационните технологии на България Ивайло Московски, предаде репортер на Агенция „Фокус“.\r\n„С изключително удоволствие сме относно проведената работна среща и с всички партньорства, които поддържаме със Сърбия. За мен основен приоритет в рамките на Българското председателство на Съвета на ЕС са Западните Балкани и в нашето поле на действие са две основни теми, като едната е пътната - изграждане на скоростния път между София и сръбската граница в двете отсечки Калотина-Драгоман и Драгоман-Сливница. Вече стартирахме процедурата, в момента предстои фиксиране на участниците. Основната част ще покрием със собствени средства и се надяваме тя да бъде завършена до 2 години и половина. Бюджетът е почти 35 млн. евро за реализиране на устойчиви проекти от двете страни на границата, за околна среда, за младежки политики, за туризъм и др.“, каза още Нанков и посочи като важен приоритет за България и връзката по река Дунав.\r\nМинистърът на транспорта, съобщенията и информационните технологии Ивайло Московски обясни, че Сърбия е близка до България държава и чисто политически двете страни се разбират прекрасно. „Хубавото е, че дори и процеси, които бъдат започнати, но не завършват, имаме уговорката на колегите от Австрия, че също е работят по тази тема, за да има добра интеграция на Западните Балкани и конкретно Сърбия. Ще работим по подписване на споразумение за воден и железопътен транспорт“, каза още той. \r\nМосковски поясни, че двете държави са си поставили рамка от около 6 месеца, в който трябва да бъдат намалени драстично цените за роуминг услуги. „Обсъждаме няколко варианта. Работим и по проект за оптична свързаност между България, Сърбия и Румъния, нямаме заделен бюджет за това, но се надяваме по различни начини да бъде осигурен такъв, за да покрием всички разходи, които ще допринесат за устойчиво развитие на целия регион“, каза още той.\r\nЦветилена СИМЕОНОВА", "date": "2018.01.29", "title": "Министър Николай Нанков: До 2 години и половина очакваме да бъде изграден скоростният път между София и сръбската граница"}
{"url": "http://www.focus-news.net/news/2018/01/29/2482655/dots-d-r-zheko-kyosev-sotsiolog-dori-balgariya-da-ratifitsira-istanbulskata-konventsiya-tya-nyama-da-ima-yuridicheska-stoynost.html", "text": "В Истанбулската конвенция има много неуредени юридически, но и човешки пунктове. Това коментира за Радио „Фокус“ – Пирин доц. д-р Жеко Кьосев, социолог и преподавател в Югозападен университет „Неофит Рилски“. По думите му по тази причина не е изненада, че българското общество в по-голямата си част е против ратификацията на документа. „Винаги съм казвал, че за да се управлява един народ, то трябва да се познава добре неговата народопсихология и нагласа. Като цяло много внимателно следя темата за Истанбулската конвенция. В тази връзка чух и Цветан Цветанов, който каза, че наистина предстои един много сериозен дебат във връзка с конвенцията. Тук обаче има едно много сериозно питане, на което не знам защо все още не получаваме отговор – защо този дебат не се осъществи по-рано“, каза още доц. д-р Кьосев. Според него този дебат идва някак си постфактум. „Някъде из медиите дори се появи изказване на министър-председателят Бойко Борисов, който каза, че по отношение на Истанбулската конвенция вече няма връщане назад, което ще рече, че веднъж подписана, тя задължително трябва да бъде ратифицирана. Това от своя страна означава, че тя трябва да стане задължителна както за българската държава, така и за българското общество“, подчерта доц. д-р Кьосев. Социологът отбеляза, че неуредиците в Истанбулската конвенция убягват на управляващите. „Дори България да ратифицира конвенцията, тя няма юридическа стойност, защото както всяка страна, така и нашата има свои закони. Тоест тук под идеята, че се защитават правата на жените, които за мен не подлежат на никакъв коментар или дебат, се прокарват идеи, които притесняват българското общество и то с основание, а именно така наречените социални полове“, добави доц. д-р Кьосев.\r\nЛивия НИНОВА", "date": "2018.01.29", "title": "Доц. д-р Жеко Кьосев, социолог: Дори България да ратифицира Истанбулската конвенция, тя няма да има юридическа стойност"}
{"url": "http://www.focus-news.net/news/2018/01/29/2482669/dobrich-rayonnata-prokuratura-predade-na-sad-upravitelya-na-evromangan-deyvid-uelings.html", "text": "Районната прокуратура в Добрич предаде на съд управителя и представляващ „Евроманган“ ЕАД Дейвид Уелингс. Това съобщиха от пресцентъра на Апелативна прокуратура – Варна. В Добричкия районен съд прокуратурата е внесла постановление за освобождаването  му от наказателна отговорност с налагане на административно наказание „Глоба“. За това престъпление се предвижда наказание лишаване от свобода до 3 години или глоба. \r\nДелото е внесено в съда по този ред, тъй като съгласно разпоредбите на член 78а, ал. 1 от НК се предвижда задължителното освобождаване на Дейвид Уелингс от наказателна отговорност с налагането на административно наказание „Глоба“ в размер от 1000 до 5000 лева  при едновременното наличие на три предпоставки – деецът да е привлечен за престъпление, което се наказва с лишаване от свобода до 3 години, да не е осъждан и да не е бил освобождаван до момента от наказателна отговорност.  \r\nУправителят и представляващ „Евроманган“ ЕАД е бил привлечен като обвиняем на 23 ноември 2017 г. от Районната прокуратура в Добрич за това, че в 30-дневен срок от спиране на плащанията на дружеството не е поискал от съда да бъде открито производство по несъстоятелност. Тогава с постановление на  прокуратурата му е била наложена мярка за неотклонение „Парична гаранция“ в размер на 2500 лева. Върху нея съдът е наложил обезпечение по искане на прокуратурата, за да послужи за покриване на част от разноските по делото, които до момента са около 5000 лева. \r\nРайонната прокуратура в Добрич е събрала достатъчно доказателства по делото, от които става ясно, че дружеството, на което с концесионен договор е отдадена мина Оброчище, е изпаднало в несъстоятелност от 30 юни 2016 г. Натрупаните публични задължения към НАП са около 1,5 млн. лева. За тези задължения НАП е образувала принудително изпълнение за събирането им. \r\nОтделно от тях „Евроманган“ ЕАД има задължения и към частни кредитори  за доставки и транспорт около 100 000 лева. Само към „Енерго про“ ЕАД дружеството на Уелингс дължи около 300 000 лева.  \r\nУправителят на изпадналото в несъстоятелност дружество „Евроманган“ е  поданик на Кралство Великобритания, със статут на постоянно пребиваващ в България.", "date": "2018.01.29", "title": "Добрич: Районната прокуратура предаде на съд управителя на „Евроманган“ Дейвид Уелингс"}
{"url": "http://www.focus-news.net/news/2018/01/29/2482675/sofiya-ogranicheno-e-dvizhenieto-po-avtomagistrala-trakiya-v-rayona-na-muhovo-pri-km-46-v-posoka-burgas-poradi-remont.html", "text": "Ограничено е движението по автомагистрала \"Тракия\" в района на Мухово при км 46 в посока Бургас, поради ремонтни дейности по участъка. Това съобщиха от пресцентъра на Агенция \"Пътна инфраструктура\". \r\nОбходен маршрут: За направлението София-Костенец – през пътен възел „Ихтиман“ при км 34. За направленията Ихтиман-Пловдив и Костенец-Пловдив – през пътен възел „Церово“ при км 69.", "date": "2018.01.29", "title": "София: Ограничено е движението по автомагистрала \"Тракия\" в района на Мухово при км 46 в посока Бургас, поради ремонт"}
{"url": "http://www.focus-news.net/news/2018/01/29/2482673/radoslava-chekanska-gerb-imame-ideya-za-meditsinski-kolezh-v-dupnitsa.html", "text": "Имаме идея за Медицински колеж в Дупница. Това каза за Радио „Фокус“ - Пирин Радослава Чеканска, народен представител от ПП ГЕРБ за Кюстендилска област. „Дупница е с традиции в образованието, като е имало медицински институт, както и педагогически. Насочили сме се към колеж за медицински сестри, тъй като в цялата страна липсата на медицински сестри е огромна - няма кадри, навсякъде в болниците чувстват недостига на такъв персонал“, каза Чеканска. По думите ѝ Община Дупница има базата, която може да предложи за едно такова обучение - две многопрофилни болници, много медицински центрове и сграда, която може веднага да се използва. „Работим по този въпрос, но пътят е много труден и трябва да се решават много административни казуси, но се надявам в крайна сметка да успеем“, каза Чеканска. Тя коментира и промените в образованието. „Откакто се прие новият Закон за предучилищно и училищно образование, образованието намери пътя си. В момента поетапно се променят учебните програми, което е изключително важно. Промените в този закон бяха наложителни, защото той не беше променян от 1991 година. Беше въведено и дуалното образование, което е един огромен плюс учене в реална среда и не само това - учениците, освен че имат възможност да придобият професия по време на образованието, те имат практика в реална работна среда и получават 90% от минималната работна заплата“, каза Чеканска. Тя подчерта, че не навсякъде е въведено дуалното образование, но където има ученици, които желаят да се обучават, то е въведено. „В Кюстендил и в Дупница се проведоха срещи с представители на реалния бизнес, с директорите на училища, с началника и представители на регионалните управления по образованието, които бяха много ползотворни. Директорите на училищата стигнаха до извода, че трябва да предложат специалностите, по които може да се осъществи това дуално образование. Това трябва да са специалности, които да отговарят на нуждите на бизнеса. Първата крачка е направен и в област Кюстендил дуалното образование ще стъпи на твърда основа“, каза още Чеканска.\r\nЛора КАЛЧЕВА", "date": "2018.01.29", "title": "Радослава Чеканска, ГЕРБ: Имаме идея за Медицински колеж в Дупница"}
{"url": "http://www.focus-news.net/news/2018/01/29/2482674/smolyan-s-dyulgerski-obichay-startiraha-stroitelnite-deynosti-za-izgrazhdane-na-fizkulturen-salon-v-ppmg-vasil-levski-v-kv-raykovo.html", "text": "С дюлгерски обичай стартираха строителните дейности за изграждане на физкултурен салон в ППМГ „Васил Левски” в кв. \"Райково\" в Смолян. Това съобщиха от пресцентъра на Общината. Смолянската фирма „Дюлгер” спечели обществената поръчка и ще извършва строителството. \"Щастлив съм да дам старт на един дълго чакан проект, който ще бъде за децата на Смолян. Да се обучават и спортуват в една приветлива и качествена среда. Това е и най-голямото признание за труда, който полагаме, защото децата на Смолян го заслужават\", каза кметът Николай Мелемов.  \r\nДиректорът на гимназията Мария Илиева посочи, че има символика в това събитие, защото на 29.01.1920 г. ,  преди 98 години със заповед на Министъра на народното просвещение Цанко Бакалов  Ксантийската непълна смесена гимназия се премества в Райково. С това се слага началото на най-авторитетното учебно заведение в Средните Родопи.     \r\nТя благодари на кмета Мелемов , че реализира този мащабен проект и след завършването му децата ще се радват на обновената база и ще имат още по-добри условия за спорт и обучение. \r\nПо-стар дюлгерски обичай стартираме  обекта, а водосвета да ни бъде за здраве и благоденствие, за да го открием в завършен вид. И аз благодаря на кмета Мелемов , че успя да защити този проект, посочи собственикът на „Дюлгер” ООД  Спиро Чавдаров.\r\nНа 12.01.2017 г. Община Смолян подписа договор за безвъзмездна финансова помощ и стартира изпълнението на проектно предложение с наименование  „Обновяване и енергийна ефективност на образователна инфраструктура в гр. Смолян“ включено в инвестиционната програма на Общината по Инвестиционен приоритет „Образователна инфраструктура“ по ОП „Региони в растеж” 2014-2020 г. \r\nПроектът е на стойност 6 598 925,21 лв. (шест милиона петстотин деветдесет и осем хиляди деветстотин двадесет и пет лева и двадесет и една стотинки) с продължителност 30 месеца, в рамките на който ще бъдат извършени следните основни дейности:\r\n- Обновяване на дворно пространство и спортни площадки на сградата на VII СОУ   \"Отец Паисий\"; \r\n- Обновяване на дворно пространство и спортни площадки на ГПЧЕ и VI ОУ \"Иван Вазов\";\r\n- Цялостен ремонт на ППМГ \"Васил Левски\", включващ енергийна ефективност и Реконструкция на сградата, доставка, обновяване на прилежащо дворно пространство и Изграждане на физкултурен салон и система за видеонаблюдение при ПМГ \"Васил Левски\"; \r\n- Основен ремонт и реконструкция на ОДЗ №5 \"Буратино\";\r\n- Доставка на обзавеждане и оборудване на петте учебни заведения.\r\nДруги съпътстващи дейности по проекта са упражняване на строителен надзор при изпълнение на строителството, изпълнение на авторски надзор, въвеждане в експлоатация на обектите, изпълнение на дейности за осигуряване на публичност и комуникация, извършване на независим финансов одит и управление,  и отчитане на проекта.", "date": "2018.01.29", "title": "Смолян: С дюлгерски обичай стартираха строителните дейности за изграждане на физкултурен салон в ППМГ „Васил Левски” в кв. \"Райково\""}
{"url": "http://www.focus-news.net/news/2018/01/29/2482677/prokuror-rumyana-arnaudova-v-parvonachalniya-signal-mvr-tvardi-che-sred-proveryavanite-za-pridobiti-luksozni-imoti-i-koli-litsa-ima-takiva-s-kriminalni-registratsii.html", "text": "Напълно възможно е тези средства да са резултат от легален бизнес, за който са платени съответните данъци. Дори очакваме подобни резултати. Ние не смятаме, че за всички проверявани лица ще установим престъпни деяния. Това заяви прокурор Румяна Арнаудова – говорител на главния прокурор, по време на брифинг в Съдебната палата, където бяха дадени подробности около разпоредената от главния прокурор Сотир Цацаров проверка за произхода на средствата на лицата, придобили недвижими имоти на стойност над 500 000 лева, както и луксозни автомобили, предаде репортер на Агенция „Фокус“.\r\nРумяна Арнаудова поясни, че до главния прокурор Сотир Цацаров е постъпила информация от Централното управление на Националната агенция за приходите за 365 физически лица, придобили през 2015 г. и 2016 г. недвижими имоти с цена над 500 000 лв. \r\n„От ГД „Национална Полиция“ пък постъпиха справки за това, че български граждани управляват автомобили, които окачествяваме като луксозни, доколкото стойността им е изключително висока. Част от тези автомобили са с чужди регистрации, но се управляват на територията на България и са с марките „Майбах“, „Бентли“, „Ламборджини“, РолсРойс“ и „Ферари“, посочи прокурор Арнаудова. По думите ѝ тези информации са законен повод за започване на проверка, тъй като съдържат данни, които могат да съдържат сведения за извършени данъчни престъпления или пране на пари. „За това и главният прокурор разпореди мащабна проверка, които за тези две календарни години 2015-2016 г. са придобили имотите, както и на всички лица, които управляват тези луксозни автомобили“, допълни прокурор Арнаудова. Тя увери, че когато проверките приключат, обществото ще бъде информирано за резултатите от тях и предприетите от прокуратурата последващи действия. „От МВР е възложено да се установи дали лицата, които са собственици на имоти или луксозните автомобили, имат криминални или криминалистична регистрация. Още в първоначалния сигнал МВР твърди, че има такива лица“, допълни още говорителят на главния прокурор.", "date": "2018.01.29", "title": "Прокурор Румяна Арнаудова: В първоначалния сигнал МВР твърди, че сред проверяваните за придобити луксозни имоти и коли лица има такива с криминални регистрации"}
{"url": "http://www.focus-news.net/news/2018/01/29/2482676/reuters-armeyski-general-ot-sasht-zayavi-che-stranata-mu-ne-planira-izteglyane-na-chastite-si-ot-rayona-na-manbidzh-v-severna-siriya.html", "text": "Началникът на Централното командване на въоръжените сили на САЩ ген. Джоузеф Вотел заяви, че страната му няма планове да изтегля силите си, разположени край град Манбидж в Северна Сирия, въпреки предупрежденията на Турция да се премахнат частите от региона, предава  Reuters.\r\n„Изтеглянето на Силите на САЩ от Манбидж, не е нещо, което очакваме“, заяви ген. Вотел. Турция, която провежда военна операция срещу кюрдските „Сили за народна самоотбрана“ в сирийския северозападен регион Африн, също така иска да ги изтласка и от обитавания предимно от араби град Манбидж, разположен малко по-на изток. \r\nСАЩ разполагат с близо 2000 души в Северна Сирия, подкрепящи „Сирийските демократични сили“ – въоръжени части, съставени предимно от кюрди, които се борят срещу „Ислямска държава“. \r\nТурция, която смята местните кюрдски въоръжени формирования за терористични, призова Вашингтон да прекрати военната си подкрепа към тя и да изтегли частите си от региона на Манбидж.  Виктор Турмаков", "date": "2018.01.29", "title": "Reuters:  Армейски генерал от САЩ заяви, че страната му не планира изтегляне на частите си от района на Манбидж в Северна Сирия"}
{"url": "http://www.focus-news.net/news/2018/01/29/2482678/sliven-obyavena-e-gripna-epidemiya-na-teritoriyata-na-obshtinata.html", "text": "В община Сливен е обявена грипна епидемия. Това каза директорът на РЗИ - Сливен д-р Петя Балулова в писмо до областния управител Чавдар Божурски, съобщиха от Областна администрация - Сливен. Основание за обявяване на епидемията е повишената заболяемост от остри респираторни заболявания и грип през изминалата седмица в сравнение с предходната.\r\nСъс заповед на д-р Балулова от 29 януари 2018 г. са разпоредени противоепидемични мерки на ръководителите на лечебните и социалните заведения, началника на РУО и кмета на Общината. Сред разпоредените мерки е при нужда да бъде разширен легловия капацитет на отделенията по инфекциозни болести, детски болести, пулмология и фтизиатрия в областната болница за сметка на други отделения, в лечебните заведения да не се допускат на работа заболели лица от персонала.\r\nПрекратяват се плановите операции и свижданията, преустановяват се плановите консултации на здрави бременни жени и кърмачета, както и всички профилактични прегледи и имунизации. В училищата спират временно масовите мероприятия, а при отсъствие на повече от 30 процента от учениците поради заболяване от грип и остри респираторни заболявания директорите се задължават своевременно да информират началника на РУО. В детските заведения на територията на общината персоналът задължително трябва да изтолзва марлени маски, които да се подменят на четири часа.\r\nОт РЗИ препоръчаха на началника на РУО временно да бъдат прекратени учебните занятия в училищата в община Сливен от 30 януари до 2 февруари включително.\r\nКъм 29 януари в останалите три общини от Сливенска област – Котел, Твърдица и Нова Загора, заболяемостта е под епидемичните стойности.", "date": "2018.01.29", "title": "Сливен: Обявена е грипна епидемия на територията на общината"}
{"url": "http://www.focus-news.net/news/2018/01/29/2482680/vitsepremierat-na-sarbiya-zorana-mihaylovich-za-sarbiya-e-vazhno-da-padnat-vsichki-nefizicheski-barieri-na-granitsite-s-balgariya-i-drugite-ni-sasedni-strani.html", "text": "За Сърбия е важно да паднат всички нефизически бариери на границите с България и другите ни съседни страни, т.е. как пътниците и стоките по-лесно да преминават границите. Това каза на брифинг вицепремиерът и министър на строителството, транспорта и инфраструктурата на Сърбия Зорана Михайлович след срещата с министъра на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски, предаде репортер на Агенция „Фокус“.\r\n„В момента има забавяния на границата от 2 часа и половина, а за пътникопотока – около час и половина. Така че това е един много важен въпрос, с който трябва да се занимаем, дискутирахме го днес. С държавите, които са извън ЕС, Сърбия има един общ граничен пункт, а с държавите от ЕС няма как да имаме един такъв, но трябва да разговаряме с Европейската комисия и да се направят определени стъпки“, каза още тя и изрази надежда, че с времето ще бъде намерено решение.\r\n„Особено щастливи сме, че България работи по проекта за пътя до границата, Миналата година от наша страна открихме около 200 км от Белград до Ниш. Особено се радвам и за това, че уговорихме рамката на споразумението за железопътния и водния транспорт. Ние с България сме в много добри политически отношения, имаме добри икономически връзки и само от нас зависи да ги направим още по-добри. За нас е радост, че България председателства ЕС, защото всички на Балканите имаме общи цели“, каза още Михайлович.\r\nТя коментира темата и за членство на Сърбия в Европейския съюз. „Позицията на Сърбия е за членство в ЕС, за да може целият регион да функционира и да бъде свързан, да преодолее всички останали проблеми. Сигурна съм, че всички държави на Западните Балкани, които са членки на ЕС, могат да ни помогнат по отношение на свързаността. Разбира се има някои политически причини, поради които някои страни не са в ЕС. Важно е свързаността да бъде инфраструктурна, да се направи и газопровод“, каза още Михайлович.\r\n„Ниш - Димитровград за нас е най-важният проект, който през тази година ще започне да се реализира. След 2 дни се подписва договор за финансирането му, който е 265 млн. евро за реконструкция, модернизация, както и околовръстния път около Ниш. Другият проект е газопроводът Ниш - Димитровград, за него се говори повече от едно десетилетие. Вече всичко това е договорено и финансирано от европейските фондове за около 60 млн. евро“, обясни тя.\r\nЦветилена СИМЕОНОВА", "date": "2018.01.29", "title": "Вицепремиерът на Сърбия Зорана Михайлович: За Сърбия е важно да паднат всички нефизически бариери на границите с България и другите ни съседни страни"}
{"url": "http://www.focus-news.net/news/2018/01/29/2482681/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще говорим за кампаниите на Дирекция \"Социално подпомагане\" в Садово. Колко са хората, които се възползват от безплатни винетни стикери, ще ни каже Таня Налбантова, директор Дирекция „Социално подпомагане” в Община Първомай, която обслужва и Садово. Друга тема в предаването ни ще бъде едно предстоящо състезание. За осма поредна година ученици от селскостопанските гимназии в страната ще се включат в състезанието „Млад фермер”. Гимназията в Садово ще е домакин на регионалния кръг на състезанието за Южна България, който ще се проведе от 22 до 24 март. Ще разговаряме с директора на Селскостопанската гимназия в Садово Димитър Йорданов, който ще ни каже какъв е регламентът и има ли интерес към това състезание.\r\nДнес ще говорим и за традициите за Трифоновден в община Садово. Къде се отбелязва този празник и кога ще разберем от секретарите на читалищата в село Поповица Маринела Ставрева и на село Милево – Наталия Маркова.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.01.29", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/01/29/2482682/afp-es-saobshti-che-shte-reagira-nezabavno-sreshtu-vsyako-targovsko-ogranichenie-ot-strana-na-donald-tramp.html", "text": "Европейският съюз съобщи, че ще реагира „бързо и адекватно“, ако Вашингтон наложи търговски ограничения, след като президентът на САЩ Доналд Тръмп обвини Съюза, че „търгува много нечестно“, предава  AFP.\r\n„Европейският съюз е готов да реагира бързо и адекватно в случая, че нашия износ пострада от каквито и да е ограничителни мерки, предприети от страна на САЩ“, съобщи прессекретарят на Европейската комисия Маргаритис Схинас.  Виктор Турмаков", "date": "2018.01.29", "title": "AFP: ЕС съобщи, че ще реагира „незабавно“ срещу всяко търговско ограничение от страна на Доналд Тръмп"}
{"url": "http://www.focus-news.net/news/2018/01/29/2482665/valentin-martinov-sszb-nie-sme-sluzhiteli-po-zakona-za-mvr-no-ni-razgranichavat-v-zaplashtaneto-ot-kolegite.html", "text": "За пореден път бяхме излъгани. За пореден път бяхме неоценени. За пореден път ни се разтягат едни локуми. Това каза пред журналисти Валентин Мартинов, член на УС на Синдиката на служителите на затворите в България по време на протеста, който се проведе днес, предаде кореспондент на Радио „Фокус“ - Бургас. „От толкова години всеки обещава. Няма значение кое правителство. Ние сме безпартийни. Едните обещават, другите обещават и накрая в бюджета за двете специализирани дирекции абсолютно няма никакви пари. Увеличиха ни с 5% заплатата, което е с 30 лева. Подарявам им ги тези пари. Ако могат да си нахранят семействата, да заповядат или да работят при нас. Ние сме служители по Закона за МВР, но ни разграничават в заплащането от колегите“, каза Мартинов, който честити професионалния празник.\r\nМария РУСЕВА", "date": "2018.01.29", "title": "Валентин Мартинов, ССЗБ: Ние сме служители по Закона за МВР, но ни разграничават в заплащането от колегите"}
{"url": "http://www.focus-news.net/news/2018/01/29/2482683/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП \"Капитан Андреево\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.01.29", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2018/01/29/2482684/ministar-ivaylo-moskovski-vazlozhil-sam-proverka-po-vsichki-temi-koito-sa-zalozheni-v-televizionniya-reportazh-za-bdzh.html", "text": "Възложил съм проверка по всички теми, които са заложени в телевизионния репортаж за БДЖ. Това каза пред журналисти министърът на транспорта, информационните технологии и съобщенията Ивайло Московски, предаде репортер на Агенция „Фокус“.\r\n„Не мога да коментирам записаните разговори. В момента, в който се появи анонса, съм възложил проверка по всички теми, които са заложени в телевизионния репортаж. Когато колегите приключат, тогава ще мога да коментирам. На абсолютно всичко, което представлява засегната тема в този репортаж, ще бъда направена проверка“, каза още той и обясни, че е редно човекът, който е бил заплашван, да си подаде оплакване. \r\n„Министерството ще се намеси в случая, защото той представлява престъпление. Но не мога да коментирам нито какви пари струват футболисти, нито нищо, защото най-вероятно има и шахматисти и други спортисти в държавните железници – там са хиляди работещи, но поне на мен не ми е известно да бъдат назначавани хора, защото имат хобита. Назначават се по други критерии и ако има нарушения, всеки, който трябва, ще си понесе отговорност“, обясни Московски.\r\nМинистърът уточни, че в първия си мандат правителството е заварило дружеството фалирало и с 850 млн. лева дългове, които в момента са около 300 млн. лева. „Финансовото състояние на дружеството е най-важната тема и днес имаме преговори с едната група кредитори – т.нар. акционери. Тази седмица ще погасим 32 млн. лева към акционерите и така дълговете ще станат под 300 млн. лева. Това, което се забелязва при БДЖ, е, че при наше управление оперативната загуба намалява и обратното – при колеги от опозицията тя се увеличава“ коментира още Московски.\r\nЦветилена СИМЕОНОВА", "date": "2018.01.29", "title": "Министър Ивайло Московски: Възложил съм проверка по всички теми, които са заложени в телевизионния репортаж за БДЖ"}
{"url": "http://www.focus-news.net/news/2018/01/29/2482687/sport-zarina-diyas-specheli-na-parvi-krag-na-turnira-v-gaosyun.html", "text": "Зарина Дияс победи рускинята Ана Блиннкова с 6:2, 7:5 на първи кръг от турнира в Гаосюн.\r\nНа осминафиналите тя ще се изправи срещу румънката Моника Никулеску, която в този кръг победи тунизийката Онс Джабер с  6:1, 4:0. Виктор Турмаков", "date": "2018.01.29", "title": "Спорт:  Зарина Дияс спечели на първи кръг на турнира в Гаосюн"}
{"url": "http://www.focus-news.net/news/2018/01/29/2482659/burgas-ostavat-vsichki-prevantivni-merki-za-ogranichavame-zabolevaemostta-ot-grip-i-ostri-respiratorni-zabolyavaniya.html", "text": "Грипната епидемия в област Бургас остава. Това е решението на Регионалния щаб за борба с грипа и острите респираторни заболявания, който заседава днес в Областна администрация - Бургас. Това съобщиха от Областна администрация - Бургас. Според експертите от РЗИ взетите противоепидемични мерки са дали резултат, тенденциите от последния работен ден на отминалата седмица са за спад на заболелите. Въпреки това броят им остава близък до цифрите налагащи епидемия. Регистрираните случаи на ГРИП и остри респираторни заболявания към днешна дата са 233 на база 10 000 при граница от 225/10 000.\r\nВаканцията за учениците ще продължи и през следващите 4 дни - 30 януари - 2 февруари, включително.  Остават в сила всички превантивни мерки: детските градини да работят, но в режим на „засилен филтър” – ограничава се достъпът на родители, забранява се посещаването на болни деца, както и сливането на отделни групи, преустановяват се хоспитализациите и плановите операции, също така свижданията, консултациите на здрави бременни жени и деца, както и всички профилактични прегледи\r\nи имунизации.", "date": "2018.01.29", "title": "Бургас: Остават всички превантивни мерки за ограничаваме заболеваемостта от грип и остри респираторни заболявания"}
{"url": "http://www.focus-news.net/news/2018/01/29/2482688/gabrovo-politsiyata-zadarzha-mazh-opital-da-razbie-bankomat.html", "text": "Полицията задържа мъж, опитал да разбие банкомат, съобщиха от пресцентъра на МВР - Габрово. На 27 януари през нощта, при опит за взломяване на метален защитен корпус на банкомат на ул. „Орловска“ в града, е задържан 29-годишен мъж от с. Жълтеш. Полицейските служители намерили у него уреди за взломяване. Извършителят е задържан в РУ-Габрово за срок до 24 часа. Започнато е досъдебно производство.", "date": "2018.01.29", "title": "Габрово: Полицията задържа мъж, опитал да разбие банкомат"}
{"url": "http://www.focus-news.net/news/2018/01/29/2482690/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "За днешното издание на предаването „Петрич – древен и вековечен“ по Радио „Фокус“ – Пирин отново сме Ви подготвили интересни и актуални теми. В края на миналата седмица кметове от източния регион на Македония бяха на посещение в Община Петрич, за да проведат среща с кметът Димитър Бръчков, свързана със защитените територии и зони, както и тяхното опазване. Визитата бе по линия на изпълнение на Програма за опазване на природата в Македония. Как протече самата среща и какви бяха съветите, които кметът Бръчков даде на своите македонски колеги ще имате възможността да чуете в първата част от днешното издание на предаването. Веднага след това ще говорим и за Бюджет 2018 на Община Петрич, който ще бъде гласуван от Общинският съвет в средата на тази седмица. Във втората част от предаването за пореден път ще се върнем назад в историята, за да Ви разкажем за пророчицата баба Ванга, тъй като на 31 януари ще отбележим 107-годишнина от нейното рождение.\r\nТелефоните в студиото са: 0885 303 373 и 073/88 55 81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.01.29", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/01/29/2482692/anadolu-agency-redzhep-tayip-erdogan-provede-sreshta-s-bakir-izetbegovich-i-s-aleksandar-vuchich.html", "text": "Президентът на Турция Реджеп Тайип Ердоган проведе среща със сръбския си колега Александър Вучич и с председателя на Президиума на Босна и Херцеговина Бакир Изетбегович  в на затворени врати в двореца „Йълдъз“ в Истанбул, предава  Anadolu Agency.\r\nОтношенията между Турция и страните от Балканите са набрали инерция през последните години, докато Анкара продължава да развива политически, икономически и търговски връзки с региона-. \r\nПо време на посещението си в Сърбия през октомври Ердоган призова да се правят  повече инвестиции в региона, след като подписа 12 двустранни споразумения със Сърбия.  Виктор Турмаков", "date": "2018.01.29", "title": "Anadolu Agency: Реджеп Тайип Ердоган проведе среща с Бакир Изетбегович и с Александър Вучич"}
{"url": "http://www.focus-news.net/news/2018/01/29/2482689/georgi-svilenski-bsp-mozhe-bi-ministar-moskovski-e-iskal-da-dade-parite-ot-kontsesiyata-na-letishte-sofiya-na-bdzh-za-da-vkara-futbolniya-im-otbor-v-shampionska-liga.html", "text": "Може би министър Московски е искал да даде парите от концесията на летище „София“ на БДЖ, за да вкара футболния им отбор в Шампионска лига. Това каза зам.-председателят на ПГ на „БСП за България“ Георги Свиленски по време на пресконференция, предаде репортер на Агенция „Фокус“. Той коментира излязъл телевизионнен материал за футболния отбор на БДЖ. „Какво наблюдаваме в материала, който излезе в медиите. За тези случаи ние през 2016 г. август месец, тук от тази зала, дадохме пресконференция и сезирахме обществото“, каза той и поясни, че на нея са присъствали двама служители на БДЖ. „След тази пресконференция, двамата служители на БДЖ вече не работят там. Борбата с корупцията с това дружество беше приключила тогава, когато уволни тези двама служители, които имаха доблестта да застанат пред вас и да кажат какво се случва и с ремонтите, и с машинистите и с футболния отбор. Тогава ние изнесохме същите тези факти, които продължават и до днес – наличието на футболисти в БДЖ. Защо БДЖ поддържа футболен отбор?“, попита зам.-председателят на ПГ на „БСП за България“. Той показа стенограма от транспорта комисия, на която е задал въпрос към министър Ивайло Московски - има ли нужда от футболенотбор БДЖ? „Той ми отговаря: „В интерес на истината, чак такива конкретни данни и детайли относно футболни отбори - наистина не знам“. Според Свиленски до 2016 г. министър Ивайло Московски не е знаел за футболен отбор. „Когато беше стартирана концесията на летище „София“, мотивът за концесията беше да се вземат парите от летището и да се дадат на БДЖ. С оглед на дистанцията на времето, въпросът може би е, че е искал да вкара този футболен отбор в шампионска лига. 500 млн. няма за какво друго да бъдат похарчени при този мениджмънт в дружеството“, заяви Свиленски. „Приехме Закона за антикорупцията, вотът по повод корупция в Българския парламент не успя да мине. Беше отхвърлен, но явно проблемите с корупцията в държавата продължават. Явно с този проблем ще трябва да се борим всички заедно и като общество и като политически представители“, посочи Свиленски.\r\nДеница КИТАНОВА", "date": "2018.01.29", "title": "Георги Свиленски, БСП: Може би министър Московски е искал да даде парите от концесията на летище „София“ на БДЖ, за да вкара футболния им отбор в Шампионска лига"}
{"url": "http://www.focus-news.net/news/2018/01/29/2482691/veliko-tarnovo-voenen-ritual-i-poklonenie-po-povod-164-godini-ot-rozhdenieto-na-stefan-stambolov-shte-se-provedat-v-grada-na-31-yanuari.html", "text": "Военен ритуал и поклонение по повод 164 години от рождението на Стефан Стамболов ще се проведат от 11,00 ч. на 31 януари пред паметника на Стефан Стамболов във Велико Търново. Това съобщиха от пресцентъра на Община Велико Търново.\r\nВ програмата са предвидени литературно-музикална композиция „Всичко е добро, което е добро за България!”, изпълнена от Десислава Димитрова, Бояна Аврамова, Цветомир Георгиев и Бирджан Яначков- ученици от Старопрестолна професионална гимназия по икономика, с ръководител Натали Ненова; Слово на проф. д-р Пламен Павлов; Благослов от  Негово благоговейнство свещеник Давид Йовчев; Военен ритуал по полагане на венци и цветя на признателност;Изпълнение на „Химн на Р България”\r\nВъв връзка с реализацията на програмата по случай 164-ата годишнина от рождението на Стефан Стамболов ще бъде въведена временна организация на движението за времето от 10,00 до 12,00 ч. или до приключване на събитията на ул. „Георги С. Раковски“ до площад Самоводска чаршия.", "date": "2018.01.29", "title": "Велико Търново: Военен ритуал и поклонение по повод 164 години от рождението на Стефан Стамболов ще се проведат в града на 31 януари"}
{"url": "http://www.focus-news.net/news/2018/01/29/2482695/ivan-totev-kmet-na-plovdiv-priemame-idei-i-obmislyame-obshtinski-programi-koito-da-podkrepyat-biznesa-v-stariya-grad.html", "text": "Повече събития и повече ресторанти трябва да има в Стария град в Пловдив, за да се развива бизнесът там. Това каза пред журналисти кметът на града инж. Иван Тотев, предаде репортер на Радио „Фокус“ – Пловдив. „Трябва ни критична маса от дейности, които да предизвикат хората да посещават повече Стария град“, каза Иван Тотев. По думите му ще се изработят карти на съществуващите вече ресторанти и заведения, които ще ориентират пловдивчани и гости на града на коя улица какво се предлага. Тотев даде за пример квартал \"Капана\", където бяха одобрени доста проекти за разкриването на много нови заведения. „По този начин Капана стана една от емблемите на Пловдив. „Имаме нужда и трябва да намерим мерки по същия начин да поработим и в Стария град“, каза Иван Тотев. Една от идеите е да се направи една къща на пловдивските автори като Енчо Пиронков, Георги Божилов-Слона, Димитър Киров и други. „Ако са събрани в една къща, ще дадем възможност на другите да имат различно предназначение“, каза Иван Тотев. Той добави, че за момента не са взети никакви решения и че Община Пловдив разчита на широк граждански дебат по темата.\r\nВесела КРЪСТЕВА", "date": "2018.01.29", "title": "Иван Тотев, кмет на Пловдив: Приемаме идеи и обмисляме общински програми, които да подкрепят бизнеса в Стария град"}
{"url": "http://www.focus-news.net/news/2018/01/29/2482685/poradi-obyavena-gripna-epidemiya-v-619-uchilishta-v-stranata-e-preustanoven-uchebniyat-protses.html", "text": "Поради обявена грипна епидемия в 619 училища в страната днес няма учебни занятия, съобщиха от пресцентъра на МОН. 138 училища в област Бургас са в грипна ваканция до 2 февруари включително. В София - област няма да има учебни занятия в 98 училища. В София-град 276 училища няма да учат до 6 февруари включително. В област Габрово в 13 училища няма да има учебни занятия. Обявена грипна ваканция има в 47 училища в област Хасково и в 44 училища в област Ямбол. Днес няма да учат в 2 училища в област Видин – СУ „Хр. Ботев“ – гр. Белоградчик, в ОУ „Васил Левски“ – с. Бойница, както и в  ОУ „Св. Св. Кирил и Методий“ – с. Ставерци – община Долна Митрополия, област Плевен.\r\nВ София-област грипната ваканция се прекратява. От утре учениците са на училище.", "date": "2018.01.29", "title": "Поради обявена грипна епидемия в 619 училища в страната е преустановен учебният процес"}
{"url": "http://www.focus-news.net/news/2018/01/29/2482696/burgas-balgarovo-chestva-140-godini-ot-osvobozhdenieto-si-na-2-fevruari.html", "text": "Кметство Българово, читалище \"Съгласие 1905\", училищното и църковното настоятелство организират честване на 140 години от Освобождението на село Уруменикьой - днешния град Българово, в петък, 2 февруари. Това съобщиха от пресцентъра на Община Бургас. По традиция отбелязването ще започне от 10.00 часа в църквата \"Св. Атанасий\" със заупокойна молитва в памет на убитите православни християни през февруари 1878 г.\r\nОт 10.30 часа децата от Основно училище \"Васил Левски\", детска градина \"Светулка\" и група \"Канатица\" при Народно читалище \"Съгласие 1905\" ще изнесат концерт с възрожденски песни и стихове.\r\nИнтересна беседа за Освобождението на България ще бъде изнесена от Иванка Делева от 11.00 часа.\r\nВеднага след това, в 11.30 часа, жителите на Българово и техните гости ще положат цветя и венци при Костницата в църковния двор и ще се поклонят пред тленните останки на убитите преди 140 години православни християни - българи и гърци.\r\nКметство Българово и Народно читалище \"Съгласие 1905\" канят жителите и гостите на града да се включат в събитията и заедно да почетат паметта на жертвите.", "date": "2018.01.29", "title": "Бургас: Българово чества 140 години от освобождението си на 2 февруари"}
{"url": "http://www.focus-news.net/news/2018/01/29/2482693/yavor-gechev-fondatsiya-chetiri-lapi-predlozhihme-v-pazardzhik-da-se-grizhat-da-zdravite-6-godishni-lavove-lyubo-i-eva.html", "text": "По повод днешната пресконференция и изказването на кмета на Община Пазарджик мога да коментирам, че на двете лъвчета Масуд и Терез трябва да се окаже специализирана помощ. Това каза за Радио „Фокус“ – Пазарджик Явор Гечев от Фондация „Четири лапи“. Той обясни, че такава няма в страната, а може да бъде осигурена в Спасителния център в Холандия. „Нашата политика е да връщаме животните в среда, в която да са минимално зависими от човека. Това не означава, че те ще бъдат пуснати в дивата природа, защото нямат умения за оцеляване. Трябва им такава среда, която да е максимално близка до естествената. Тук не става въпрос за някакво безсмислено настояване, а за принципна позиция. Лъвчетата оцеляха благодарение на едно чудо и на всеотдайните грижи на доброволците от Фондация „Дивите животни“, но с растежа им, техните нужди ще стават все по-големи. Убеден съм, че в Пазарджик могат да се предоставят много добри условия за отглеждането на лъвове, но на здрави животни. За това предложих на кмета да се погрижи за останалите два лъва в парка в Разград. Това са двойката Любо и Ева. Те са на 6 години. Лъвовете са в добро здраве и съм сигурен, че ще представляват много по-голям интерес за посетителите, отколкото Масуд и Терез, защото ако не се вземат мерки още сега, след два месеца двете лъвчета ще бъдат една много тъжна гледка“, коментира Гечев. Той добави, че днешните събития не променят решението за протест утре в 12.00 часа пред сградата на Министерския съвет.\r\nВаня НИКОЛОВА", "date": "2018.01.29", "title": "Явор Гечев, Фондация „Четири лапи“: Предложихме в Пазарджик да се грижат да здравите 6-годишни лъвове Любо и Ева"}
{"url": "http://www.focus-news.net/news/2018/01/29/2482686/predsedatelyat-na-narodnoto-sabranie-uchastva-v-tarzhestvenoto-chestvane-na-140-godini-ot-osvobozhdenieto-na-targovishte.html", "text": "Председателят на Народното събрание Цвета Караянчева участва в тържественото честване на 140 години от Освобождението на Търговище. Тя присъства на ритуала по издигане на знамена на площад „Свобода“. Това съобщиха от пресцентъра на Народното събрание. Председателят на парламента се включи в шествието до Морената и в церемонията по поднасяне на цветя и венци в памет на загиналите за свободата на Търговище. \r\nВ ден като този ние трябва да помним, че ако всеки паметник е разрушим от времето, то неразрушим е само споменът, който живее в поколенията и който ги вдъхновява за подвиг, заяви в словото си председателят на Народното събрание. Затова по думите й такъв невидим паметник трябва да вдигнем в душите си за великата епопея на Освобождението, който да можем да предадем на тези, които ще дойдат и след нас. Тогава наистина ще сме изпълнили дълга си пред Майка България, допълни Цвета Караянчева. \r\nСвободата е изстрадана от всички българи, платена с потоци българска и руска кръв, узаконена със силата на духа и оръжието, подчерта председателят на парламента. Длъжни сме да предадем магията на тази свобода на поколенията, за да я има България, добави още Цвета Караянчева. Председателят на парламента призова \"да помним, че неразрушим е споменът, който живее в поколенията и ни вдъхновява\". \r\nДлъжни сме знаем, че правото да сме свободни българи не идва даром и не е задължение, а велика и свещена привилегия и затова трябва не само да го изживеем, но и да го съхраним завинаги, заяви Цвета Караянчева. Длъжни сме да знаем, че сме частица от храбър народ-мъченик, че носим неговата памет, неговата национална идея и неговия национален устрем, добави тя.", "date": "2018.01.29", "title": "Председателят на Народното събрание участва в тържественото честване на 140 години от Освобождението на Търговище"}
{"url": "http://www.focus-news.net/news/2018/01/29/2482699/veliko-tarnovo-rayonna-prokuratura-svishtov-predade-na-sad-stopani-na-kucheta-nahapali-do-smart-vazrastna-zhena.html", "text": "Районна прокуратура –Свищов внесе в съда обвинителен акт срещу стопани на кучета, които нападнали възрастна жена и причинили смъртта й. Това съобщиха от Апелативна прокуратура-Велико Търново.\r\nОбвинението срещу Петър К. и Величка К. е за това, че на 19.01.2017 г. в с. Козловец, общ. Свищов, в съучастие, като съизвършители, не положили достатъчно грижи за гръбначни животни – рижаво на цвят мъжко куче кръстоска между порода «Питбул» и местно едро куче, и черно на цвят мъжко куче, които се намират под техен надзор, в резултат на което същите са нанесли разкъсване на дясна сънна артерия и вена заедно с нарушаване в дълбочина и на други кръвоносно съдове по главата, тялото и крайниците с липсващи меки тъкани, довели до смъртта на Гина Б. /на 80 години/. Престъплениe по чл. 325,  вр.  чл.20 от НК;\r\nОбвиняемите отглеждали в дома си двете кучета, които  завързвали със синджири в близост до кошарата си и там им давали храна. Често кучетата се движили свободно в двора и в селото, но поради проява на злобен характер хората се страхували от тях. Въпреки, че предупреждавали  стопаните им да не ги пускат, кучетата продължавали да бродят по улиците. Преди няколко години, едното от тях изяло друго куче. Заради агресивното им поведение съседи непрестанно се страхували, че питбулът /рижавото куче/ на обвиняемите ще нападне някое от децата им.\r\nНа 19.01.2017г докато се прибирало към дома си съседско  момче  видяло в близост до геран и до дома на пострадалата, разхвърляни дрехи по земята. Момчето видяло, че на земята лежи жена, а върху нея се били надвесили двете кучета на обвиняемите и я  хапели. Започнал да пищи и крещи, но никой не се показал. В този момент майка му звъннала на мобилния телефон на сина си, за да му каже да се прибира. Тя чула кучешки лай и гласа на момчето, който викал „Циба, циба..“ Уплашена майката побързала да прибере детето си и се обадила за помощ на близки, за да разгонят кучетата от тялото на пострадалата.\r\nПредстои насрочване на делото за разглеждане от съда.", "date": "2018.01.29", "title": "Велико Търново: Районна прокуратура –Свищов предаде на съд  стопани на кучета, нахапали до смърт възрастна жена"}
{"url": "http://www.focus-news.net/news/2018/01/29/2482701/burgas-61-godishen-mazh-se-e-zastrelyal-s-lovna-pushka.html", "text": "61-годишен мъж се е застрелял с ловна пушка, съобщиха от пресцентъра на ОДМВР - Бургас. Днес около 12.36 часа в Първо Районно управление – Бургас е получено съобщение за инцидент в жилищен дом, разположен на ул. „Алеко Богориди”, при който 61-годишният бургазлия Г.Б. се самопрострелял в областта на сърцето със законно притежавана ловна пушка. По първоначални данни мъжът в последно време имал здравословни проблеми. Към момента се извършва оглед от следствено-оперативна група, като се разпитват и свидетели на инцидента. Тялото на Г.Б. ще бъде откарано за аутопсия в „Съдебна медицина” към УМБАЛ – Бургас.\r\nРаботата по случая продължава от служители на Първо Районно управление – Бургас.", "date": "2018.01.29", "title": "Бургас: 61-годишен мъж се е застрелял с ловна пушка"}
{"url": "http://www.focus-news.net/news/2018/01/29/2482700/politico-ministarat-na-finansite-na-portugaliya-shte-podade-ostavka-ako-bade-ofitsialno-opredelen-za-zapodozryan-po-delo-za-koruptsiya.html", "text": "Министърът на финансите на Португалия е заявил, според местни медии, че ще подаде оставка, ако бъде официално определен за заподозрян по случай за корупция, при който наскоро полицията претърсваше министерството, предава  Politico.\r\nСпоред местния вестник „Сорейо да Маня“ Сентено е заявил на министър-председателя Антонио Кошта, че е готов да подаде оставка, ако бъде официално определен като заподозрян в разследване дали са давани незаконни данъчни отстъпки на членове на семейството на президента на португалския футболен тим „Бенфика“. Министерството на финансите отказва коментар.  \r\nСпоред местните медии  Сентено е получил места на ВИП-трибуните на стадиона на „Бенфика“ от които е гледал мача от португалското първенство срещу „Порто“ в замяна на отстъпките. Сентено е дългогодишен и отявлен фен на \"Бенфика\".  Виктор Турмаков", "date": "2018.01.29", "title": "Politico: Министърът на финансите на Португалия ще подаде оставка, ако бъде официално определен за заподозрян по дело за корупция"}
{"url": "http://www.focus-news.net/news/2018/01/29/2482702/afp-devet-dushi-sa-zaginali-pri-sblasatsi-mezhdu-pravitelstvenite-i-buntovnicheskite-sili-v-yemen.html", "text": "Най-малко девет души са загинали при боевете между бунтовническите и правителствени сили във временната столица на Йемен Аден, предава  AFP.\r\n„Петима бунтовници са убити със снайпери, докато останалите четирима при престрелки“, съобщава местен военен източник. Той допълни, че и двете страни използват тежка артилерия и танкове по време на втория ден от боевете в южния пристанищен град. Виктор Турмаков", "date": "2018.01.29", "title": "AFP: Девет души са загинали при сблъсъци между правителствените и бунтовническите сили в Йемен"}
{"url": "http://www.focus-news.net/news/2018/01/29/2482694/georgi-svilenski-bsp-davame-24-chasa-na-ministar-ivaylo-moskovski-da-osvobodi-rakovodstvoto-na-bdzh-ako-ne-go-napravi-shte-iskame-negovata-ostavka.html", "text": "Даваме 24 часа на министър Ивайло Московски да освободи ръководството на БДЖ, ако не го направи -  ще искаме неговата оставка. Това каза зам.-председателят на ПГ на „БСП за България“ Георги Свиленски по време на пресконференция, предаде репортер на Агенция „Фокус“. „Даваме 24 часа срок на министъра на транспорта да освободи цялото ръководство на БДЖ. Това го искахме и преди две години. Той не го направи и каза, че държи на ръководството и застава зад него. Ако г-н Московски продължава да държи на него, ако не го освободи - утре ще поискаме наговата оставка“, коментира Свиленски. Той разкри, че в 21 век служители са заплашвани с думите: „Мъртъв си“. „Представяте ли си каква наглост имат служители към подчинените си“.  Свиленски поиска още Сметната палата да влезе да направи одит в БДЖ. „Искаме инспекция по труда да провери работното време на машинистите“, посочи Свиленски. Той поясни, че всички тези сигнали ще бъдат заведени надлежно по институциите.\r\nДеница КИТАНОВА", "date": "2018.01.29", "title": "Георги Свиленски, БСП: Даваме 24 часа на министър Ивайло Московски да освободи ръководството на БДЖ, ако не го направи - ще искаме неговата оставка"}
{"url": "http://www.focus-news.net/news/2018/01/29/2482660/ivan-takov-stolichen-obshtinski-savetnik-ot-bsp-kogato-sistemata-za-otchitane-ne-raboti-adekvatno-kak-merkite-sreshtu-mrasniya-vazduh-da-sa-efektivni.html", "text": "Когато системата за отчитане не работи адекватно, мерките срещу мръсния въздух няма как да са ефективни. Това коментира общинският съветник от БСП и член на Комисията по опазване на околната среда, земеделие и гори към Столичния общински съвет Иван Таков в сутрешния блок на БНТ1 \"Денят започва\", съобщиха от пресцентъра на ГС на БСП-София.\r\n\"В неделя превишението на допустимите норми за замърсеност на въздуха в София показваше на места над 600 микрограма на кубичен метър. Разбира се, това бяха моментни стойности. Но системата за ранно предупрежнение не ги отчете. Тя показа високо замърсяване между 150 и 200 микрограма на кубичен метър на две от станциите, обясни Иван Таков и допълни, че този факт поставя под въпрос ефективността на част от мерките, които приети на първата сесия за годината на Общинския съвет през миналата седмица.\r\nИван Таков припомни, че първата мярка, която се задейства при отчетено замърсяване на въздуха над допустимите норми, е рестриктивна - забрана за паркиране в центъра на София. \"Едва 48 часа по-късно, при реално замърсяване влиза \"зеленият билет\", обясни той. - Предложението, което направих и по време на заседанието на комисиите, а и на сесията миналата седмица, беше забраната за паркиране в центъра и \"зеленият билет\" да влязат едновременно. Нормално е, след като забраняваш на хората да използват автомобилите си, да им осигуриш удобно и евтино пътуване с градския транспорт. Нямам обяснение защо не приеха това предложение. За мен то е добро. Такава е оценката и на гражданите, които се движат в София с автомобили\".\r\nСпоред общинския съветник от БСП приетите мерки срещу мръсния въздух в София сами по себе си не са достатъчни за решаване на проблема. \"Изключително важно е как ще бъде осъществяван контролът от страна на органите на реда и от Столична община, коментира още Иван Таков. - Знаем колко незаконни депа за продажба на стари дограми има на територията на София. Знаем също, че продължават да горят дрехи за отопление. Това са много сериозни проблеми, които трябва да решим, за да се справим със замърсяването на въздуха в града ни\".", "date": "2018.01.29", "title": "Иван Таков, столичен общински съветник от БСП: Когато системата за отчитане не работи адекватно, как мерките срещу мръсния въздух да са ефективни"}
{"url": "http://www.focus-news.net/news/2018/01/29/2482706/ministrite-temenuzhka-petkova-i-yuval-shtaynits-obsadiha-vazmozhnostite-za-dostavka-na-priroden-gaz-ot-izrael-za-balgariya.html", "text": "В рамките на работното посещение в Държавата Израел българският енергиен министър Теменужка Петкова обсъди с колегата си д-р Ювал Щайниц възможностите за доставка на природен газ за страната ни, съобщиха от пресцентъра на министерството. „Сигурността на енергийните доставки и диверсификацията на източниците и маршрутите на природния газ са сред основните приоритети в енергийната политика на настоящето правителство. Разглеждаме източното Средиземноморие и Израел като потенциален източник на природен газ“, каза Петкова по време на разговорите. По думите й страната ни проявява интерес към възможностите за доставки на природен газ до територията на България от израелските офшорни газови находища Тамар и Левиатан.\r\nПеткова представи пред министъра на националната инфраструктура, енергетиката и водните ресурси на Държавата Израел д-р Щайниц развитието на газовите проекти в България. Чрез проектите за интерконектори Гърция-България и Турция-България страната ни е неразделна част от реализацията на Южния газов коридор, работим и по вариант за включване в проекта за изграждане на терминал за втечнен природен газ до Александруполис, Гърция, каза Петкова. Една от възможностите за доставка на израелски природен газ до България е именно чрез терминалите за втечнен природен газ. Като друг вариант се разглежда проектът за подводен газопровод EASTMED от Израел през Кипър и остров Крит до Гърция. \r\nБългарската страна запозна израелската и с концепцията за създаване на регионален газоразпределителен център „Балкан“ на територията на България. \r\nПо думите на министър Щайниц израелският енергиен сектор разработва значителни ресурси от природен газ, които биха могли да се изнасят. Той изрази надежда, че Израел може да допринесе за диверсифициране на източниците на природен газ в Югоизточна и Южна Европа и особено за България, Гърция и Италия.\r\nДвамата министри се договориха да подготвят Меморандум за разбирателство в областта на енергетиката, с акцент върху възможността за доставка на природен газ от офшорните газови находища на Държавата Израел.\r\nОбсъдени бяха и възможностите за съвместно сътрудничество в сферата на киберсигурността в енергийния сектор. В заключение, министър Петкова добави, че страната ни би оценила високо опита и добрите практики на израелските компании в областта на проучването и добива на природни богатства и допълни, че израелски инвеститорски фирми са добре дошли в България.", "date": "2018.01.29", "title": "Министрите Теменужка Петкова и Ювал Щайниц обсъдиха възможностите за доставка на природен газ от Израел за България"}
{"url": "http://www.focus-news.net/news/2018/01/29/2482704/ministar-ivaylo-moskovski-shte-dade-izvanreden-brifing.html", "text": "Министърът на транспорта, информационните технологии и съобщенията Ивайло Московски ще даде извънреден брифинг за представителите на медиите. Това съобщиха от пресцентъра на министерството.\r\nБрифингът ще се състои от 15:30 часа, в зала 3, в сградата на Министерството на транспорта, информационните технологии и съобщенията на ул. „Дякон Игнатий“ № 9.", "date": "2018.01.29", "title": "Министър Ивайло Московски ще даде извънреден брифинг"}
{"url": "http://www.focus-news.net/news/2018/01/29/2482708/redovniyat-mesechen-brifing-na-ministara-na-vatreshnite-raboti-valentin-radev-shte-se-provede-na-30-yanuari.html", "text": "Редовният месечен брифинг на министъра на вътрешните работи Валентин Радев ще се проведе утре, 30 януари. Това съобщиха от пресцентъра на МВР. Брифингът ще се проведе от 13.00 часа в сградата на МВР.", "date": "2018.01.29", "title": "Редовният месечен брифинг на министъра на вътрешните работи Валентин Радев ще се проведе на 30 януари"}
{"url": "http://www.focus-news.net/news/2018/01/29/2482698/georgi-svilenski-bsp-iskame-ostavkata-na-zamestnik-ministara-na-transporta-angel-popov.html", "text": "Искаме оставката на заместник-министъра на транспорта Ангел Попов. Това каза зам.-председателят на ПГ на „БСП за България“ Георги Свиленски по време на пресконференция, предаде репортер наАгенция „Фокус“. Свиленски заяви, че преди 15 минути Кънчо Димитров е уволнен като директор на областния отдел на ДАИ – София. „Не може човек, който е сезирал прокуратурата, ДАНС, изпратил три сигнала до министър-председателя, той да бъде уволнен дисциплинарно“, каза Свиленски.  „Разбирате ли какъв сигнал се дава към всеки един служител в това министерство и в тази агенция, който си позволи да разкрие корупция“, посочи Свиленски. Според него случаят с Димитров потвърждава, че служители с държавно обвинение не могат да продължат да изпълняват задълженията си на държавни служители, а хора, които се борят с корупцията да бъдат отстранявани дисциплинарно. Той коментира, че е обвиняван за това, че има лични интереси за искането на оставката на заместник-министъра и подчерта, че няма такива. \r\nДеница КИТАНОВА", "date": "2018.01.29", "title": "Георги Свиленски, БСП: Искаме оставката на заместник-министъра на транспорта Ангел Попов"}
{"url": "http://www.focus-news.net/news/2018/01/29/2482703/dimitar-danchev-bsp-sluzhiteli-na-bdzh-rabotyat-chasove-izvan-dopustimata-norma.html", "text": "Служители на БДЖ работят часове извън допустимата норма и извършват некачествени ремонти на локомотиви и подвижен състав. Това каза народният представител от ПГ на „БСП за България“  Димитър Данчев по време на пресконференция, предаде репортер наАгенция „Фокус“. Според него това са проблеми, които засягат всеки един българин. „За съжаление трябва да започна с една тъжна и печална статистика от историята на БДЖ. Спомняте си локомотив се запали на гара. Дефектни спирачки станаха причина за инцидент с влак. Замръзнали спирачки обърнаха товарен влак. Всичко това са инциденти, които са добре известни и по които не се взима никакво отношение. Ние  от БСП многократно сме използвали всички възможности, които имаме като опозиция в парламента да задаваме въпроси и да търсим отговорността и мерките, които се вземат за решаването на проблемите в БДЖ, както на парламентарен контрол, така и в транспортна комисия“, заяви Данчев. Във връзка с поддържания от дружеството футболен отбор, той коментира: „За нас това е недопустимо, необяснимо и няма да се съгласим това нещо да продължи по този начин“, заяви той. \r\nДеница КИТАНОВА", "date": "2018.01.29", "title": "Димитър Данчев, БСП: Служители на БДЖ работят часове извън допустимата норма"}
{"url": "http://www.focus-news.net/news/2018/01/29/2482705/hristiyan-krastev-bivsh-direktor-na-bdzh-nedopustimo-e-chovek-spal-4-chasa-da-otide-da-vozi-barziya-vlak-sofiya-varna-i-pak-da-go-pishat-na-rabota.html", "text": "Не може човек, който е спал 4 часа да отиде да вози бързия влак София – Варна, да преспи във Варна осем часа и пак да го пишат на работа. Това е недопустимо. Това каза Христиан Кръстев, бивш изпълнителен директор на БДЖ, по време на пресконференция в централата на БСП, предаде репортер наАгенция „Фокус“. „Недопустимо е хората, които работят на подвижния състав да имат такава преработка часове за годината. Това означава самоубийство и убийство на самите пътници, които се возят във влаковете“, заяви Кръстев.  Според него има начин как да бъдат осигурени достатъчен брой локомотивни машинисти. „Другото, което извършването на ремонти. Бях потресен от думите, които бяха изречени от изпълнителния директор на БДЖ, че такива ремонти се извършвали от частни фирми от десетилетия наред. Това не е истина. Тези ремонти, които се цитират се извършват по договор, подписван от 2016 г. Никога такива ремонти не са извършвани“, заяви Кръстев. \r\nДеница КИТАНОВА", "date": "2018.01.29", "title": "Християн Кръстев, бивш директор на БДЖ: Недопустимо е човек, спал 4 часа, да отиде да вози бързия влак София – Варна и пак да го пишат на работа"}
{"url": "http://www.focus-news.net/news/2018/01/29/2482712/montana-vazstanoveno-e-dvizhenieto-v-dvete-lenti-po-pat--1-vidin-montana-v-rayona-sled-s-smolyanovtsi.html", "text": "Възстановено е движението в двете ленти по път І-1 Видин - Монтана в района след с. Смоляновци. Това съобщиха от пресцентъра на Агенция \"Пътна инфраструктура\".", "date": "2018.01.29", "title": "Монтана: Възстановено е движението в двете ленти по път І-1 Видин - Монтана в района след с. Смоляновци"}
{"url": "http://www.focus-news.net/news/2018/01/29/2482679/ministar-tsetska-tsacheva-nuzhno-e-podobryavane-na-prakticheskoto-prilagane-na-zakonodatelstvoto-za-zashtita-na-zhertvite-na-prestapleniya.html", "text": "Основата на правата и защитата на жертвите на престъпления и техните семейства е поставена, но по-важно е законодателство в тази връзка да има реално измерение на практика, заяви министърът на правосъдието Цецка Цачева в Брюксел пред Групата на високо ниво по правата на жертвите. Това съобщиха от пресцентъра на министерството.\r\nФорумът се организира от Главна дирекция „Правосъдие и потребители“ на  Европейската комисия.  В него участват още комисарят на Европейския съюз по въпросите на правосъдието, потребителите и равнопоставеността между половете Вера Юрова и комисарят по сигурността на Съюза Джулиан Кинг. \r\n„Обикновено престъпленията засягат повече от едно лице, като близките на жертвата също са потърпевши, макар и непряко. Броят на засегнатите от престъпления в Европа е голям. В същото време трябва да отбележим, че свободното движение на хора е основна ценност на Европейския съюз. Граждани постоянно пътуват и рискът да станат жертва на престъпление в чужбина е също толкова голям, колкото и в собствената им държава“, каза още министър Цачева. \r\nТя припомни, че държавите-членки вече да въвели в националните си законодателства директивата относно обезщетението на жертвите на престъпления и директивата за установяване на минимални стандарти за правата, подкрепата и защитата на жертвите на престъпления.\r\nАкцент в днешната срещата бе поставен на Директивата за правата на жертвите, като участниците дебатираха три основни теми: жертви на тероризъм, обезщетение на жертви на престъпления и жертви на насилие, основано на пола. \r\nПо думите на министър Цачева общите усилия трябва да се насочат към подобряване на практическото прилагане на законодателството в областта на правата на жертвите във всяка държава от ЕС, както и да се подобри трансграничното сътрудничество.\r\n„Процесът по присъединяването на Европейския съюз към Истанбулската конвенция следва да продължи, защото този акт ще позволи по-добро координиране на политиките в тази област между различните институции на ЕС и обмена на добри практики. Той  ще насърчи и сътрудничеството между държавите-членки за целите на борбата с насилието над жени“ , каза още министър Цачева и отбеляза, че по време на Българското председателство на Съвета на Европейския съюз ще се работи активно в тази посока.", "date": "2018.01.29", "title": "Министър Цецка Цачева: Нужно е подобряване на практическото прилагане на законодателството за защита  на жертвите на престъпления"}
{"url": "http://www.focus-news.net/news/2018/01/29/2482714/sport-pike-prodalzhi-dogovora-si-s-barselona-do-2022-godina.html", "text": "Защитникът на Барселона Жерар Пике сключи с клуба нов договор, който ще продължи до 2022 г.  \r\nПрез настоящия сезон той проведе 27 мача за Барселона във всички турнири, отбелязвайки два гола и получавайки десет жълти картона.  Виктор Турмаков", "date": "2018.01.29", "title": "Спорт: Пике продължи договора си с Барселона до 2022 година"}
{"url": "http://www.focus-news.net/news/2018/01/29/2482711/poradi-zabolyavane-narodniyat-predstavitel-ot-bsp-za-balgariya-nona-yotova-nyama-da-uchastva-v-organiziranata-za-30-yanuari-priemna-na-bsp-sofiya.html", "text": "Поради заболяване народният представител от „БСП за България“ Нона Йотова няма да участва в организираната приемна на БСП – София на 30 януари, съобщиха от пресцентъра на ГС на БСП - София. Нона Йотова ще бъде заместена от колегата си Петър Витанов.", "date": "2018.01.29", "title": "Поради заболяване народният представител от „БСП за България“ Нона Йотова няма да участва в организираната за 30 януари приемна на БСП – София"}
{"url": "http://www.focus-news.net/news/2018/01/29/2482707/polkovnik-stancho-stanchev-voennoistoricheska-komisiya-kyustendil-e-osvoboden-tri-dni-predi-podpisvane-na-primirieto-v-odrin.html", "text": "Градът е освободен три дни преди подписване на примирието в Одрин. Това каза пред журналисти полковник Станчо Станчев, председател на Военноисторическата комисия, предаде репортер на Радио „Фокус” – Кюстендил. Той откри организираната кръгла маса „Ангелите на Свободата”, посветена на 140 години от Освобождението на Кюстендил. „Ние започнахме от миналата година с една конференция в Община Свищов, оттам започва победният устрем на руските войски из територията на българското землище, за да достигне вече и до последната си точка – Кюстендил, който се освобождава три дни преди да се подпише примирието в Одрин. Бяхме в Казанлък, бяхме в Стара Загора, бяхме и в Радомир, а днес отбелязваме точно на датата Освобождението на Кюстендил от турско робство преди 140 години”, каза Станчо Станчев. По думите му основната цел е да се направи обзор на военните действия, до достигането им до Кюстендил, да бъдат представени и резултатите от Освобождението на града, както и да се наблегне на дейността на местните революционери, спомогнали за Освобождението. „Когато говорим за Руско-турската война, в зависимост от политическата конюнктура, в зависимост от времето в което живеем и от етапа на нашето развитие, се случва така, че се простираме в един широк диапазон”, каза Станчо Станчев. По думите му след тази война на картата на Европа отново се появява една държава с много богата история, с много богато минало. В резултат на тази война се прекъсва едно мракобесно подтисничество, което е траело повече от пет века, на което е подложено българското население.\r\nВенцеслав ИЛЧЕВ", "date": "2018.01.29", "title": "Полковник Станчо Станчев, Военноисторическа комисия: Кюстендил е освободен три дни преди подписване на примирието в Одрин"}
{"url": "http://www.focus-news.net/news/2018/01/29/2482713/vitseprezidentat-iliyana-yotova-shte-uchastva-v-chestvaneto-na-164-godini-ot-rozhdenieto-na-stefan-stambolov.html", "text": "На 30 януари, вторник, от 09.30 часа вицепрезидентът Илияна Йотова ще участва в тържествена церемония по полагане на венци пред паметника на Стефан Стамболов в София по повод 164 години от рождението му. Това съобщиха от прессекретариата на държавния глава.\r\nВицепрезидентът ще поднесе венец и ще произнесе кратко слово.", "date": "2018.01.29", "title": "Вицепрезидентът Илияна Йотова ще участва в честването на 164 години от рождението на Стефан Стамболов"}
{"url": "http://www.focus-news.net/news/2018/01/29/2482716/predsedatelyat-na-pg-na-gerb-tsvetan-tsvetanov-provede-rabotna-sreshta-s-irlandskiya-poslanik-n-pr-maykal-forbs.html", "text": "Председателят на ПГ на ГЕРБ и заместник-председател на партията Цветан Цветанов проведе работна среща с посланика на Ирландия в България Н. Пр. Майкъл Форбс, съобщиха от пресцентъра на ПП ГЕРБ. Двамата обсъдиха двустранното сътрудничество и възможностите за засилване на контактите между парламентите на двете страни. Посланик Форбс сподели и впечатления от посещението на ирландския министър-председател Лео Варадкар в България по-рано този месец. В резултат от срещите си с премиера Бойко Борисов, Варадкар е затвърдил убеждението си за важността на структурните фондове на ЕС за отключване на икономическия потенциал на страните-членки от Централна и Източна Европа, подчерта посланик Форбс. Ирландският премиер се е убедил и от нуждата и значението на по-ясната европейска перспектива за Западните Балкани като гаранция за сигурността, икономическото и демократично развитие на региона.", "date": "2018.01.29", "title": "Председателят на ПГ на ГЕРБ Цветан Цветанов проведе работна среща с ирландския посланик Н. Пр. Майкъл Форбс"}
{"url": "http://www.focus-news.net/news/2018/01/29/2482719/parviyat-kandidat-student-v-stopanska-akademiya-poluchi-otlichna-otsenka-na-parviya-konkursen-izpit-v-svishtov-za-ksk-2018.html", "text": "Първият кандидат-студент в Стопанска академия получи отлична оценка на първия конкурсен изпит в Свищов за КСК 2018, съобщиха от пресцентъра на учебното заведение. Първият кандидат-студент за учебната 2018-2019 година, подал документи в кандидатстудентския център в Свищов, е Габриела Лъжовска от гр. Козлодуй. Тя е ученичка в СУ „Христо Ботев”, в родния си град, направление „Математика и информационни технологии”. При кандидатстване в свищовското висше училище тя е посочила като първо желание специалност „Счетоводство и контрол”, задочна форма на обучение. Габриела бе сред участвалите в първия за Кандидатстудентска кампания 2018 конкурсен изпит в Стопанска академия, който се проведе на 27.01.2018 г. Тя избра да се яви на изпит по „Икономическа география на България” и получи отлична оценка 5.50. След изпита Габриела сподели, че има приятели, които са се дипломирали в свищовската академия, харесва града и избраната специалност, и няма намерение да кандидатства в друго висше училище. На първия конкурсен изпит в Свищов се явиха кандидат-студенти от областите Велико Търново, Враца, Плевен, Разград, Русе, Търговище и Шумен. По-голямата част от тях са предпочели задочната форма на обучение, а сред посочените като първо желание специалности са още „Аграрна икономика”, „Маркетинг”, „Финанси”, „Стопанско управление”. \r\nС „Добре дошли в Стопанска академия”, кандидат-студентите приветства преди изпита зам.-ректорът по студентска политика и институционални комуникации, доц. д-р Николай Нинов, който им пожела и успешно представяне. Изпитните билети бяха изтеглени в присъствието на председателите на изпитните комисии (доц. д-р Тихомир Личев – „Икономическа география на България”, доц. д-р Людмил Несторов – „Икономика”, доц. д-р Любомир Иванов – „Математика”, ст. преп. Даниела Стоилова – „Английски език”, ст. преп. д-р Венцислав Везиров – „Немски език”, ст. преп. Ирина Иванова – „Руски език”), ръководителя на отдел „Бакалавърско и магистърско обучение” – Галя Божкова и квестори в лицето на докторанти от катедра „Индустриален бизнес и предприемачество”. След изпита кандидат-студентите коментираха, че са доволни от това, как са се справили при решаване на изтегления вариант на изпитния тест. „Доброто им представяне бе потвърдено по-късно и при обявяване на оценките – всички участвали в първия изпит са постигнали положителен резултат, който им дава добри шансове при участие в класирането”, поясни доц. Нинов. \r\nЗа академичната 2018/2019 учебна година, приемът на студенти в СА „Д. А. Ценов” е по 17 перспективни и пазарноориентирани специалности в ОКС „бакалавър”, в направления „Икономика” и „Администрация и управление” (редовно и задочно) по държавна поръчка и в платена форма на обучение. Възможностите за кандидатстване са: с оценка от държавен зрелостен изпит (включително и този по професионална квалификация), положен в периода 2008-2018 г.; след успешно положен в СА „Д. А. Ценов” кандидатстудентски изпит (еднороден тест от 60 въпроса) по една от дисциплините „Математика”, „Икономика”, „Икономическа география на България” или „Чужд език” (английски, немски или руски език); с пренесена оценка от успешно положен кандидатстудентски изпит в друго висше училище; с оценка от национални и международни олимпиади. Кандидат-студентите могат да положат повече от един конкурсен изпит и да се явят на повече от една изпитна сесия, имат право да кандидатстват с повече от една от посочените четири опции, като в балообразуването участва най-високата получена оценка.\r\nЖелаещите да се обучават в Стопанска академия, в ОКС „бакалавър” могат да кандидатстват за прием във всички налични форми на обучение и специалности – „Финанси”, „Застраховане и социално дело”, „Макроикономика”, „Счетоводство и контрол”, „Стопански и финансов контрол”, „Бизнес статистика и анализи”, „Маркетинг”, „Управление на проекти”, „Стопанско управление”, „Екомениджмънт”, „Бизнес информатика”, „Международни икономически отношения”, „Публична администрация”, „Индустриален бизнес и предприемачество”, „Аграрна икономика”, „Икономика на търговията”, „Икономика на туризма”. За желаещите да участват с кандидатстудентски изпит, свищовската Алма матер организира всеки месец изпитни сесии. Ежемесечните сесии се провеждат само в СА „Д. А. Ценов” - Свищов, по график от м. януари до м. септември включително. Следващият кандидатстудентски изпит в Свищов ще бъде на 24.02.2018 г. (събота) от 13:00 часа.\r\nАктуална и подробна информация за условията за прием, специалности, етапи и срокове в КСК 2018 е публикувана на .", "date": "2018.01.29", "title": "Първият кандидат-студент в Стопанска академия получи отлична оценка на първия конкурсен изпит в Свищов за КСК 2018"}
{"url": "http://www.focus-news.net/news/2018/01/29/2482717/kyustendil-ot-30-yanuari-se-obyavyava-gripa-epidemiya-za-oblastta.html", "text": "От 30 януари се обявява грипа епидемия за област Кюстендил. Това съобщи за Радио „Фокус” – Кюстендил д-р Красимира Панчева, главен експерт към Дирекция „Надзор на заразните болести” към Регионална здравна инспекция – Кюстендил. Въпреки че се обявява грипна епидемия, няма да се преустановяват учебните занятия в училищата на територията на Кюстендилска област. \r\n„Имаме седмична заболяемост от грип и остри респираторни заболявания от 196,66 на десет хиляди души, спрямо 147,49 през предходната седмица. Въз основа на високата заболяемост на територията на област Кюстендил е обявена грипна епидемия от 30 януари”, каза д-р Панчева. По думите й в лечебните заведения за болнична медицинска помощ се прекратяват плановите операции, преустановяват се свижданията. В центровете за извънболнична медицинска помощ се преустановяват профилактичните прегледи и имунизации, женските и детски консултации. \r\n„Училищата няма да излизат в грипна ваканция, защото подават по-ниска заболяемост. Към момента тя е под 30 %”, посочи д-р Панчева.\r\nВенцеслав ИЛЧЕВ", "date": "2018.01.29", "title": "Кюстендил: От 30 януари се обявява грипа епидемия за областта"}
{"url": "http://www.focus-news.net/news/2018/01/29/2482715/reuters-balgarskata-prokuratura-shte-razsledva-sobstvenitsite-na-luksozni-avtomobili-i-skapi-domove.html", "text": "Българската прокуратура съобщи, че ще разследва богатите граждани на страната, които шофират луксозни коли или имат скъпо недвижимо имущество. Смята се, че това е част от усилията да се демонстрира през Европейския съюз, че страната е сериозна при справянето с престъпността, предава  Reuters.\r\nГлавният прокурор на България Сотир Цацаров нареди национално разследване за произхода на средствата на българите, получили недвижимо имущество на сума повече от половин милион лева през 2015 и 2016 г. „Собствениците на луксозни коли също ще бъдат разследвани“, съобщава прокуратурата в официално свое заявление, след като е получила предупреждения от полицията  и данъчните служби, че част от тях може да са укривали данъци или да са прали пари. \r\n„Повече от 350 българи са купили недвижимо имущество на сума повече от 500 хил. лева в посочения период“, смята институцията. От там допълниха, че 450 души в страната карат луксозни автомобили като „Майбах“, „Бентли“, „Ферари“, „Ролс Ройс“ или „Ламборгини“. \r\nБългария, която се присъедини към ЕС през 2007 г. и в момента е поела ротационното председателство на Съюза е под натиск от страна на Брюксел да демонстрира, че ще прекрати безнаказаността на организираната престъпност и корупцията. Виктор Турмаков", "date": "2018.01.29", "title": "Reuters: Българската прокуратура ще разследва собствениците на луксозни автомобили и скъпи домове"}
{"url": "http://www.focus-news.net/news/2018/01/29/2482720/tass-parlamentat-na-irak-glasuva-za-svalyane-na-bankovite-sanktsii-ot-irakski-kyurdistan.html", "text": "Парламентът на Ирак гласува за възобновяването на транзакциите между Централната банка на страната и финансовите институции в автономен Иракски Кюрдистан, предаваТАСС.\r\nДепутатите с мнозинство подкрепиха отмяната на ограниченията, въведени по-рано по отношение на банките на автономията. \r\nВ началото на октомври парламентът  в Багдад санкционира със замразяване на всички банкови операции, включително и продажбата на долари, финансовите учреждения на автономията. Това решение стана една от мерките за икономически натиск спрямо Ербил след проведения в региона референдум за независимостта, обявен от централните власти за незаконен. Виктор Турмаков", "date": "2018.01.29", "title": "ТАСС: Парламентът на Ирак гласува за сваляне на банковите санкции от Иракски Кюрдистан"}
{"url": "http://www.focus-news.net/news/2018/01/29/2482718/prezidentat-rumen-radev-shte-se-sreshtne-s-predstaviteli-na-yugoiztochniya-evropeyski-mezhdunaroden-institut-za-ustoychivi-tehnologii.html", "text": "На 30 януари, вторник, от 14.00 часа президентът Румен Радев ще приеме членовете на Управителния съвет на Югоизточния Европейски международен Институт за устойчиви технологии. Това съобщиха от прессекретариата на държавния глава. Сред гостите на държавния глава са министри и зам.-министри на образованието, науката, технологиите на страните от Западните Балкани, както и водещи европейски учени, работещи за ЦЕРН. Срещата ще се състои на „Дондуков“ 2.", "date": "2018.01.29", "title": "Президентът Румен Радев ще се срещне с представители на Югоизточния Европейски международен Институт за устойчиви технологии"}
{"url": "http://www.focus-news.net/news/2018/01/29/2482709/reuters-broyat-na-zaginalite-pri-napadenieto-sreshtu-voennata-akademiya-v-kabul-dostigna-do-11-dushi.html", "text": "Броят на афганистанските войници, загинали при нападението на „Ислямска държава“ срещу военната академия „Маршал Фахим“ в Кабул достигна до 11 души. Ранените са 11, предава  Reuters. По-рано се съобщаваше за пет убити.\r\nТова е четвъртото нападение в Афганистан за последните десет дни. При престрелката е убит един нападател, а друг е задържан. \r\nМинистерството на отбраната на страната съобщава, че петима екстремисти, въоръжени  с автомати и РПГ са атакували контролно-пропускателния пункт на академията на разсъмване.  Агенция „Фокус“ припомня:  \r\nСитуацията в Афганистан за последните месеци се е влошила значително. Талибаните, които по-рано контролираха значителни територии в селските местности на страната, започнаха да настъпват и към големите градове. Също така на територията на страната своето влияние засили и „Ислямска държава“. Виктор Турмаков", "date": "2018.01.29", "title": "Reuters: Броят на загиналите при нападението срещу военната академия в Кабул достигна до 11 души"}
{"url": "http://www.focus-news.net/news/2018/01/29/2482723/balgariya-v-svetovnite-medii-borba-sreshtu-ukrivaneto-na-danatsi-dobra-turisticheska-desnitatsiya-vrata-na-yuzhna-koreya-kam-evropa.html", "text": "Българската прокуратура съобщи, че ще разследва богатите граждани на страната, които шофират луксозни коли или имат скъпо недвижимо имущество. Смята се, че това е част от усилията да се демонстрира през Европейския съюз, че страната е сериозна при справянето с престъпността, предава  Reuters.\r\nГлавният прокурор на България Сотир Цацаров нареди национално разследване за произхода на средствата на българите, получили недвижимо имущество на сума повече от половин милион лева през 2015 и 2016 г. „Собствениците на луксозни коли също ще бъдат разследвани“, съобщава прокуратурата в официално свое заявление, след като е получила предупреждения от полицията  и данъчните служби, че част от тях може да са укривали данъци или да са прали пари. \r\n„Повече от 350 българи са купили недвижимо имущество на сума повече от 500 хил. лева в посочения период“, смята институцията. От там допълниха, че 450 души в страната карат луксозни автомобили като „Майбах“, „Бентли“, „Ферари“, „Ролс Ройс“ или „Ламборгини“. \r\nБългария, която се присъедини към ЕС през 2007 г. и в момента е поела ротационното председателство на Съюза е под натиск от страна на Брюксел да демонстрира, че ще прекрати безнаказаността на организираната престъпност и корупцията.\r\n***\r\nСпоред азербайджанския посланик в България Наргиз Гурбанова балканската държава може да стане газов възел за доставки на енергоресурси от Азербайджан към Европа, предава “Тренд“.\r\n„Енергетиката винаги е била крайъгълен камък в партньорството между Азербайджан и България. От 2020 г. един милиард кубически метра газ ще бъдат доставени от Азербайджан за България, а това означава, че около милион домакинства в страната ще бъдат осигурени с газ“, заяви Гурбанова. Тя отбеляза, че газта може да постъпва в България през интерконектора „Гърция-България“, който ще бъде съединен с „Южен газов коридор“. \r\n„Газта ще бъде изпращана от Азербайджан и ще преминава през Грузия, Турция, Гърция, Италия и Албания, а от Гърция чрез интерконектора ще достига и до България“, заяви посланикът. \r\nПо-рано българският „Булгаргаз“ сключи договор с азербайджанската държавна компания SOCAR за доставката от находище „Шах Дениз-2“ на един милиарда кубични метра газ годишно, което е около една трета от вътрешното потребление на суровината в България. \r\n***\r\nПосланикът на България в Южна Корея Петър Андонов заяви по време на интервю пред корейския вестник  Korea Herald, че страната му „се опитва да открие обща основа, консенсус, компромис и разбиране сред страните членки на ЕС при вземането на решенията“. Според него с поемането на ротационното председателство в Съвета на ЕС България ще засили европейската интеграция и ще помогне за икономическата устойчивост на континента, както и за сигурността му и неговата културна жизненост. \r\n„Под слогана „Съединението прави силата“ източноевропейската държава ще си сътрудничи с партньорите и с европейските институции, за да изгради силна, сигурна и солидарна Европа“, заяви посланикът.  „България ще се опита да балансира различните гледни точки и интереси на страните членки на ЕС в полза на всички европейски граждани“, заяви Антонов в интервюто, взето в посолството на страната в Сеул. „Ще се опитаме да открием обща основа, консенсус, компромис и разбирателство сред всички страни членки на ЕС при вземането на решенията“, убеден е той.\r\nАндонов представи четирите приоритета на България в председателството. Първото е да се постигне устойчив икономически ръст и социална кохезия, особено чрез даване на сила и образоване на младите поколения с инициативи като програмата „Еразъм+“. На второ място България ще работи за засилването на сигурността на Европа и стабилността ѝ, реформирайки общата европейска система за предоставяне на убежище и подобряване на базите данни с цел борба срещу тероризма и ефективното контролиране на границите.\r\nНа трето място България ще представлява по-добре интересите на народите от Западните балкани и ще засили връзките им с ЕС по отношение на транспорта, енергетиката, образованието, сигурността и цифровата инфраструктура. Последният приоритет е прокарването на пътя към цифрова икономика, чрез изграждането на Единен европейски цифров пазар и подобряването на достъпа до иновации и връзките между образованието и трудовия пазар.\r\n„Вярваме, че нито една държава не трябва да бъде изоставяна, ако споделя амбицията за по-дълбока интеграция“, подчерта посланикът. В отговор на гледната точка на подкрепящите Брекзит и другите националисти, които вярват, че интеграцията може да изтрие националната идентичност той заяви, че вярва, че „тя трябва да се цени и пази“. „Но запазването на идентичността не е антитеза на интеграцията и сътрудничеството, които са необходими за разрешаването на общите проблеми на интегрирания свят. Дори напротив, запазването на силна и горда национална идентичност ще помогне на европейската интеграция“, допълни той. \r\n„Бъдещето е в интеграцията, глобалната свободна търговия и откритите канали за сътрудничество, а не в протекционизма. Смятам, че настоящите националистически и протекционистки чувства са временен феномен“, допълни Андонов. \r\n„България  има специално място в Европа“, заяви дипломатът и допълни, че тя съединява Европа с Азия през последните 1300 години в сърцето на Балканите. „Присъединяването на страната към ЕС през 2007 г. бе ясен и стратегически избор, бележещ завръщането по право в европейската цивилизация“, убеден е той. \r\nОбръщайки се към отношенията с Южна Корея, които са достигнали до равнище на всеобхватно и стремящо се към бъдещето партньорство, Андонов приветства инвестирането в широк спектър от сектори, най-вече в информационните и комуникационни технологии, бизнес—аутсорсингът, електрическите превозни средства, инфраструктурата, възобновяемата енергия, транспорта, логистиката, туризма и хранителната индустрия. \r\n„Ние сме двигател на Югоизточна Европа по отношение на информационните технологии и работим с нашите партньори по създаването на нова „Силиконова долина“ в Западните Балкани“, заяви той, споменавайки „София Тех Парк“ – първата иновационна екосистема в Югоизточна Европа, която може да приюти широк спектър от компании в информационния сектор. \r\n„България предлага на южнокорейските компании привлекателна инвестиционна среда“, заяви посланикът и посочи най-ниските корпоративни данъци в ЕС, конкурентоспособните цени на труда и социалните осигуровки в страната.  „България може да бъде порта за Южна Корея към широкия европейски общ пазар, както и ефективен център за транспорт между Европа, Азия, ОНД, Северна Африка и Близкия изток“, подчерта Андонов.  „Чрез споразумението за свободна търговия между ЕС и Южна Корея ние работим по разширяването на износа си към Корея, включващ информационни и комуникационни услуги, земеделска продукция, храна и вина, химикали, лекарства, автомобилни части и електроника“, допълни той.\r\n***\r\nВсеки руснак, уморен от суетата на работата си, търси евтино направление за отдих, което да направи отпуска му запомнящ се и едновременно щадящ с цената си, пише интернет порталът  \"Делови новини на Уфа\".\r\nНа всеки руснак му е по силите евтино да си почине в Индия, Армения, Грузия, България, Унгария, Виетнам, Тайланд или Кипър.  За да успее човек удобно да си почине в една от тях, е достатъчно просто да се обърне към туристическа агенция, която ще избере направление и курорт в рамките на зададения бюджет.\r\nБългария е знаменита страна-курорт, славеща се с топло и чисто море, идеално за почивка с малки деца. Красотата на българските градове може да си съперничи с италианските курорти, но стойността на почивката в тях е значително по-достъпна. Интересната кухня, самобитната култура и изумителното черноморско крайбрежие са три от причините да се избере лятна почивка в България през 2018 г.\r\nИзбирането на страната като направление ще позволи душата и тялото да отдъхнат, заредени с положителни емоции и незабравими впечатления. \r\n***", "date": "2018.01.29", "title": "България в световните медии - борба срещу укриването на данъци, добра туристическа деснитация, врата на Южна Корея към Европа"}
{"url": "http://www.focus-news.net/news/2018/01/29/2482724/milka-asenova-riosv-veliko-tarnovo-do-10-000-leva-shte-badat-predostaveni-na-vseki-klasiran-proekt-po-ezhegodnata-kampaniya-za-chista-okolna-sreda.html", "text": "Министерство на околната среда и водите и Предприятието за управление на дейностите по опазване на околната среда (ПУДООС) обявиха традиционната Национална кампания „За чиста околна среда“ на тема „Обичам природата и аз участвам – 2018 г.”. Допустими бенефициенти са общини, кметства, училища, детски градини и Центрове за подкрепа на личностното развитие (Обединени детски комплекси). Това съобщи за Радио „Фокус“ – Велико Търново Милка Асенова, експерт „Връзки с обществеността“ в РИОСВ - Велико Търново.\r\nЗа реализиране на всеки класиран проект ще бъдат предоставени средства в размер до 10 000 лева (с вкл. ДДС ) за общини и кметства и до 5 000 лева (с вкл. ДДС ) за учебни заведения. Конкурсните проекти следва да се изпращат до деловодството на ПУДООС, гр. София само по пощата с обратна разписка или куриер. Краен срок за подаване на документите е 16 февруари 2018 г. – за учебни заведения и 2 март 2018 г. – за общини и кметства.\r\nВ класирането няма да бъдат включвани проекти на заявители /кметства, кметски наместничества, райони на общини, детски градини и Центрове за подкрепа на личностното развитие /Обединени детски комплекси /, които са получили финансиране в Националната кампания „За чиста околна среда“ през 2016 г. и 2017 г. Целта е даване на възможност на по-голям брой нови, нефинансирани през последните 2 години, участници да се възползват от предоставянето на финансови средства за реализацията на екологични проекти.\r\nРезултатите от извършеното класиране на постъпилите предложения ще бъдат обявени в срок до 13 април на електронния , в раздела на кампанията „Чиста околна среда“ с мото „Обичам природата и аз участвам“ и .\r\nМилка Асенова посочи,ч е всички 32 проекта на стойност 250 000 лева, финансирани през 2017 година на територията на РИОСВ – Велико Търново са изпълнени успешно. Средствата са използвани за създаване на зони за отдих, детски и спортни площадки, учебни стаи на открито, закупуване на материали и пособия в сферата на опазване на околната среда, необходими за учебния и възпитателен процес на младите хора.\r\nНадежда КРЪСТЕВА", "date": "2018.01.29", "title": "Милка Асенова, РИОСВ - Велико Търново: До 10 000 лева ще бъдат предоставени на всеки класиран проект по ежегодната кампания „За чиста околна среда”"}
{"url": "http://www.focus-news.net/news/2018/01/29/2482722/6565-proverki-na-stroitelniya-nadzor-v-tsyalata-strana-izvarshi-dnsk-prez-minalata-godina.html", "text": "През 2017-та година Дирекцията за национален строителен контрол извърши общо 6565 проверки на законосъобразното изпълнение на задълженията на лицата, упражняващи строителен надзор, на строежи от първа до четвърта категория включително, на територията на цялата страна. За този период е проверена дейността на 595 юридически лица и еднолични търговци, извършващи строителен надзор. Съставени са 65 акта за административни нарушения и са издадени 87 наказателни постановления. За сравнение, за същия период през 2016 г. са издадени 27 наказателни постановления. Това съобщиха от пресцентъра на МРРБ. \r\nОт 1 октомври до 31 декември миналата година от ДНСК са извършени общо 1867 проверки на законосъобразното изпълнение на задълженията на лицата, упражняващи строителен надзор, на строежи от първа до четвърта категория включително, на територията на цялата страна. Проверките са направени на 588 жилищни сгради, 377 обществени сгради, 154 производствени сгради, 627 строежа от техническа инфраструктура, 114 телекомуникационни съоръжения и 7 хидротехнически съоръжения и обекти за производство на енергия от възобновяеми източници. \r\nПроверени са 360 юридически лица и еднолични търговци, извършващи строителен надзор. За този период са съставени 13 акта за административни нарушения и са издадени 27 наказателни постановления, като 19 от тях са по съставени актове през предходни отчетни периоди. По 5 от съставените актове за административни нарушения предстои приключване на административно-наказателното производство, предвидено в закона.   \r\nЗа първи път от няколко години ДНСК отне лиценза за упражняване на строителен надзор на фирма „Инекс консулт ООД“ поради допуснати от нея редица нарушения, вписани в поддържания от дирекцията Регистър на административнонаказателните производства. Тече процедура по отнемане на лицензите на още две фирми – „Глобал Консулт 07“ ООД и „ЗТ Консулт“ ЕООД.", "date": "2018.01.29", "title": "6565 проверки на строителния надзор в цялата страна извърши ДНСК през миналата година"}
{"url": "http://www.focus-news.net/news/2018/01/29/2482726/blagoevgrad-obshtinskiyat-savet-shte-provede-izvanredna-sesiya-na-6-fevruari.html", "text": "Общински съвет – Благоевград ще проведе извънредна сесия на 6 февруари. Това съобщи за Радио „Фокус“ – Пирин Магдалена Тренчева, секретар на местния парламент. Тя ще се проведе от 09.30 часа в зала „22 септември“. Единствената точка, залегнала в дневния ред на предстоящото заседание, касае даването на съгласие кметът на общината д-р Атанас Камбитов да участва в предстоящото редовно заседание на Общото събрание на Асоциацията по ВиК на обособената територия, обслужвана от „Водоснабдяване и канализация“ ЕООД – Благоевград, насрочено за 21 февруари от 11:00 в Конферентната зала на първи етаж, в сградата на Областна администрация - Благоевград и упълномощаването му да гласува позицията на Общината по предвидения дневен ред. Това предложение бе върнато на петъчното редовно заседание на местния парламент с мотиви, че съветниците не са имали достатъчно време да се запознаят обстойно с документацията, касаеща дневния ред на Общото събрание, най-вече с предложената от „ВиК“ ЕООД – Благоевград Обобщена инвестиционна програма за инвестиции в активи – ВиК системи и съоръжения, публична държавна и публична общинска собственост, които да гарантират поетапно изпълнение на задължителното ниво на инвестициите за целия срок на договора, сключен между Асоциация по ВиК Благоевград и „ВиК“ ЕООД – Благоевград и Подробна инвестиционна програма на „ВиК“ ЕООД – Благоевград за 2018 година.", "date": "2018.01.29", "title": "Благоевград: Общинският съвет ще проведе извънредна сесия на 6 февруари"}
{"url": "http://www.focus-news.net/news/2018/01/29/2482728/gigantskite-maski-na-yambolskiya-festival-kukerlandiya-poeha-otnovo-na-turne-iz-stranata.html", "text": "Гигантските маски на ямболския фестивал „Кукерландия“ поеха отново на турне из страната, съобщиха от пресцентъра на Община Ямбол. След огромния интерес, предизвикан от пътуващата изложба миналата година, сега триметровите гиганти започнаха нова обиколка в няколко областни града. Първото им гостуване бе на фестивала „Сурва“ в Перник през изминалия уикенд. Там бяха представени осем от общо 20-те артистични инсталации, оформящи Алеята на маските по време на „Кукерландия“. От 2 до 7 февруари символите на ямболския фестивал ще гостуват в Пловдив, следват Стара Загора, Хасково, Бургас и Сливен.\r\nГигантските кукерски маски са една от любимите атракции на ямболската „Кукерландия“, като от 2011 г. насам колекцията се обогатява с нови съоръжения. Инсталациите представят в стилизиран вид характерни на региона кукерски маски и всяка година участват в карнавалното шествие, с което се дава началото на фестивала. На предстоящото в края на февруари 19-то поредно издание на „Кукерландия“ експозицията „Алея на гигантските маски“ ще бъде попълнена с три нови страшилища. Автор на проектите е дизайнерът и художник на Регионалния исторически музей Таня Косева.\r\nМеждународният маскараден фестивал „Кукерландия – Ямбол 2018“ очаква своите гости в дните от 22 до 25 февруари. Събитието се провежда под патронажа на министъра на туризма Николина Ангелкова.", "date": "2018.01.29", "title": "Гигантските маски на ямболския фестивал „Кукерландия“ поеха отново на турне из страната"}
{"url": "http://www.focus-news.net/news/2018/01/29/2482710/predvidenata-preskonferentsiya-v-sgradata-na-tsentralnoto-upravlenie-na-bdzh-se-otmenya.html", "text": "Предвидената пресконференция в сградата на Централното управление на „Холдинг БДЖ” за днес, 29 януари, се отменя. Това съобщиха от пресцентъра на „Холдинг Български държавни железници“ ЕАД.", "date": "2018.01.29", "title": "Предвидената пресконференция в сградата на Централното управление на БДЖ се отменя"}
{"url": "http://www.focus-news.net/news/2018/01/29/2482729/ria-novosti-ot-kiev-zayaviha-che-prekasvane-na-pomoshtite-ot-mvf-shte-dovede-do-falit-na-ukrayna.html", "text": "Прекъсване на сътрудничеството с Международния валутен фонд заплашва Украйна с фалит, заяви в интервю пред изданието „Обозреватель“ министърът на социалната политика на страната Андрей Рева, предава РИА Новости.\r\n„Ако прекъсваме сътрудничеството с фонда, те са ни казали: ‚Нямаме въпроси, тогава ни върнете парите‘. И тогава ще ни се наложи или да вземем средства от бюджета, или да обявим фалит“, заяви министърът.\r\nРева се обяви за продължаване на сътрудничеството с Фонда. „Правилният изход е да проведем реформи и да се прекредитираме, за да не усети икономиката върху себе си бремето на външните изплащания“, заяви той.\r\nЧетиригодишната помощна програма на МВФ предвижда отделянето на Киев на $17,5 млрд долара. През март 2015 година Украйна получи първия транш от 5 милиарда долара, а през август с.г. и втория,  на стойност $1,7 млрд. През 2016 и 2017 страната получи по един транш, по $1 млрд всеки.\r\nПрезидентът на страната Петро Порошенко съобщи в петък, че Киев е изпълнил на 80% своите задължения пред МВФ и очаква поредния паричен превод до април т.г.\r\nПо-рано заместник-директорът на Националната банка на Украйна Дмитрий Сологуб заяви, че Украйна може да прекрати сътрудничеството си с МВФ, ако до юли не получи поредния транш.\r\nПревод и редакция:", "date": "2018.01.29", "title": "РИА Новости: От Киев заявиха, че прекъсване на помощите от МВФ ще доведе до фалит на Украйна"}
{"url": "http://www.focus-news.net/news/2018/01/29/2482727/veliko-tarnovo-nagrazhdavat-nay-dobrite-sportisti-na-svishtov-za-2017-godina.html", "text": "В Свищов ще се проведе официална церемонията по награждаване на 10-те най-добри спортисти за 2017 година. Това съобщиха от пресцентъра на Община Свищов. Събитието ще се състои от 18.00 часа, в салона на ПБНЧ „Еленка и Кирил Д. Аврамови – 1856“.", "date": "2018.01.29", "title": "Велико Търново: Награждават най-добрите спортисти на Свищов за 2017 година"}
{"url": "http://www.focus-news.net/news/2018/01/29/2482731/smolyan-eksperti-proveryavat-signal-za-martva-riba-v-reka-varbitsa.html", "text": "Експерти от Регионална инспекция по околната среда и водите (РИОСВ)– Смолян, Басейнова дирекция Източнобеломорски район – Пловдив и Регионалната лаборатория към Изпълнителната агенция по околна среда – Смолян проверяват сигнал за мъртва риба в река Върбица. Това съобщиха от пресцентъра на РИОСВ – Смолян. Сигналът е получен около 13.00 часа на „зеления“ телефон на екоинспекцията.", "date": "2018.01.29", "title": "Смолян: Експерти проверяват сигнал за мъртва риба в река Върбица"}
{"url": "http://www.focus-news.net/news/2018/01/29/2482730/ministar-ivaylo-moskovski-ne-namiram-seriozen-povod-da-podam-ostavkata-si-ili-da-iskam-ostavkite-na-kolegite.html", "text": "Не намирам сериозен повод да подам оставката си или да искам оставките на колегите. Това каза на пресконференция министърът на транспорта, информационните технологии и съобщенията Ивайло Московски, предаде репортер на Агенция „Фокус“.\r\n„Чувстваме се длъжни да отговорим на пресконференцията на г-н Свиленски и на другите колеги, които бяха там, защото се отправиха доста сериозни твърдения спрямо министерството и един ултиматум към мен, който не знам как да го приемам. Но вероятно нещата минават границата на нормалното и така и ще продължи – но щом опозицията иска така, това си е нейна работа. Оставката винаги си я нося в джоба и за мен не представлява проблем, когато се наложи, да си я дам“, каза още Московски и поясни, че няма никакво основание да се отправят квалификации по такъв начин, както и неверни тези.\r\n„В обвиненията за корупция в БДЖ и тезите, които изказаха колегите, не намирам нищо, което да е сериозен повод да искам оставката на колегите си. От 2009 г. това ръководство заварихме БДЖ с 850 млн. лева задължения, които не се обслужваха, и с 68 млн. лева оперативна загуба. Към 2017 г. задълженията на дружеството са 330 млн. лева, с 15 млн. лв. оперативна загуба. Тук колегите от БСП си противоречат. Ако приемем тяхната теза, че има голяма корупция в дружеството, тогава щеше да е обратното. Няма как финансовото състояние да се подобрява, ако вътре има корупция. Значи или когато БСП са управлявали железниците, корупцията е била ожесточена, за да генерира 850 млн. лева загуба, или ние се справяме добре - да си изберат. Това показват числата. И те могат да кажат: „Да, колеги, вие се справяте по-добре от нас, корупцията при вас е по-малка“, каза още Московски.\r\nЦветилена СИМЕОНОВА", "date": "2018.01.29", "title": "Министър Ивайло Московски: Не намирам сериозен повод да подам оставката си или да искам оставките на колегите"}
{"url": "http://www.focus-news.net/news/2018/01/29/2482735/burgas-4-godini-zatvor-poluchi-podsadim-za-prichinyavane-na-smart-pri-katastrofa.html", "text": "По внесен обвинителен акт на Окръжна прокуратура – Бургас, съдът наложи наказание от 4 години „лишаване от свобода“ на Владимир П., подсъдим за причиняване на смърт и две телесни повреди при катастрофа. Това съобщиха от пресцентъра на Окръжната прокуратура.\r\nПо внесен обвинителен акт на Окръжна прокуратура – Бургас, съдът наложи наказание от 4 години „лишаване от свобода“ на Владимир П. (на 29 г., от гр. Стара Загора). Той е подсъдим за това, че на 25 юли 2016 г., около 07:30 часа,  в гр. Поморие на първокласен път, при управление на моторно превозно средство – лек автомобил „Мерцедес“, нарушил правилата за движение по пътищата и допуснал пътнотранспортно произшествие с насрещно движещия се лек автомобил „Тойота Хайес“, управляван от Станислав В. от гр. Бургас и по непредпазливост причинил смъртта му (починал на 25.07.2016 г.); тежка телесна повреда на Сребрю Г. и средна телесна повреда на Надя Б. от  гр.Бургас.\r\nНа горепосочените дата и час подсъдимият управлявал лек автомобил „Мерцедес“. По същото време пострадалите се движели в противоположната посока.\r\nВремето било слънчево и ясно, а управлявания от подсъдимият автомобил преминал колелото за кръгово движение на входа на гр.Поморие, като след излизане от десен завой, продължил движение в прав пътен участък, без неравности и дупки и нормална видимост. В един момент управляваният от Владимир П. автомобил навлязъл в лентата за насрещно движение и така предизвикал сблъсъка с насрещно движещия се микробус, в който пътували пострадалите.\r\nВладимир П. е и лишен от право да управлява МПС за срок от 5 години.\r\nПрисъдата на Окръжен съд – Бургас подлежи на обжалване пред Апелативния съд в града.", "date": "2018.01.29", "title": "Бургас: 4 години затвор получи подсъдим за причиняване на смърт при катастрофа"}
{"url": "http://www.focus-news.net/news/2018/01/29/2482732/obyavyavat-gripna-epidemiya-v-oblastite-ruse-i-kyustendil.html", "text": "РЗИ – Русе обявява грипна епидемия на територията на Русенска област от утре, 30 януари. От утре до петък, 2 февруари, учебните занятия се преустановяват. Това съобщиха от пресцентъра на Министерството на здравеопазването.\r\nГрипна епидемия е обявена и на територията на област Кюстендил от утре, 30 януари, като е дадена препоръка за преустановяване на учебните занятия. \r\nОбщина Сливен също обявява грипна епидемия, като на Регионално управление на образованието – Сливен е препоръчано преустановяване на учебните занятия в общината от утре до 2 февруари, включително. \r\nНа територията на община Габрово за неучебни са обявени дните 30 и 31 януари поради високото ниво на епидемичния процес на грип. \r\nВ област Хасково се удължава грипната ваканция в общините Хасково, Любимец, Симеоновград, Харманли и Стамболово до 2 февруари, включително. От утре до 2 февруари, включително, се преустановяват учебните занятия и в община Димитровград. \r\nДо 2 февруари продължават да са в сила противоепидемичните мерки на територията на област Бургас. \r\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.01.29", "title": "Обявяват грипна епидемия в областите Русе и Кюстендил"}
{"url": "http://www.focus-news.net/news/2018/01/29/2482721/kyustendil-avtentichni-orazhiya-ot-rusko-turskata-voyna-byaha-predstaveni-po-povod-140-godini-ot-osvobozhdenieto-na-grada.html", "text": "Автентични оръжия от Руско-турската война бяха представени по повод 140 години от Освобождението на Кюстендил, предаде репортер на Радио „Фокус” – Кюстендил. Инициативата е част от провеждащата се кръгла маса на тема „Ангелите на Свободата”. „На вниманието на присъстващите са представени пушките „Крънка”, дълга и къса „Дрейзе” и „Шаспо”. Това са пушки от Руско-турската война, които са знакови за нашето опълчение и за руските войници. Това са колекционерски пушки. Най-малката е една от най-ценните – това е карабина „Драйзе”, както и пехотната пушка. „Шаспо” е първата пушка на нашето опълчение, закупена от славянския комитет”, каза Йоцко Йцов от национално патриотично дружество „Традиция”. \r\nВ рамките на кръглата маса се представят доклади, посветени на Освобождението на Кюстендил и на Руско-турската война, както и на личности от Кюстендил и региона, допринесли за Освобождението. На кръглата маса присъстваха директорът на Регионален исторически музей – Кюстендил Валентин Дебочички, началникът на Държавен архив – Кюстендил Петър Шейков, председателят на Военноисторическата комисия полковник Станчо Станчев, архиерейският наместник отец Генади Генадиев.\r\nВенцеслав ИЛЧЕВ", "date": "2018.01.29", "title": "Кюстендил: Автентични оръжия от Руско-турската война бяха представени по повод 140 години от Освобождението на града"}
{"url": "http://www.focus-news.net/news/2018/01/29/2482738/sliven-10-godini-zatvor-poluchi-mazh-za-iznasilvane-na-dete-v-prodalzhenie-na-godini.html", "text": "По внесен обвинителен акт на Окръжна прокуратура – Сливен, съдът наложи наказание от 10 години „лишаване от свобода“ на Христо А., подсъдим за извършено съвкупление. Това съобщиха от пресцентъра на Окръжната прокуратура. \r\nПо внесен обвинителен акт на Окръжна прокуратура – Сливен, съдът наложи наказание от 10 години „лишаване от свобода“ на Христо А. (на 46 г., от с. Въглен, общ. Сливен). Той е подсъдим за това, че от неустановена дата на м. юни 2012 г. до 18 юни 2015 г., във вилна сграда, намираща се в местността „Йовчов кантон“ в землището на с. Въглен, общ. Сливен и в с. Въглен, общ. Сливен, при условията на продължавано престъпление, се съвкупил с момиче, без негово съгласие, като го принудил към това със сила и заплашване, като изнасилената не е навършила 14 години и е негова роднина и същото представлява особено тежък случай.\r\nХристо А. е подсъдим и за това, че от 19 юни 2015 г. до 28 юни 2017 г., в същата вилна сграда се съвкупил с момиче, без негово съгласие, като го принудил към това със сила и заплашване, като изнасилената не е навършила 18 години и е негова роднина и същото представлява особено тежък случай.\r\nСъдебното заседание се е провело по реда на съкратеното производство.\r\nПрисъдата на Окръжен съд – Сливен подлежи на обжалване пред Апелативен съд – Бургас.", "date": "2018.01.29", "title": "Сливен: 10 години затвор получи мъж за изнасилване на дете в продължение на години"}
{"url": "http://www.focus-news.net/news/2018/01/29/2482697/dots-d-r-zheko-kyosev-sotsiolog-v-istanbulskata-konventsiya-nepriemliva-za-obshtestvo-e-ideyata-da-se-obikalyat-uchilishtata-za-da-se-obyasnyava-che-sashtestvuva-sotsialen-pol.html", "text": "В България непрекъснато говорим, че има демографска криза. По темата се изписаха хиляди статии и какво ли още не, а сега се подготвя кампания чрез Истанбулската конвенция, с която да се ходи в детските градини и училищата, за да се обяснява, че имало „социален пол“. Това коментира за Радио „Фокус“ – Пирин доц. д-р Жеко Кьосев, социолог и преподавател в Югозападен университет „Неофит Рилски“. Според него това е нещо, което не се приема нито от българското общество, нито от Българската православна църква, нито от Главното мюфтийство, нито от Католическата църква, нито от протестантите и евангелистите. „Всички религии, които са представени в България, реагираха. Според мен ако тази Истанбулска конвенция гарантираше още по-голяма сигурност за жените, то „Да“ - нека се ратифицира. Ако погледнете статистиката на Министерството на вътрешните работи, ще видите, че разкриваемостта на битовата престъпност и насилие е 100%. По отношение на сексуалното насилие тя показва 99%, тоест това е почти оптимума на база българските закони. Казвам това, защото на база тези цифри българското общество е объркано, тъй като не разбира с какво точно ще допринесе повече тази конвенция, след като така или иначе имаме толкова високи проценти на разкриване на подобен вид престъпления“, каза още доц. д-р Кьосев. Той добави, че вместо да се занимаваме с подобни конвенции, по-скоро наистина цялото общество трябва да насочи усилията си в посока намаляване на посегателствата срещу личността. „Лично аз силно се съмнявам, че дори да ратифицираме Истанбулската конвенция, тя ще помогне за намаляване насилието спрямо жените в българското общество. Всичката тези работи около половете, особено както е в случая с Америка, където казват, че има 31 пола, граничи с лудостта според мен. Давам си и сметка, че ако бях направил това изказване пред американска медия, то сега вече сигурно щях да съм в затвора“, коментира доц. д-р Жеко Кьосев.\r\n\"В Истанбулската конвенция има един радикален феминизъм, който в някои европейски държави може би импонира, но в България и в по-голяма част от континента няма никакви основи\", посочи доц. д-р Кьосев. Според него притесненията на българското общество в тази връзка са съвсем основателни, защото то се страхува за своите деца. „За мен е необяснимо как хора, които са родители, защитават идеята за тази конвенция. Та нали някои от тях са баби и дядовци? Как те възприемат идеята в детските градини и училищата на децата им да се обяснява - да, ти си момченце, ти си момиченце, но има и още един - трети пол. Аз, като родител, чисто в социален, а не в политически аспект, не мога да си обясня това нещо“, каза още доц. д-р Кьосев. По думите му е крайно необяснима настоящата реакция на ГЕРБ, тъй като всъщност в България конвенцията е подписана още през 2014 година.\r\n„Никъде в религиите не съществуват други полове освен мъжки и женски, затова всички те се обединиха „против“ Истанбулската конвенция“, коментира също доц. д-р Жеко Кьосев. Според него едно от основните неразбирания от страна на българското общество е защо ни е необходима конвенция, която се обявява против Господ, който е сътворил мъжа и жената. „Не ми е ясно до този момент, защо толкова политическа енергия се хвърля от страна на ПП ГЕРБ за налагането на тази конвенция. Всъщност тук има и още нещо интересно, а именно, че техните коалиционни партньори се обявиха против тази конвенция. Да, самата конвенция към момента минава под знака на нещо, което никой не може да отрече, а именно, че жените трябва да бъдат защитени“, каза още доц. д-р Кьосев. По думите му това е нещо, което не подлежи на никакво съмнение. \r\n„Защо обаче се пропуска моментът, че още в началото на XX век България е една от първите държави на европейския континент, които въвеждат социалното законодателство и защитата на правата на жените и детския труд? Аз, поне на този етап, не виждам нещо, с което да се изправим и да кажем, че се потъпкват правата на жените в някакъв аспект. Не съм чул и жени да се оплакват, че правата им се потъпкват само заради пола им“, обясни доц. д-р Кьосев. Той допълни, че към момента има два основни аспекта, които трябва да се замислим - че в момента няма проблем по отношение правата на жените и не е ясно защо ни трябва допълнителна защита, и страха на българското общество от това какво ще последва след ратифицирането на конвенцията.\r\nЛивия НИНОВА", "date": "2018.01.29", "title": "Доц. д-р Жеко Кьосев, социолог: В Истанбулската конвенция неприемлива за общество е идеята да се обикалят училищата, за да се обяснява, че съществува „социален пол“"}
{"url": "http://www.focus-news.net/news/2018/01/29/2482739/veliko-tarnovo-predstoi-saniraneto-na-oshte-18-zhilishtni-sgradi-v-svishtov.html", "text": "На 26 януари в Гербовата зала на Община Свищов бяха подписани договори между  председателите на 18 сдружения на собствениците и кмета на община Свищов, за обновяване и внедряване на мерки за енергийна ефективност на сградите, които сдруженията представляват, съобщиха от пресцентъра на Общината.\r\nВ поканите за срещата, представителите на сдруженията са уведомени, че заявленията им за интерес и финансова помощ са одобрени за изпълнение на проект „Обновяване и внедряване на мерки за енергийна ефективност в многофамилни жилищни сгради“. На проведената среща директорът на дирекция “АПИОУПЕВ“ Стоян Парашкевов обясни, че предстои обявяването на обществените поръчки за изпълнители, след което и реализирането на дейностите по проекта, който при нормални обстоятелства трябва приключи през настоящата 2018 година.\r\nФинансовите средства, в размер на 2 795 756.48 лв., с които общината ще реализира проекта, са по Оперативна програма “Региони в растеж“ 2014-2020 г., Приоритетна ос 1 „Устойчиво и интегрирано градско развитие“, Инвестиционен приоритет „Енергийна ефективност в административни и жилищни сгради“. Община Свищов е сред първенците в страната, по усвояване на средства за реализиране на Интегрирания си план за градско развитие и възстановяване.", "date": "2018.01.29", "title": "Велико Търново: Предстои санирането на още 18 жилищни сгради в Свищов"}
{"url": "http://www.focus-news.net/news/2018/01/29/2482742/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в Кюстендилския регион са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движение на моторни превозни средства в областта. Пътните настилки навсякъде са сухи, а видимостта е добра. С нормална интензивност е движението в участъка на автомагистрала „Струма” и път Е-79 в Кюстендилска област. Слабо натоварен е трафикът в посока ГКПП „Гюешево”. \r\nЗа целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до м. Кирилова поляна.\r\nВенцеслав ИЛЧЕВ", "date": "2018.01.29", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/01/29/2482733/ministar-ivaylo-moskovski-bsp-shte-gi-identifitsirat-sas-sasipvaneto-na-zheleznitsite-a-nas-s-rabotata-im.html", "text": "Няма друга партия освен БСП, която да съсипва БДЖ. Тях ще ги идентифицират със съсипването на железниците, а нас – с работата им. Това каза на пресконференция министърът на транспорта, информационните технологии и съобщенията Ивайло Московски, предаде репортер на Агенция „Фокус“. По думите му ремонт на локомотиви не се прави. „Въобще думичката „ремонти“ е манипулативна и невярна. Първо, това са локомотиви от 43-та и 46-та серия и минават минимално санитарно обслужване – т.е. козметични неща, които могат да бъдат коригирани. Така че колегите налагат заблуда, като говорят за ремонти. Благодарение на БСП, е затворен единственият завод за ремонти – по време на тяхното управление, така че сега ние нямаме в България къде да ремонтираме локомотиви. Единственият начин е те да бъдат закарани в друга държава“, каза още той и посочи, че в новата процедура за железниците е предвидено да бъде създадено и депо за ремонт на локомотиви. \r\n„През 2010 г. се говореше за фалирало дружество без перспективи, а в момента то малко по малко се стабилизира и си стъпи на краката. Общо взето, много лесно могат да се сравнят нещата – при управление на БСП БДЖ се съсипва, при нас – малко по малко се оправя“, коментира Московски. \r\n„А колегата, който говореше за автомобилите – директорът на областната дирекция „Автомобилна администрация“, го виждам за първи път днес по телевизията. Това че по време на управление, когато аз съм министър, са арестувани най-много служители на „Автомобилна администрация“ показва достатъчно. Това показва, че няма политически чадър над тези хора. А при БСП те не са арестувани. Дали пък случайно не са ги пазили? Прякото ръководство на този човек сподели, че когато е имало акция, са арестувани 12 души негови подчинени и не е нормално той да не ги е санкционирал по никакъв начин преди това. И ако приемем, че там има нещо, е нормално ръководителят да поеме отговорност. И веднага ръководителят излиза 7 месеца болнични. Да е жив и здрав човекът, но аз се притеснявам да поема ръководството, като е толкова време болен. Трябваше да излезе и да каже подавал ли е сигнали и т.н., но 7 месеца беше невъзможно да бъде открит нито по телефон, нито на адрес. Оказа се, че единият от болничните му листове е фалшив, най-вероятно и другият ще се окаже такъв. Предоставил е фалшив болничен лист, за да го няма 7 месеца на работа“, каза още министърът.\r\nЦветилена СИМЕОНОВА", "date": "2018.01.29", "title": "Министър Ивайло Московски: БСП ще ги идентифицират със съсипването на железниците, а нас – с работата им"}
{"url": "http://www.focus-news.net/news/2018/01/29/2482736/tass-gsdp-i-sayuza-hdshss-zasega-ne-sa-stignali-do-progres-po-klyuchovite-temi-za-formirane-na-koalitsiya.html", "text": "Германската социалдемократическа партия (ГСДП)и Съюза (ХДС/ХСС), оглавяван от канцлера Ангела Меркел, не са успели да преодолеят разногласията си по ключовите въпроси през последните няколко дни на интензивни консултации за формиране на правителство. Това заяви в понеделник пред журналистите генералният секретар на ГСДП Ларс Клингбайл, предава ТАСС.\r\n„Засега не сме се договорили по основните точки“, заяви Клингбайл. „Предстои ни интензивна работа през цялата предстояща седмица“.\r\nОсвен това, германският политик отбеляза, че потенциалните партньори в управляващата коалиция все пак са успели да достигнат до компромис по отделни въпроси, включително по програмата за цифровизация на икономиката.\r\nВ неделя, агенция DPA, позовавайки се на свои източници в партиите, съобщи, че лидерите на ГСДП – Мартин Шулц, на Християндемократическия съюз (ХДС) – Ангела Меркел и на Християнсоциалния съюз – Хорст Зеехофер след девет часа преговори така и не са успели да се договорят по въпроса за ограничаване на миграцията и събирането на бежански семейства на територията на Германия.\r\nПревод и редакция:", "date": "2018.01.29", "title": "ТАСС: ГСДП и Съюза (ХДС/ХСС) засега не са стигнали до прогрес по ключовите теми за формиране на коалиция"}
{"url": "http://www.focus-news.net/news/2018/01/29/2482740/vladimir-vladimirov-holding-bdzh-ead-nito-edna-stotinka-ot-bdzh-ne-e-izpolzvana-za-futbolniya-otbor.html", "text": "Нито една стотинка от БДЖ не е използвана за футболния отбор. Това каза по време на пресконференция изпълнителният директор на „Холдинг Български държавни железници” ЕАД Владимир Владимиров, предаде репортер на Агенция „Фокус“. \r\nToй посочи, че половината от т.нар. играчи не са служители на БДЖ. „Не е ползвана нито една стотинка от БДЖ и това е така от самото създаване на този футболен отбор. Не разбирам колегите против масовия спорт в България ли са? Единственото общо е името - че се казва „Локомотив БДЖ“, но той няма нищо общо с БДЖ.  Държа да отбележа, че БДЖ има други форми за спортуване и това не е от вчера. Всички отбори, които се казват „Локомотив“, носят и наименованието БДЖ“, каза още Владимиров и посочи, че сега най-важни са парите за заплати, а не за спорт. \r\n„В България хората, които се занимават с масов спорт, са 4%, а в развитите държави, към които се стремим, са 40%. Няма нито един тренировъчен ден на този отбор, който да е бил в работно време, и това може да се провери. Спортува се след работа и събота и неделя. Няма нито измислени длъжности, нито футболисти, нито заплати“, коментира още той.\r\nЦветилена СИМЕОНОВА", "date": "2018.01.29", "title": "Владимир Владимиров, „Холдинг БДЖ” ЕАД: Нито една стотинка от БДЖ не е използвана за футболния отбор"}
{"url": "http://www.focus-news.net/news/2018/01/29/2482744/sport-mpk-zabrani-uchastieto-na-ruski-sportisti-i-na-paraolimpiyskite-igri.html", "text": "Международния параолимпийски комитет спря отбора на Русия от участие на зимните Параолимпийски игри в Пьончан, които трябва да се проведат след завършването на състезанията от Олимпиадата. От организацията решиха да допуснат индивидуални атлети да се състезават под неутрален флаг. Параолимпийския комитет пусна съобщение в понеделник, в което се твърди, че „потвърждава отстраняването на Руския параолимпийски комитет“ заради случаи на вземане на допинг в миналото, като не се уточнява точно за кои случаи става дума.", "date": "2018.01.29", "title": "Спорт: МПК забрани участието на руски спортисти и на Параолимпийските игри"}
{"url": "http://www.focus-news.net/news/2018/01/29/2482737/inzh-lyubomir-iliev-bdzh-izvanredniyat-trud-v-druzhestvoto-e-napalno-dobrovolen-i-tova-koeto-se-govori-za-ubiystva-i-samoubiystva-e-greshno.html", "text": "Извънредният труд в дружеството е напълно доброволен и това, което се говори за убийства и самоубийства, е грешно. Това каза по време на пресконференция управителят на „БДЖ – Товарни превози” ЕООД инж. Любомир Илиев, предаде репортер на Агенция „Фокус“.\r\n„БДЖ е единствената компания, в която извънредният труд се измерва по интересен начин. Например, ако вие сте машинист и живеете в Дупница, но трябва да поемете влак с маршрут София- Пловдив, работното ви време започва да тече, когато вие излезете от дома си, и завършва, когато се приберете. Тоест управляването на влака е 1/3 от цялото работно време. Преразглеждайки маневрената дейност през 2018 г., намираме вътрешен ресурс и според мен извънредният труд ще бъде намален с 30%. Така че това, което се споменава в медиите за убийства и самоубийства, е грешно. Трудът е напълно доброволен и времето за почивка се спазва абсолютно точно“, каза още инж. Илиев и уточни, че в Сметната палата в момента тече проверка на дружеството, а Инспекцията по труда се е самосезирала и също ще го провери. \r\n„Нашите локомотиви са на около 40 години – основно от 43-та и 46-та серия, и ние извършваме няколко ремонта в нашите депа. Има рекламации – от 87 поддържани локомотива имаме точно 3 рекламации. Локомотивът, за който тече разследване, излиза от работа за техническа поддръжка, има сигнал, но от излизането му от депото той преминава през 7 души, като последният, който го проверява, е машинистът. Т.е. абсолютно невъзможно е даден локомотив с нередност да излезе от депото“, каза още той.\r\nЦветилена СИМЕОНОВА", "date": "2018.01.29", "title": "Инж. Любомир Илиев, БДЖ: Извънредният труд в дружеството е напълно доброволен и това, което се говори за убийства и самоубийства, е грешно"}
{"url": "http://www.focus-news.net/news/2018/01/29/2482745/stara-zagora-otkrivat-izlozhba-grafika-idei-i-razmisli-v-hudozhestvenata-galeriya.html", "text": "В Художествена галерия - Стара Загора откриват изложба съвременна българска графика със заглавие „Идеи и размисли“, която включва 40 творби от 15 автори. Изложбата ще бъде открита на 1 февруари 2018 г. от 18:00 часа в Западната зала на галерията. Това съобщиха от пресцентъра на Община Стара Загора. Експозицията представя  имена на творци, които се включват в общата посока на търсене чрез „асоциативно-метафоричното“ изразяване, което се налага в българското изкуство през последните десетилетия на 20 век. Затова „играта“ на близки по значение, но допълващи се думи в заглавието, фокусира върху широтата на идеите на художниците от една страна и размислите за графичното изкуство и неговите граници, от друга, коментира директорът на галерията проф. д-р Марин Добрев.\r\nДо края на месец февруари зрителите могат да се насладят на подбрани произведения, създадени през 80-те години на 20 век. \r\nВ изложбата са включени графики на художниците Румен Скорчев, Петър Чуклев, Любомир Йорданов, Стоян Стоянов-Течи, Стоимен Стоилов, Стоян Цанев, Иван Нинов, Иван Бочев, Георги Лечев, Атанас Георгиев, Злати Златев, Михаил Косев, Румен Рачев, Антон Асенов, Владимир Чукич – всички достатъчно изявени и познати на старозагорската публика. В техните творби можем да открием една цяла вселена от „идеи и размисли“, насочени към човека и неговата вътрешна природа и душевност, към разбирането за света и живота, за бъдещето и духовното начало. Откриваме и редица художествени проблеми, които графиците разработват, чрез линията, щриха и петното. В стремежа си да преминат границите на видимото, те създават „нова реалност“ с нови съдържание и внушения. Засягат множество сложни философски и човешки теми, пресъздават поетични моменти или запечатани случки, изграждат въображаеми светове или създават „нови“ форми и пространства. Чрез рисунката върху литографския камък или графичната фактура от металната плоча се навлиза в света на фантазното и нереалното. Като резултат от тази свобода, произведенията им се превръщат в многопластови, наситени с фантазни образи и емоционални състояния, със символика и свободни асоциации композиции. Не случайно художникът Михаил Косев споделя, че за него съвременната графика „носи в себе си обаянието на свободното мислене и вдъхновение“. \r\nОсвен графичните творби, които са водеща част от изложбата, друга важна част от нея са няколко пана с „колажи“ от кратки извадки от мисли, взети от интервюта и разговори с графиците Иван Нинов, Румен Скорчев, Стоимен Стилов, Злати Златев, Михаил Косев, Стоян Цанев и др., които са разпръснати сред произведенията. Чрез тези кратки текстове публиката може да се докосне до съкровените виждания на художниците за графиката, за смисъла на творчеството или индивидуалните им пластични търсения. Желанието на организаторите е, не само да се представят физически графичните експерименти на художниците като произведения, но да се допълни експозицията така, че посетителите да могат да се докоснат и чрез текста до „вътрешния свят“ на авторите.  \r\nКуратор на изложбата е д-р Катя Тинева - Гюрковска, уредник „Графика“ в ХГ Стара Загора.", "date": "2018.01.29", "title": "Стара Загора: Откриват изложба графика „Идеи и размисли“ в художествената галерия"}
{"url": "http://www.focus-news.net/news/2018/01/29/2482741/gabrovo-prokuraturata-razshiryava-proverkata-po-signali-za-tormoz-v-dom-hrizantema.html", "text": "По повод новопостъпили сигнали от М.Лазарова и Й.Георгиева, както и от Дирекция „Социално подпомагане“-Габрово, на днес се проведе съвместна среща между представители на РП-Габрово, ОП-Габрово, и РУ-Габрово, на която се взе решение за разширяване обхвата на извършваната проверка. Това съобщиха от пресцентъра на Апелативна прокуратура - Велико Търново.\r\nПо разпореждане на наблюдаващия прокурор предстои да бъдат проверени действията и на всички длъжностни лица, на които е вменен контрол върху двата центъра за настаняване от семеен тип на деца и младежи с увреждания на територията на гр.Габрово, чийто ръководител е била М.Лазарова. Предстои да бъде изяснено  извършвани ли са били проверки на място в центровете от съответните длъжностни лица и с каква честота, респективно какви констатации са били направени. \r\nДо момента са снети обяснения от служителите в дом „Хризантема“. Установена е самоличността на лицата (служители и деца), които са заснети в предоставения на Районна прокуратура - Габрово видеоматериал. Приложени са документи за заеманата длъжност от заснетите служителки, правата и задълженията им, произтичащи от длъжностните им характеристики. Продължава проверка на документацията, свързана със здравословното състояние на децата – потребители на социалната услуга.", "date": "2018.01.29", "title": "Габрово: Прокуратурата разширява проверката по сигнали за тормоз в дом „Хризантема“"}
{"url": "http://www.focus-news.net/news/2018/01/29/2482746/plovdiv-obshtinata-shte-finansira-proekt-na-armenskoto-tsarkovno-nastoyatelstvo-za-izgrazhdane-na-stalbi-koito-shte-svarzvat-armenskata-tsarkva-s-nebet-tepe.html", "text": "Община Пловдив ще финансира проект на арменското църковно настоятелство за изграждане на стълби, които ще свързват Арменската църква с Небет тепе. Това каза пред журналисти кметът на Пловдив Иван Тотев, предаде репортер на Радио „Фокус“ – Пловдив. „Проектът е готов, съгласуван е с Националния институт за недвижимо културно наследство и ще бъде реализиран още тази година“, каза Иван Тотев. По думите му ще бъдат изградени нови стълби, които ще тръгват от Арменската църква и училището, които ще водят до Небет тепе. На две места ще бъдат изградени и наблюдателни тераси с пейки. Проектът е на стойност 230 000 лева и се очаква в сряда Общинският съвет да одобри тяхното отпускане. \r\nИван Тотев коментира, че пред арменската църква ще бъде изграден музей, който ще представя експонати на арменската общност, които са били донесени в България след 1915 година.\r\nВесела КРЪСТЕВА", "date": "2018.01.29", "title": "Пловдив: Общината ще финансира проект на арменското църковно настоятелство за изграждане на стълби, които ще свързват Арменската църква с Небет тепе"}
{"url": "http://www.focus-news.net/news/2018/01/29/2482747/8882-mln-chuzhdestranni-turisti-sa-posetili-balgariya-minalata-godina.html", "text": "8,882 млн. чуждестранни туристи посетиха България през миналата година, като през 2016 г. те бяха 8,251 млн. Това показват окончателните данни на Националния статистически институт за 2017 г. Ръстът, който се отчита, е 7,6 на сто. Успяхме да надградим рекордните постижения от 2016 г. и през миналата година също постигнахме увеличение в броя на чуждестранните посетители, коментира министърът на туризма Николина Ангелкова, съобщиха от пресцентъра на министерството. И допълни, че това са видимите резултати от усилията на министерството за привличане на гости през четирите сезона и разширяване на крилата на сезоните. През тази година целта ни е чуждите туристи да достигнат 10 млн., което е напълно постижимо, заяви министърът. \r\n10-те водещи пазара за чуждестранни гости също бележат ръстове. На първо място е Гърция, като посетителите от южната ни съседка през миналата година са повече от 1,157 млн. и са с 8,5 на сто повече спрямо година по-рано. Над 1,139  млн. румънски туристи са посетили България миналата година. Така Румъния се нарежда на второ място сред водещите пазари, а увеличението, което се отчита, е почти 4%. Германия, Турция и Русия заемат съответно трето, четвърто и пето място сред топ пазарите. Сред тях най-сериозно е нарастването на турските посетители, които са се увеличили с 12,5%, достигайки 636 хил. Останалите държави, които се нареждат сред 10-те топ пазара, са Македония, Сърбия, Полша, Великобритания и Украйна.  \r\nСтраните от Европейския съюз продължават да са важен генериращ пазар. През миналата година повече от 61%, или 5,45 млн., туристически посещения са реализирани именно от държавите от ЕС. Ръстът, който се отчита спрямо година по-рано, е 8,2 на сто.  \r\nОще по-позитивен е фактът, че увеличението на приходите изпреварва ръста на входящите туристи, заяви министър Ангелкова. И припомни, че по данни на БНБ за периода януари-ноември миналата година постъпленията са нараснали с 9,1% и са в размер на 6,6 млрд. лв. Това показва, че вървим в посока за привличане на висок клас туристи, посочи още министърът.", "date": "2018.01.29", "title": "8,882 млн. чуждестранни туристи са посетили България миналата година"}
{"url": "http://www.focus-news.net/news/2018/01/29/2482725/reuters-donald-tusk-prizova-prezidenta-na-cheshkata-republika-da-si-satrudnichi-s-evropa.html", "text": "Председателят на Европейския съвет Доналд Туск призова президента на Чешката република Милош Земан да си сътрудничи с ЕС, след като бе преизбран на поста, след кампания, основана на критика към Съюза, предава  Reuters.\r\nВ поздравителното си  послание Туск заяви: „Имам доверие, че страната ви ще продължи да играе активна и конструктивна роля в ЕС“.  \r\nНа въпрос дали Европейската комисия е притеснена от преизбирането на смятания за евроскептик Земан, неин прессекретар отрече да има нещо подобно.  Виктор Турмаков", "date": "2018.01.29", "title": "Reuters: Доналд Туск призова президента на Чешката република да си сътрудничи с Европа"}
{"url": "http://www.focus-news.net/news/2018/01/29/2482751/blagoevgrad-56-godinishen-mazh-e-predaden-na-sad-za-izvarsheno-ot-nego-ubiystvo-po-osobeno-machitelen-nachin.html", "text": "По обвинителен акт на Окръжна прокуратура – Благоевград Бл. Митрев (на 56 години) е предаден на съд за извършено от него убийство по особено мъчителен начин – престъпление по чл. 116, ал. 1, т. 6, пр. 2 и пр. 3, вр. чл. 115 от НК. Това съобщиха от пресцентъра на Апелативна прокуратура-София. \r\nОбвиняемият Митрев живеел сам в къща в с. Самуилово, общ. Петрич. Той често се събирал с приятеля си от детските години – Г.З., с когото играели карти и употребявали алкохол. \r\nОколо 11.00 ч. на 10 януари 2017 г. двамата отново се събрали в дома на Митрев. Седнали в кухнята на втория етаж и започнали да пият ракия и да играят карти. Към 21.30 часа, когато вече били изконсумирали литър и половина алкохол, по неизяснени причини между двамата възникнал конфликт. \r\nСтопанинът на къщата взел от масата нож и започнал да нанася с особена жестокост и ярост множество силни удари по гърдите на Г.З. За да се спаси от нападението пострадалият се обърнал с гръб към Митрев и тръгнал по стълбите, за да излезе навън, обаче ударите продължили - по гърба, тила и лявото слепоочие. Въпреки нараняванията З. успял, лазейки, оставяйки следи от кръв след себе си, да стигне до първия етаж. Той паднал по лице на площадка пред входната врата. \r\nВ този момент Митрев оставил ножа и взел намиращата се в близост брадва. Воден от желанието си за мъст, вследствие на възникналия конфликт, обвиняемият започнал да нанася на Г. З. множество посичания по главата, гърдите и корема. С брадва той частично разчленил тялото на пострадалия в областта на шията, раменния пояс и горната част на гърдите, а след това извършил пълно напречно разчленяване на трупа през средата до нивото на корема, пояса и кръста. Вследствие на острата кръвозагуба, множество прободно-порезни наранявания Г.З. починал. \r\nОбвиняемият Митрев решил да прикрие следите от извършеното. Той взел платнен чувал, в който сложил ръцете и главата на трупа. След това, осъзнавайки какво е направил, той отишъл в двора на негов братовчед, повикал го и му казал: „Обади се на полицията да дойдат да ме приберат, защото убих Гошо“. \r\nСпоред заключението на извършената на досъдебното производство психиатрично-психологична експертиза, в деня на убийството обвиняемият се е намирал в обикновено алкохолно опиване, което е улеснило изявата на негативните черти от характера му, като мнителност, обидчивост, гневливост. С оглед събраните доказателства, вещите лица не приемат, че поведението на Митрев в инкриминирания момент е в резултат на афектно състояние. \r\nПредстои да започне съдебен процес срещу Бл. Митрев, който понастоящем се намира в Затвора в Бобов дол.", "date": "2018.01.29", "title": "Благоевград: 56-годинишен мъж е предаден на съд за извършено от него убийство по особено мъчителен начин"}
{"url": "http://www.focus-news.net/news/2018/01/29/2482750/sofiya-mazh-zaplashva-da-skochi-ot-9-iya-etazh-na-zhilishtna-sgrada-v-kv-studentski-grad.html", "text": "Мъж заплашва да скочи от 9-ия етаж на жилищна сграда в столичния кв. „Студентски град“. Това съобщиха за Агенция „Фокус“ от пресцентъра на МВР. Сигналът е подаден към 16.00 часа. На място има полиция, пожарна и психолози от Института по психология на МВР. \r\nОт МВР уверяват, че са предприети необходимите действия за такива случаи. Към момента операцията продължава.  \r\nДеница КИТАНОВА", "date": "2018.01.29", "title": "София: Мъж заплашва да скочи от 9-ия етаж на жилищна сграда в кв. „Студентски град“"}
{"url": "http://www.focus-news.net/news/2018/01/29/2482753/sport-shansovete-grigor-dimitrov-da-igrae-na-tenis-turnira-v-sofiya-sa-5050.html", "text": "Шансовете първата българска ракета Григор Димитров да участва на тенис турнира в София в началото на февруари са 50 на 50. Това заяви личният мениджър на тенисиста Георги Стоименов, като допълни, че Димитров все още изпитва болки в рамото и е заминал за Монако, където ще се подложи на тестове и рехабилитация, като в края на настоящата седмица ще се знае със сигурност дали той ще участва на Garanti Koza Open 2018.", "date": "2018.01.29", "title": "Спорт: Шансовете Григор Димитров да играе на тенис турнира в София са 50:50"}
{"url": "http://www.focus-news.net/news/2018/01/29/2482754/blagoevgrad-nalozheni-sa-prisadi-na-trima-obvinyaemi-za-trafik-na-grupa-ot-27-migranti-prez-balgaro-gratskata-granitsa.html", "text": "По споразумение, сключено между Районна прокуратура – Петрич и защитата на подсъдимите К. Секулов, Вл. Димитров и В. Тацков са наложени наказания за извършено от тях престъпление – участие в незаконен трафик на хора през държавната граница.  Това съобщиха от пресцентъра на Апелативна прокуратура-София. \r\nНа 14.05.2015 г., в района на с. Кулата, тримата обвиняеми - К. Секулов като помагач и Вл. Димитров и В. Тацков като извършители, незаконно превели през границата на България с Гърция група от двадесет и седем чужди граждани. Сред тях имало четирима сирийци и двадесет и трима иракчани, от които седем деца, ненавършили 16-годишна възраст. \r\nСекулов транспортирал мигрантите с микробус от неустановено място на територията на Гърция до линията на държавната граница, а Димитров и Тацков превели групата без разрешение на надлежните органи на властта. За целта извършителите в рамките на деня три пъти незаконно пресекли българо-гръцката граница. \r\nС определение на съда постигнатото споразумение е било одобрено, като на К. Секулов от с. Ново Кономлади, общ Петрич, е наложено наказание „лишаване от свобода“ за срок от десет месеца и три дни при първоначален строг режим, на Вл. Димитров от гр. София – десет месеца „лишаване от свобода“ при общ режим на изтърпяване и на В. Тацков от гр. Сандански – десет месеца „лишаване от свобода“ с тригодишен изпитателен срок. Тримата ще заплатят и глоби в размер на по хиляда лева всеки. \r\nОдобреното от съда споразумение има характер на влязла в сила присъда и не подлежи на обжалване.", "date": "2018.01.29", "title": "Благоевград: Наложени са присъди на трима обвиняеми за трафик на група от 27 мигранти през българо-гръцката граница"}
{"url": "http://www.focus-news.net/news/2018/01/29/2482743/ministerstvo-na-pravosadieto-e-zapoznato-s-iskaniyata-na-sindikalnite-organizatsii-i-v-dialog-s-ministerstvoto-na-finansite.html", "text": "Министерство на правосъдието е запознато с исканията на синдикалните организации. Това съобщиха за Агенция „Фокус“ от пресцентъра на Министерство на правосъдието във връзка с протеста на служителите на затвори и арести в България, които навръх професионалния си празник – 29 януари, излязоха с искане за достойни трудови възнаграждения и по-добри условия на труд. \"Диалогът с тях е интензивен и се осъществява под формата на поредица от работни срещи. Във връзка с направените искания от синдикатите Министерството на правосъдието е в диалог с Министерството на финансите\", се посочва още в позицията на Министерство на правосъдието.", "date": "2018.01.29", "title": "Министерство на правосъдието е запознато с исканията на синдикалните организации и в диалог с Министерството на финансите"}
{"url": "http://www.focus-news.net/news/2018/01/29/2482755/obshtina-haskovo-obyavi-46-iya-natsionalen-konkurs-za-debyutna-literatura-yuzhna-prolet.html", "text": "Община Хасково вече приема книги за XLVI Национален конкурс за дебютна литература „Южна пролет”, съобщиха от пресцентъра на Общината. Дните на литературата ще се проведат на 18, 19 и 20 април 2018 г. Обявата за участие в конкурса е публикувана на сайта на Общината.\r\nЗа участие в конкурса се приемат първи книги, киносценарии и пиеси на автори до 40-годишна възраст в следните жанрове:\r\n-         Поезия (стихосбирки, поеми) – издадена книга;\r\n-         Проза  (разкази, повести, романи) – издадена книга;\r\n-         Литературна критика и литературна история – издадена книга;\r\n-         Детска литература – издадена книга;\r\n-         Филмов сценарий;\r\n-         Драматургия.\r\nОбщина Хасково присъжда във всеки от шестте жанра награда „Лауреат” с бронзова статуетка „Пегас” и парично възнаграждение в размер на 1000 лв. \r\nОбщина Хасково връчва награда на името на първия български книгоиздател „Александър Паскалев” в размер на 2000 лв. за цялостен принос в областта на литературата и изкуството. \r\nЩе бъдат присъдени и допълнителни награди. \r\nКнигите, киносценариите и пиесите за конкурса следва да са издадени в периода от 1 януари 2017 г. до 31 март 2018 г. включително. Те трябва да се представят най-късно до 31 март 2018 г. в пет екземпляра, които не се връщат обратно, заедно с биографични данни за автора, негова снимка, e-mail и мобилeн телефон на адрес:6300 Хасково Община Хасково пл. “Общински” №1Дирекция  “Хуманитарни дейности и обслужване на населението” .\r\nЗа базара на книгата при проявено желание участниците могат да  предоставят  от своите книги (при пристигането си в Хасково). Община Хасково поема разходите за нощувки на участниците в конкурса. Телефони за справка:038/603 391, 603 459, 038/603 490, 603 461 е-маil culture1_haskovo@abv.bg.", "date": "2018.01.29", "title": "Община Хасково обяви 46-ия Национален конкурс за дебютна литература „Южна пролет“"}
{"url": "http://www.focus-news.net/news/2018/01/29/2482749/obyavyavat-gripna-epidemiya-v-obshtina-varna.html", "text": "От утре, 30 януари, РЗИ – Варна обявява грипна епидемия на територията на община Варна. Това съобщиха от пресцентъра на Министерството на здравеопазването.Здравните власти са дали препоръка за преустановяване на учебните занятия за периода 30 януари – 6 февруари включително. \r\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.", "date": "2018.01.29", "title": "Обявяват грипна епидемия в община Варна"}
{"url": "http://www.focus-news.net/news/2018/01/29/2482757/burgas-lekoatletkata-ot-grada-nikol-andonova-specheli-dva-zlatni-medala-ot-natsionalniya-shampionat-za-yunoshi-i-devoyki-na-zakrito.html", "text": "Талантливата лекоатлетка от БургасНикол Андонова спечели два златни медала от националния шампионат за юноши и девойки на закрито, който се проведе в зала „Асикс Арена“ в София през уикенда. Това съобщиха от Община Бургас. Състезателката на спортен клуб „Европул“ триумфира като победителка в дисциплините 60 метра гладко бягане и 60 метра с препятствия.\r\nНикол Андонова спря хронометрите в спринта на 7,74 секунди, само на стотна от секундата пред сребърната медалистка Екатерина Фирсина от „Евър -Варна“. Бургаската лекоатлетка, която е възпитаничка на треньора Петър Райков, стигна до златото и на 60 метра с препятствия, като спря хронометрите на 8,82 секунди.", "date": "2018.01.29", "title": "Бургас: Лекоатлетката от града Никол Андонова спечели два златни медала от националния шампионат за юноши и девойки на закрито"}
{"url": "http://www.focus-news.net/news/2018/01/29/2482760/tass-vladimir-putin-i-benyamin-netanyahu-sa-obsadili-mirnite-pregovori-za-siriya.html", "text": "Президентът на Русия Владимир Путин е обсъдил на преговорите с премиера на Израел Бенямин Нетаняху мирните преговори за Сирия и по-специално, провеждащия се в Сочи Конгрес за национален диалог на Сирия, предава ТАСС.\r\n„Да, обсъждали са го“, заяви пред журналистите помощникът на президента на Русия Юрий Ушаков, отговаряйки на съответстващ въпрос. Но той не отговори, дали Израел поддържа или не провеждането на това мероприятие.\r\nСпоред думите на помощника на руския президент, на срещата също е обсъждана ситуацията в Сирия като цяло, както и руско-израелското двустранно сътрудничество.\r\nПревод и редакция:", "date": "2018.01.29", "title": "ТАСС: Владимир Путин и Бенямин Нетаняху са обсъдили мирните преговори за Сирия"}
{"url": "http://www.focus-news.net/news/2018/01/29/2482748/metamk-premierat-na-makedoniya-zayavi-che-referendum-za-imeto-ne-e-neshto-tragichno-plasheshto-ili-nevazmozhno.html", "text": "След изказването на председателят на ДУИ Али Ахмети, че най-доброто решение по спора за името на бившата югорепублика, за което ръководствата на Гърция и Македония се споразумеят, е то да бъде включено в Договор, подобен на този, който наскоро беше сключен с България, т.е. той да бъде гласуван в парламента и да не бъде провеждан референдум, премиерът на Македония Зоран Заев заяви днес, че позицията на Социалдемократическия съюз на Македония е да бъде проведен референдум, предава англоезичната македонска агенция META.\r\n„Не гледам на този въпрос, като на препятствие. Виждам го като допълнителна гаранция за Гърция, че решението ще е за постоянно и ще бъде приложено съобразно законите и с ускорена процедура“, заяви министър-председателят.\r\nТой отбеляза, че преди референдума, политиците трябва да изкажат своите мнения, за да може нацията да вземе информирано решение.\r\n„Ако застанем пред гражданите и им кажем нашите мнения и позиции, това би помогнало на нашата нация. Трябва да сме сигурни, че можем да разрешим проблема“, заяви Заев, отбелязвайки, че правителството носи пълната отговорност за решението, но мненията на другите политици са също толкова важни.\r\nПревод и редакция:", "date": "2018.01.29", "title": "META.mk: Премиерът на Македония заяви, че референдум за името не е нещо трагично, плашещо или невъзможно"}
{"url": "http://www.focus-news.net/news/2018/01/29/2482759/gd-granichna-politsiya-trafikat-prez-granichnite-punktove-zlatograd-kapitan-petko-voyvoda-i-makaza-se-osashtestvyava-normalno.html", "text": "Трафикът през граничните пунктове с Гърция „Златоград – Термес“, „Капитан Петко войвода – Орменион“ и „Маказа – Нимфея“ се осъществява нормално, съобщиха за Радио „Фокус“ – Смолян от пресцентъра на ГД „Гранична полиция“. Преминаването и през останалите пунктове на българо-гръцката граница се извършва без проблеми на вход и изход.\r\nНели ГЕРГЬОВСКА", "date": "2018.01.29", "title": "ГД „Гранична полиция“: Трафикът през граничните пунктове „Златоград“, „Капитан Петко войвода“ и „Маказа“ се осъществява нормално"}
{"url": "http://www.focus-news.net/news/2018/01/29/2482763/smolyan-povishena-e-opasnostta-ot-padashti-kamani-po-patya-devin-mihalkovo.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Пътните настилки по републиканските направления са предимно сухи, на места в усойните участъци са мокри, като превантивно се обработват със сол и се опесъчават против заледяване през нощта. Няколко сигнала за паднали единични камъни са получени през деня по пътя Девин – Михалково, като опасността от падащи камъни в този участък и повишена и водачите трябва да шофират с внимателно и със съобразена скорост.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона с ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян настилките на централните улици са сухи. Автомобилният трафик края на първия работен ден от седмицата е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.29", "title": "Смолян: Повишена е опасността от падащи камъни по пътя Девин – Михалково"}
{"url": "http://www.focus-news.net/news/2018/01/29/2482764/afp-berlin-osadi-kategorichno-avtomobilnite-kompanii-koito-provezhdat-testove-varhu-hora-i-maymuni.html", "text": "Служебното правителство на Германия осъди категорично в понеделник действията на три от най-големите световни автопроизовдители, за които беше разкрито, че тестват ефектите от дизеловите изпарения върху маймуни и хора, като от Берлин добавиха, че са поискали обяснения от БМВ, Фолксваген и Даймлер, предава AFP.\r\n„Осъждам категорично изпитанията“, заяви и.д. транспортен министър Кристиян Шмидт. „Това намали доверието в нашата автоиндустрия за пореден път“.\r\nПревод и редакция:", "date": "2018.01.29", "title": "AFP: Берлин осъди категорично автомобилните компании, които провеждат тестове върху хора и маймуни"}
{"url": "http://www.focus-news.net/news/2018/01/29/2482761/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“, съобщи за Радио „Фокус“ – Пирин дежурният служител на граничния пункт. Нормално се осъществява и преминаването през граничен пункт „Илинден“, както и през останалите пунктове на българо-гръцката граница.\r\nЛивия НИНОВА", "date": "2018.01.29", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/01/29/2482756/afp-es-iska-tranzitniya-period-sled-brekzit-da-svarshi-v-kraya-na-2020-godina.html", "text": "Министрите от Европейския съюз в понеделник официално се разбраха за исканията за транзитния период, в който Великобритания ще има достъп до единния пазар на Съюза за близо две години след Брекзит, без да има каквито и да е политически права, предава AFP.\r\nСабин Уейланд, заместник-главния преговарящ от ЕС за Брекзит, заяви, че по време на срещата на министрите по европейските работи на страните-членки на Съюза в Брюксел, те „са се разбрали за основните насоки в преговорите за Брекзит в рамките на две минути: транзитен период според статуквото, без институционно представителство, продължаващ до 31 декември 2020“.\r\nПревод и редакция:", "date": "2018.01.29", "title": "AFP: ЕС иска транзитния период след Брекзит да свърши в края на 2020 година"}
{"url": "http://www.focus-news.net/news/2018/01/29/2482765/blagoevgrad-normalno-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Нормално натоварен е трафикът по автомагистрала „Струма“ и главен път Е-79 в Благоевградска област, по-интензивно е движението в посока Банско. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са проходими при зимни условия. Пътните настилки са предимно сухи, само по планинските и усойните места са мокри и частично заледени, но сa почистени и опесъчени. В региона няма затворени пътища. Проходът Предела е отворен за преминаване на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев.\r\nЛивия НИНОВА", "date": "2018.01.29", "title": "Благоевград: Нормално натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/01/29/2482769/ofertite-za-ukrepvane-na-svlachishteto-pri-72-ri-km-na-pat-i-6-radomir-pernik-shte-badat-otvoreni-na-30-yanuari.html", "text": "Утре, 30 януари, в Агенция „Пътна инфраструктура“ (АПИ) ще бъдат отворени офертите на участниците в обществената поръчка за извършването на проучвателно-проектантски работи и изпълнение на дейности по укрепване на свлачището при км 72+300 на път I-6 Радомир - Перник. Целта е да бъдат проучени инженерно-геоложките условия в района на свлачището, причините за активизиране и разработване на техническо решение за трайното възстановяване и укрепване на засегнатия участък. Това съобщиха от пресцентъра на АПИ.\r\nПроектът ще кандидатства за финансиране по приоритетна ос 4 „Превенция и управление на риска от наводнения и свлачища“ на Оперативна програма „Околна среда“ 2014-2020 г.\r\nУчастъкът, който ще се укрепи, е в местността „Цървеняка“. Дължината на пътния участък, засегнат от свлачищния процес, е около 25 метра. Основните причини за проявените свлачищни процеси, според становището на експертите, е преовлажняване на откоса в следствие на паднали значителни количества валежи, геоложки строеж и геоморфоложки особености, нерегулиран отток от терените над откоса и др.\r\nИндикативната стойност на поръчката е 400 000 лв. без ДДС. Срокът за изпълнение на проучвателно-проектантски работи и строителните дейности е 100 дни.\r\nОфертите ще бъдат отворени утре – 30 януари, в 14.00 ч. в зала 701, в сградата на АПИ.", "date": "2018.01.29", "title": "Офертите за укрепване на свлачището при 72-ри км на път I-6 Радомир – Перник ще бъдат отворени на 30 януари"}
{"url": "http://www.focus-news.net/news/2018/01/29/2482770/veliko-tarnovo-suhi-i-normalno-prohodimi-sa-patishtata-na-teritoriyata-na-oblastta.html", "text": "Сухи и нормално проходими са пътищата на територията на област Велико Търново, предаде репортер на Радио „Фокус” – Велико Търново. Времето е ясно. Температурата на въздуха е 11°. \r\nПроходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик.\r\nДвижението в участък от път  Самоводене – Ресен е ограничено поради довършителни дейности от ремонт. Обходеният маршрут е през село Хотница. Пътят ще е затворен до 31 януари.\r\nДвижението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.01.29", "title": "Велико Търново: Сухи и нормално проходими са пътищата на територията на областта"}
{"url": "http://www.focus-news.net/news/2018/01/29/2482762/rzi-pazardzhik-namalyava-broyat-na-zabolelite-ot-ostri-respiratorni-infektsii-no-nivoto-na-zabolevaemost-ostava-visoko.html", "text": "Намалява броят на регистрираните случаи на остри респираторни инфекции в Пазарджик, съобщиха от Регионалната здравна инспекция. През последната седмица са регистрирани 137 заболели от остри респираторни заболявания. Отчетената заболеваемост е 193.7 на 10 000 души /под 95 персентил/. Въпреки по-малкото заболели, нивото на заболеваемост остава високо, отбелязват от РЗИ. Пневмониите са 30 като най-засегната възрастова група е от 15 до 29 години. Пазарджишка област остава в грипна епидемия, уточняват от Здравната инспекция.", "date": "2018.01.29", "title": "РЗИ - Пазарджик: Намалява броят на заболелите от остри респираторни инфекции, но нивото на заболеваемост остава високо"}
{"url": "http://www.focus-news.net/news/2018/01/29/2482771/gabrovo-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на област Габрово. Пътните настилки са сухи, по усойните и високи места – мокри. Това казаха за Радио „Фокус“ – Велико Търново от Областно пътно управление-Габрово. Времето е ясно. Температурата на въздуха е 11°. \r\nЗа прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч, Кормянско - Малък Вършец, при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.29", "title": "Габрово: Проходими при зимни условия са пътищата на територията на областта"}
{"url": "http://www.focus-news.net/news/2018/01/29/2482758/kyustendil-bez-problemi-i-izchakvaniya-se-osashtestvyava-preminavaneto-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския граничен пункт. Трафикът към този час на деня е слабо натоварен. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.01.29", "title": "Кюстендил: Без проблеми и изчаквания се осъществява преминаването през ГКПП „Гюешево”"}
{"url": "http://www.focus-news.net/news/2018/01/29/2482767/kyustendil-otbelyaza-140-godini-ot-osvobozhdenieto-na-grada-obzor.html", "text": "Кюстендил отбеляза 140 години от Освобождението на града от османско робство. По традиция официалният празник беше отбелязан с шествие от централния площад „Велбъжд” до паметника на Ильо Войвода. Десетки жители на областния център се включиха в празнично шествие, символизиращо влизането на освободителната войска в града и нейното посрещане от местното население. Пред гранитния монумент на войводата присъстващите си припомниха събитията, случили се на тази дата преди 140 години, довели до така желаната свобода на Кюстендилския край.\r\nШествието се предвождаше от градския духов оркестър. В него се включиха кметът на община Кюстендил Петър Паунов, председателят на Общински съвет Михаела Крумова, народният представител Кирил Калфин, зам.-областният управител Матей Попниколов, представители на политически партии, неправителствени и патриотични организации, футболни привърженици, ученици, възпитаници на детски градини и граждани. С едноминутно мълчание и с падане на колене присъстващите отдадоха своята почит и знак на уважение към руските воини – освободители, участниците в четите, стотиците български опълченци и плеядата църковни, революционни и просветни дейци. Директорът на Регионален исторически музей – Кюстендил Валентин Дебочички посочи, че Кюстендил е последният освободен български град в хода на Руско-турската война. В празничното слово, произнесено пред паметника на Ильо Марков войвода, беше посочено, че преди 140 години  паметта на предците завещава светла история, запечатана в архивите на времето и на националната  памет. Преди 140 години се разгаря геройският епос, който защитава града от кръв, насилие, погроми и разруха и не позволява Кюстендил да се превърне във втори Батак. Така почти в края на предела между мира и войната, почти без жертви – свободата изгрява на небосклона над град Кюстендил. С едноминутно мълчание беше отдадена почит пред подвига и паметта на освободителите. Присъстващите поднесоха венци и цветя на гранитния монумент на Ильо войвода. В знак на почит и уважение бяха поднесени цветя и на паметника на Майка България, на гроба на Ильо войвода и на погребаните на българска земя руски герои – Горонович и Савойски. Честванията, посветени на годишнината от Освобождението на Кюстендил продължиха с провеждането на кръгла маса „Ангелите на Свободата”, а завършекът беше поставен с тържествен концерт в читалище „Братство”.\r\nВенцеслав ИЛЧЕВ", "date": "2018.01.29", "title": "Кюстендил отбеляза 140 години от Освобождението на града (ОБЗОР)"}
{"url": "http://www.focus-news.net/news/2018/01/29/2482773/dobrich-46-godishna-zhena-sluzhitel-na-mbal-dobrich-e-napadnata-ot-mazh-pri-izpalnenie-na-sluzhebnite-si-zadalzheniya.html", "text": "На 29 януари, около 13:00 часа е получено съобщение за пострадала жена на 46 години, служител на МБАЛ-Добрич. Това съобщиха от ОДМВР-Добрич. Незабавно на място са изпратени полицейски екипи, които установяват, че при изпълнение на служебните си задължения, жената е била нападната от непознат мъж. Полицейските служители са установили и задържали извършителя на деянието Н. Н. (32 г.) от град Добрич, известен на МВР. Материалите по случая са докладвани на Районна прокуратура-Добрич. Назначена са съдебна медицинска експертиза. Работата по случая продължава в условията на досъдебно производство.", "date": "2018.01.29", "title": "Добрич: 46-годишна жена, служител на МБАЛ-Добрич, е нападната от мъж при изпълнение на служебните си задължения"}
{"url": "http://www.focus-news.net/news/2018/01/29/2482766/tass-predstavitel-na-vanshnata-opozitsiya-na-siriya-opredeli-kongresa-v-sochi-kato-golyama-pobeda.html", "text": "Един от лидерите на външната опозиция на Сирия Хейсам Манаа определи като важна победа самия факт на провеждането на Конгреса в Сочи, след неуспехите на предходните опити за разрешаване на конфликта. Той заяви това в понеделник пред журналистите в руския черноморски курорт, предава ТАСС.\r\n„Преди четири години ходихме в Женева – нищо не стана, преди три години ходихме в Кайро – нищо не се получи и затова дойдохме тук“, заяви той. За нас това е победа, защото рано или късно ще седнем лице в лице с режима“. „Самият факт, че това ще се случи, е голям напредък, голяма победа. А тези, които решиха да не идват тук, нека покажат какво са направили“, добави Манаа.\r\nХайсам Манаа е един от най-известните представители на „външната“ сирийска опозиция, който също е съхранил влиянието си вътре в самата Сирия. През 2016 година той, като лидер на движението „Силите на демократическа Сирия“, се отказа от участие в преговорния процес в Женева, тъй като там не са били поканени представители на кюрдите, докато Манаа е настоявал на максимална инклузивност на междусирийския диалог.\r\nПревод и редакция:", "date": "2018.01.29", "title": "ТАСС: Представител на външната опозиция на Сирия определи Конгреса в Сочи като голяма победа"}
{"url": "http://www.focus-news.net/news/2018/01/29/2482774/sliven-pri-zimni-usloviya-se-osashtestvyava-dvizhenieto-po-patishtata-v-oblastta.html", "text": "При зимни условия се осъществява движението по пътищата в Сливенска област, съобщиха от Областно пътно управление-Сливен. Пътищата настилки в равнинната част на областта са сухи и нормално проходими. В планинските райони на места пътищата са заледени, но обработени.\r\nЗатворени за тежкотоварни автомобили над 10 т. са проходите Твърдишки и Вратник. Отворен е пътят Котел – Омуртаг.", "date": "2018.01.29", "title": "Сливен: При зимни условия се осъществява движението по пътищата в областта"}
{"url": "http://www.focus-news.net/news/2018/01/29/2482772/gd-granichna-politsiya-intenziven-e-trafikat-za-tovarni-avtomobili-na-gkpp-kulata-gkpp-kapitan-andreevo-i-na-punktovete-po-granitsata-s-rumaniya.html", "text": "Интензивен е трафикът за товарни автомобили на ГКПП \"Кулата\", ГКПП \"Капитан Андреево\" и на пунктовете по границата с Румъния. Това съобщиха за Агенция \"Фокус\" от ГД \"Гранична полиция\". На ГКПП \"Кулата\" трафикът е интензивен за товарни автомобили в двете посоки. На ГКПП \"Капитан Андреево\" е интензивен за товарни автомобили на изход. На българо-румънската граница трафикът е интензивен на всички гранични контролно-пропускателни пунктове за товарни автомобили в двете посоки.  \r\nНа останалите пунктове трафикът е нормален.", "date": "2018.01.29", "title": "ГД \"Гранична полиция\": Интензивен е трафикът за товарни автомобили на ГКПП \"Кулата\", ГКПП \"Капитан Андреево\" и на пунктовете по границата с Румъния"}
{"url": "http://www.focus-news.net/news/2018/01/29/2482777/pregled-na-mezhdunarodnite-novini-do-18-chasa-agentsiya-fokus.html", "text": "Началникът на Централното командване на въоръжените сили на САЩ ген. Джоузеф Вотел заяви, че страната му няма планове да изтегля силите си, разположени край град Манбидж в Северна Сирия, въпреки предупрежденията на Турция да се премахнат частите от региона.\r\n„Изтеглянето на Силите на САЩ от Манбидж, не е нещо, което очакваме“, заяви ген. Вотел. Турция, която провежда военна операция срещу кюрдските „Сили за народна самоотбрана“ в сирийския северозападен регион Африн, също така иска да ги изтласка и от обитавания предимно от араби град Манбидж, разположен малко по-на изток. \r\nСАЩ разполагат с близо 2000 души в Северна Сирия, подкрепящи „Сирийските демократични сили“ – въоръжени части, съставени предимно от кюрди, които се борят срещу „Ислямска държава“. \r\nТурция, която смята местните кюрдски въоръжени формирования за терористични, призова Вашингтон да прекрати военната си подкрепа към тя и да изтегли частите си от региона на Манбидж.\r\n***Германската социалдемократическа партия (ГСДП)и Съюза (ХДС/ХСС), оглавяван от канцлера Ангела Меркел, не са успели да преодолеят разногласията си по ключовите въпроси през последните няколко дни на интензивни консултации за формиране на правителство. Това заяви в понеделник пред журналистите генералният секретар на ГСДП Ларс Клингбайл.\r\n„Засега не сме се договорили по основните точки“, заяви Клингбайл. „Предстои ни интензивна работа през цялата предстояща седмица“.\r\nОсвен това, германският политик отбеляза, че потенциалните партньори в управляващата коалиция все пак са успели да достигнат до компромис по отделни въпроси, включително по програмата за цифровизация на икономиката.\r\nВ неделя, агенция DPA, позовавайки се на свои източници в партиите, съобщи, че лидерите на ГСДП – Мартин Шулц, на Християндемократическия съюз (ХДС) – Ангела Меркел и на Християнсоциалния съюз – Хорст Зеехофер след девет часа преговори така и не са успели да се договорят по въпроса за ограничаване на миграцията и събирането на бежански семейства на територията на Германия.\r\n*** Международния параолимпийски комитет спря отбора на Русия от участие на зимните Параолимпийски игри в Пьончан, които трябва да се проведат след завършването на състезанията от Олимпиадата. От организацията решиха да допуснат индивидуални атлети да се състезават под неутрален флаг. Параолимпийския комитет пусна съобщение в понеделник, в което се твърди, че „потвърждава отстраняването на Руския параолимпийски комитет“ заради случаи на вземане на допинг в миналото, като не се уточнява точно за кои случаи става дума.\r\n*** Министрите от Европейския съюз в понеделник официално се разбраха за исканията за транзитния период, в който Великобритания ще има достъп до единния пазар на Съюза за близо две години след Брекзит, без да има каквито и да е политически права.\r\nСабин Уейланд, заместник-главния преговарящ от ЕС за Брекзит, заяви, че по време на срещата на министрите по европейските работи на страните-членки на Съюза в Брюксел, те „са се разбрали за основните насоки в преговорите за Брекзит в рамките на две минути: транзитен период според статуквото, без институционно представителство, продължаващ до 31 декември 2020“.\r\n***Служебното правителство на Германия осъди категорично в понеделник действията на три от най-големите световни автопроизовдители, за които беше разкрито, че тестват ефектите от дизеловите изпарения върху маймуни и хора, като от Берлин добавиха, че са поискали обяснения от БМВ, Фолксваген и Даймлер.\r\n„Осъждам категорично изпитанията“, заяви и.д. транспортен министър Кристиян Шмидт. „Това намали доверието в нашата автоиндустрия за пореден път“.\r\n***След изказването на председателят на ДУИ Али Ахмети, че най-доброто решение по спора за името на бившата югорепублика, за което ръководствата на Гърция и Македония се споразумеят, е то да бъде включено в Договор, подобен на този, който наскоро беше сключен с България, т.е. той да бъде гласуван в парламента и да не бъде провеждан референдум, премиерът на Македония Зоран Заев заяви днес, че позицията на Социалдемократическия съюз на Македония е да бъде проведен референдум.\r\n„Не гледам на този въпрос, като на препятствие. Виждам го като допълнителна гаранция за Гърция, че решението ще е за постоянно и ще бъде приложено съобразно законите и с ускорена процедура“, заяви министър-председателят.\r\nТой отбеляза, че преди референдума, политиците трябва да изкажат своите мнения, за да може нацията да вземе информирано решение.\r\n„Ако застанем пред гражданите и им кажем нашите мнения и позиции, това би помогнало на нашата нация. Трябва да сме сигурни, че можем да разрешим проблема“, заяви Заев, отбелязвайки, че правителството носи пълната отговорност за решението, но мненията на другите политици са също толкова важни.\r\n***", "date": "2018.01.29", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/01/29/2482776/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от 3 до 20°. Времето над страната е ясно. Слаб вятър духа в областите Видин, Враца, Монтана, Пазарджик, Перник, Пловдив, Плевен, Разград, Силистра, Сливен, Смолян и Шумен. Пътните настилки са предимно сухи, на места – частично мокри и обработени.Състояние на автомагистралите:\r\nАМ „Тракия“:\r\nОбласт Бургас: до 31.01.2018 г. в участъка от км 308+187 до км 324+187 Деветак – Карнобат, в посока Бургас, е въведено ограничение на скоростта до 90 км/ч, поради аварийни ремонтни дейности. Шофьорите да се движат с повишено внимание, спазвайки пътнита сигнализация.\r\nОбласт София: на 30.01.2018 г. при км 46 в посока Бургас в района на с. Мухово ще бъде ограничено движението, поради ремонт на съоръжението на пътната връзка с път I-8 София - Костенец.  \r\nОбходни маршрути: \r\n-\tЗа направлението София - Костенец – през пътен възел „Ихтиман“ при км 34+000. \r\n-\tЗа направленията Ихтиман - Пловдив и Костенец - Пловдив – през пътен възел „Церово“ при км 69+167.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: до 31.01.2018 г. в участъка Долна Диканя - Дупница при км 45+700 в посока София движението се извършва поетапно в една лента поради отстраняване на теч на вода от надлез над лявото платно. Въведено е ограничение на скоростта до 90 км/ч в участък от 400 метра. Шофьорите да се движат с повишено внимание, спазвайки пътната сигнализация.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” - забранен за МПС над 12 т;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е забранено движението на МПС над 10 т;\r\n- „Дюлински” - целогодишно е забранено движението на МПС над 3,5 т\r\n- „Пампорово” - целогодишно е забранено движението на МПС над над 3,5 т; \r\n- „Петрохан” - забранен за МПС над 12 т;\r\n- „Твърдишки” - целогодишно е забранено движението на МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана-с. Сумер от км 110+300 до км 123+909 се осъществява в една лента поради ремонтни дейности до 31.01.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалите дни от седмицата остава в сила постоянната организация на движение, която осигурява две ленти в посока изход от София и една лента в посока София.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалите дни от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nДвижението в участъка Мирово-Момин проход от км 136+000 до км 140+000 е ограничено поетапно поради аварийна сеч на растителност в обхвата на пътя до 30.01.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.29", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/29/2482778/burgas-obshtinata-i-riosv-predpriemat-savmestni-merki-v-otgovor-na-desetki-signali-za-vazduha.html", "text": "РИОСВ да започне извънредна проверка на комплексното разрешително на \"ЛУКойл Нефтохим Бургас\", заради десетките сигнали на бургазлии за остра и задушлива миризма в различните комплекси на града през последните дни. За това се разбраха на среща в екоинспекцията днес кметът на Община Бургас Димитър Николов и инж. Тонка Атанасова - директор на РИОСВ, съобщиха от пресцентъра на Общината.\r\nЕкоинспекцията трябва да установи дали е нарушена клаузата, според която при определени метеорологични условия и инверсия на въздуха, предприятието трябва временно да ограничава производствения капацитет на инсталациите си, за да не се допуска завишени нива на миризми, независимо дали има превишение на допустимите по норма параметри за чистотата на въздуха.\r\n\"Ние държим да знаем истината от представителите на РИОСВ, спазени ли са тези параметри на комплексното разрешително и дали предприятието е намалило натоварването на мощностите си\", каза след срещата Димитър Николов.\r\n\"Настояваме да се преустанови още от днес работата по изчистването и преработката на старите еко щети, които са на три работни площадки - Росенец, до \"Меден рудник\" и на територия на предприятието. Разрешението за технологията по изгребването е дадено през 2002 г. и според нас трябва да се търси съвременна технология, която да намали изпускането във въздуха на остри и задушливи миризми на въглеводороди\", допълни кметът на Бургас. Той ще иска съдействие от Министерството на околната среда и водите, което е издало разрешението и одобрило технологията и след като специалистите препоръчат ново технологично решение за рекултивация, работата по преработката в тези басейни трябва да продължи, тъй като това е необходимо за подобряване на екологичните условия в Бургас.\r\nКметът на Бургас ще изпрати и писма до ръководствата както на \"Лукойл\", така и на \"Кроношпан\" с искане двете предприятия да закупят със свои средства ново оборудване - газ-анализаторни станции, които да бъдат монтирани в комплекс \"Славейков\" и да извършват 24-часов мониторинг на показателите на въздуха, а резултатите от замерването да се излъчват онлайн на сайта на РИОСВ и Община Бургас.\r\nКомплексното разрешително на \"Кроношпан\" ще бъде променено като изискване към предприятието ще бъде да извършва 24-часов мониторинг на емисиите във въздуха.\r\nСпоред директора на РИОСВ-Бургас инж. Тонка Атанасова инспекцията съвместно с Изпълнителната агенция за опазване на околната среда-София са извършили замерване с преносима газова апаратура на 16 точки в града след многобройните сигнали на граждани. Никой не отрича, че миризмата е факт и поради тази причина ще се извърши проверка на комплексното разрешително на \"Лукойл Нефтохим Бургас\" за изпълнение на условията в него. Според Атанасова най-вероятно миризмите са от обработката на минали екологични щети. \"Ще бъдат преразгледани мерките, за да не се получава повторно тази миризма, която се усеща в целия град, въпреки че нямаме превишение на показателите за въглеводороди\", допълни още инж. Атанасова.", "date": "2018.01.29", "title": "Бургас: Общината и РИОСВ предприемат съвместни мерки в отговор на десетки сигнали за въздуха"}
{"url": "http://www.focus-news.net/news/2018/01/29/2482779/tssmp-sofiya-27-godishna-zhena-e-pochinala-v-dom-za-hora-s-uvrezhdaniya-v-kv-benkovski.html", "text": "27-годишна жена е починала в дом за хора с увреждания в кв. „Бенковски“. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Тя поясни, че в 12.43 ч.  е получен сигнал в ЦСМП – София, като в него е посочено, че момичето посинява. Екипът на спешната помощ се е отзовал в 12.50 ч., но я е заварил мъртва. „Тя е била на 27 години, в увредено здраве и с ниско телосложение“, коментира Сунгарска и уточни, че е страдала от детска церебрална парализа, гърчове и други заболявания. Тя уточни, че екипът на ЦСМП – София е бил задържан от полицията, тъй като се извършвали следствени действия. От МВР съобщиха, че не са установили следи от насилие. \r\nДеница КИТАНОВА", "date": "2018.01.29", "title": "ЦСМП – София: 27-годишна жена е починала в дом за хора с увреждания в кв. „Бенковски“"}
{"url": "http://www.focus-news.net/news/2018/01/29/2482780/bashtino-ime-na-balgarski-grazhdani-rodeni-v-chuzhbina-shte-mozhe-da-bade-dobavyano-pri-sastavyaneto-na-akt-za-razhdane-v-balgariya.html", "text": "С писмено заявление бащиното име на български граждани, родени в чужбина, ще може да бъде добавяно при съставянето на акт за раждане в България, съобщиха от пресцентъра на МРРБ. Предоставянето на достъп до регистрите, поддържани по реда на Закона за гражданската регистрация /ЗГР/, ще става чрез протокол, в който ще се посочва законовото основание, целта на достъпа, обема на данните, лицата, осъществяващи достъпа и ангажиментите на страните. Това предвиждат част от промените в публикувания за обществено обсъждане проект за изменение и допълнение на Наредба № РД-02-20-9 от 21 май 2012 г. за функциониране на Единната система за гражданска регистрация. \r\nЦелта на измененията е Наредбата да бъде приведена в съответствие с настъпилите промени в ЗГР, като се  регламентират и нови правила за предоставяне на достъп до регистрите във връзка с промените в Закона за електронното управление.\r\nПромените в Наредбата и мотивите към тях са публикувани на интернет страницата на Министерството на регионалното развитие и благоустройството в секция Проекти на Нормативни актове, както и на Портала за обществени консултации.", "date": "2018.01.29", "title": "Бащино име на български граждани, родени в чужбина, ще може да бъде добавяно при съставянето на акт за раждане в България"}
{"url": "http://www.focus-news.net/news/2018/01/29/2482768/d-r-monika-troyanchev-rzi-plovdiv-nyamame-saobshteniya-za-visok-protsent-otsastvashti-ot-uchilishtata-zaradi-gripa.html", "text": "Няма съобщения за висок процент отсъстващи от училищата в Пловдив и областта заради грипа. Това съобщи за Радио „Фокус” – Пловдив д-р Моника Троянчева, директор на Дирекция „Надзор над заразните болести” в Регионална здравна инспекция (РЗИ)-Пловдив. „Не е висок процентът на отсъстващи и от детските градини и ясли”, каза д-р Троянчева. По думите й нивото на заболеваемост от грип и остри респираторни заболявания в Пловдив и областта се запазва същото от предходната седмица – 157/10000 души.\r\nВ областта остават валидни въведените ограничителни мерки. До момента са потвърдени само 7 щама за грип от всичките изпратени проби в Националната референтна лаборатория в София, които са общо 23. „Продължаваме да следим ситуацията”, посочи д-р Троянчева.\r\nЦветана ТОНЧЕВА", "date": "2018.01.29", "title": "Д-р Моника Троянчев, РЗИ – Пловдив: Нямаме съобщения за висок процент отсъстващи от училищата заради грипа"}
{"url": "http://www.focus-news.net/news/2018/01/29/2482775/elisaveta-miladinova-ne-vsichki-narodni-pesni-koito-bratya-miladinovi-sa-zapisali-sa-bili-s-gratski-bukvi.html", "text": "Не всички народни песни, които братя Миладинови са записали, са били с гръцки букви. Това каза Елисавета Миладинова, потомка на братята Димитър и Константин Миладинови, в интервю за Агенция „Фокус“ за тяхната дейност и за българското им самосъзнание.  „За братя Миладинови е писано много. Техният сборник „Български народни песни“ е резултат от тяхната упорита работа. Това безценно съкровище на народа ни, както самият Константин пише в предговора на сборника, излиза на бял свят благодарение помощта на хърватския епископ Юрай Щросмайер през януари 1861 г. С помощта на Виктор Рачински Константин Миладинов се е свързал с големите учени, най-вече с Измаил Срезневски, който е харесал 14 народни песни. Тези песни са писани на български език. Открити са по-късно в четири малки ръкописни тетрадки. Нашата литераторка проф. Лиляна Минкова  ги публикува преди десетина години. Те доказват, че не всички песни, които братята са записали, са били с гръцки букви“, обясни Миладинова.  Тя разказа, че Константин Миладинов е видял, че сборникът не може да бъде издаден в Москва, поради което в началото на 1860 г. е тръгнал обратно за родината си. „Спира се във Виена, свързва се с българи и там намира своя благодетел Йосиф Юрай Щросмайер. Щросмайер разбира голямото значение на тези събрани песни и помага на Константин. Миладинов преседява в Дяковската си семинария повече от 6 месеца, където с помощта на студентите подготвя сборника. За голямо нещастие братя Миладинови не могат да се порадват и да изпитат сладостта от своето епохално дело, за което днес ние сме благодарни“, коментира Елисавета Миладинова. Тя посочи, че  по това време Димитър вече е в затвора, а Константин, напускайки Дяково и Загреб, е арестуван в Цариград и затворен в тъмницата. По думите й там двамата братя намират своята смърт. „Константин умира на 11 януари, а Димитър на 7 януари 1862 г. Тяхното дело ще бъде запазено и ще бъде славено във вековете. Интересът към тяхното епохално фолклорно издание и отзвукът, който то дава сред прогресивната славянска общественост вече 156 години продължава да вълнува своите почитатели. Много може да се говори за тяхната родолюбива дейност, но не е възможно с няколко думи да се очертае значението на сборника, на тяхната дейност както народни просветители и будители“, каза потомката на Миладиновци. \r\nДеница КИТАНОВА", "date": "2018.01.29", "title": "Елисавета Миладинова: Не всички народни песни, които братя Миладинови са записали, са били с гръцки букви"}
{"url": "http://www.focus-news.net/news/2018/01/29/2482781/aktsenti-v-sutreshniya-blok-dobro-utro-balgariya-na-radio-fokus-na-30-yanuari.html", "text": "В края на миналата година Комисията за защита на потребителите стартира проверки на родните зимни курорти, като те продължават и в първия месец на новата, в разгара на сезона. Колко са извършените към момента проверки? Колко и от какво естество са констатираните нарушения и станаха ли собствениците на хотели по стриктни при предлагането на туристически продукт? Отговори на тези и още въпроси ще потърсим от председателя на КЗП Димитър Маргаритов. След вота на недоверие към кабинета „Борисов 3“ нов повод за напрежение възникна между опозиция и управляващи. На прицел този път е транспортното министерство, а причините - данни за нередности в работата на БДЖ, заплахи към служители, на преден план беше поставен и футболният отбор на дружеството. От Левицата дадоха 24-часов срок на министъра на транспорта Ивайло Московски да уволни ръководството на БДЖ. Какви действия да очакваме оттук нататък и къде се крие истината за дейността на дружеството? Темата ще коментираме със зам.-председателя на ПГ на БСП Георги Свиленски. В разгара на зимния сезон какви данни отчита Община Чепеларе и има ли засилен интерес към Пампорово и Мечи чал. Какво се промени след обединението на двете ски зони и с какви събития Общината ще радва родни и чуждестранни посетители през следващите месеци? Въпросите ще зададем на кмета на Община Чепеларе Славка Чакърова. В минутите след 9.00 часа- колегата от Радио „Фокус“-Пловдив Тони Михайлов ще ни разкаже за 26-те празници на виното в Асеновград. Кореспондентът ни в Добрич Жулиета Николова ще насочи вниманието ни към променените начини на финансиране на делегираните бюджети и как това ще се отрази на общината. \r\nТези и още теми - в „Добро утро, България“ по Радио „Фокус“ от 06.00 до 10.00 часа, с водещ Виктория Месробович.", "date": "2018.01.29", "title": "Акценти в сутрешния блок „Добро утро, България“ на Радио „Фокус“ на 30 януари"}
{"url": "http://www.focus-news.net/news/2018/01/29/2482784/nimh-utre-shte-e-predimno-slanchevo-s-maksimalni-temperaturi-mezhdu-13-i-18.html", "text": "През нощта ще е ясно, а утре ще е предимно слънчево. Ще духа слаб до умерен вятър от запад-северозапад, който през деня временно ще се усили. Минималните температури ще са между минус 2° и 3°, а максималните – между 13° и 18°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е значително по-високо от средното за януари – слабо ще се понижи.\r\nПо Черноморието ще е предимно слънчево. Ще духа слаб до умерен вятър от запад-югозапад, който до края на деня ще се ориентира от северозапад. Максималните температури ще са 12-15°. Температурата на морската вода е 6-7°. Вълнението на морето ще бъде 1-2 бала.\r\nВ планините ще е предимно слънчево. Ще духа умерен, по билото на Стара планина силен северозападен вятър. Максималната температура на височина 1200 метра ще бъде около 8°, на 2000 метра – около 1°.\r\nПрез следващите два дни ще преобладава слънчево време. В сряда вятърът ще отслабне, в много райони и ще стихне. Дневните температури ще са с 2-3 градуса по-ниски. В четвъртък в Източна България ще духа слаб до умерен югозападен вятър. Отново ще се затопля. В петък облачността ще се увеличи и след обяд от запад ще започнат валежи от дъжд. Ще е все още сравнително топло, но привечер и през нощта срещу събота от северозапад бързо ще нахлува студен въздух и със застудяването дъждът ще преминава в сняг.", "date": "2018.01.29", "title": "НИМХ: Утре ще е предимно слънчево, с максимални температури между 13° и 18°"}
{"url": "http://www.focus-news.net/news/2018/01/29/2482783/maslinova-klonka-den-deveti.html", "text": "Руският блогър Борис Рожин продължава да информира накратко за развитието на военната операция „Маслинова клонка“, провеждана от турската армия в северозападния сирийски район Африн.\r\n1.\tГлавният прогрес на турската армия и подконтролните й бойци за последните два дни стана завземането на възвишението Бурсая, за което почти една седмица се водиха тежки боеве със значителни загуби и за двете страни. В неделя, най-накрая, турците успяха да го поставят под контрол и за доказателство за своята победа организираха посещение на военното ръководство на мястото, което послужи и за нагледно доказателство за наличието на реален прогрес в приграничните операции. На останалите направления, където турската армия и нейните подконтролни бойци нахлуха в Африн, бойните действия се развиваха позиционно. Турците, както и преди това, залагат на артилерията си и авиацията. Кюрдите, когато имат възможност, се обръщат в контраатаки и се стараят да повишат загубите на турците, въпреки че основната част от загубите се падат основно на „зелените“ (Свободната сирийска армия), което съвсем не е критично за Турция. От Анкара твърдят, че нанасят големи загуби на „Отрядите за народна самоотбрана“ (YPG), демонстрирайки определено количество убити и пленени. YPG, от своя страна, твърдят, че турците завишават загубите им и скриват загубите на „зелените“. Има мнение, че по въпроса за загубите преувеличават и двете страни.\r\n2.\tВажна тема са жертвите сред мирното население и разрушенията, тъй като турците осъществяват своите удари не само по военната инфраструктура. Провежданите по целия свят протести срещу „Маслинова клонка“ експлоатират активно тази тема. Но отчитайки аналогичните обстрели на турски градове, кюрдите не могат да претендират за изключителност тук, въпреки че ако се подходи обективно, Ердоган има доста повече ресурси и възможности за удари по гражданското население, отколкото кюрдите. В момента, интензивността на ударите по гражданската инфраструктура на Африн може да бъде характеризирана като средна. Загубите на турците сред мирното население са значително по-малко, в което и се проявява разликата във възможностите. Европа гледа на това достатъчно индиферентно, игнорирайки кюрдските протести, целящи да предизвикат по твърда реакция спрямо операцията на Ердоган. Достойно за отбелязване е, че дори Германия, която е в лоши отношения с Турция и където критиката срещу Ердоган при Меркел стана системна, няма никаква системна кампания против „тиранията на Ердоган“, както беше, да кажем, при забраняването на социалните мрежи в Турция по време на опита за преврат или протестите в столицата по повод премахването на парка „Гези“. Може да се каже... война, умират мирни граждани, но европейците за пореден път демонстрират своята прекрасна способност да живеят по принципа „тук виждам, тук не виждам“. Наивно, от страна на кюрдите, е да се надяват, че Европа ще започне да ги защитава, след като САЩ и Русия си измиха ръцете.\r\n3.\tСирийските и кюрдските източници продължават да потвърждават факта за провеждане на преговори между афринските кюрди и Асад по повод предаването на контрола над района на Дамаск, чрез което да се прекрати турската операция. Посочва се, че страните продължават да имат противоречия по темата за съхраняване на определени преференции за кюрдите, пълномощията на сирийските силови структури в Африн и съдбата на кюрдските политически структури, чиято  ликвидация иска Ердоган. Русия съхранява контактите си с кюрдите, явявайки се фактически един от посредниците. Въпреки това, решение, устройващо всички, засега не е намерено. Колкото по-дълго се пазарят кюрдите, толкова по-неблагоприятни ще са условията, при които ще трябва да се договарят с Асад. Ако не се договорят, Ердоган ще завземе Африн и така или иначе ще разгони останалите кюрдски формирования в планините, лишавайки ги от политическа субектност. Русия, естествено, е заинтересована в компромисния вариант Асад да заеме Африн и да се даде възможност на кюрдите да запазят лицето си и да се присъединят към междусирийския мирен процес, за да може да ги присъедини към преговорите в Сочи (където днес пристигна група сирийски опозиционери). Но ако трябва да се прави избор между Асад и кюрдите, Русия естествено ще избере страната на Асад, което не трябва да се забравя от кюрдите. Независим Кюрдистан не се вписва в плановете на Кремъл за бъдещето на Сирия. А в американските е дори желателен. Позицията на Дамаск е достатъчно проста – не трябва да се решава съдбата на кюрдите без участието на Дамаск, а статутът на кюрдските райони дори и да може да бъде променен, то това може да се случи в рамките на общосирийските мероприятия, като например референдум, или в рамките на мирния процес.\r\n4.\tЩо се касае до турските претенции към Манбидж, то командващият силите за специални операции Джоузеф Вотел, който неотдавна беше в Ракка ( заедно с ръководителят на USAID, където и двамата си дадоха вид, че разрушенията в бившата столица на Халифата не са толкова чудовищни), заяви, че САЩ няма да извеждат своите войски от Манбидж, независимо от заплахите на Турция да нападне града и прилежащите към него територии, където са разположени части на американската армия и спецназ. Този отказ поставя Анкара пред дилема – да продължи ли информационно-дипломатическия  натиск, заедно с удари по YPG в Рожава или да пробва да премине към по-амбициозни действия, поставяйки Вашингтон пред ситуация, в която техния съюзник в рамките на НАТО атакува кюрдите, намиращи се под директните гаранции на САЩ. Редица американски аналитици резонно си задават въпроса по този повод – ще бъдат ли задължени американците да атакуват турската армия, ако тя нахлуе в Рожава? Евентуална война между членовете на НАТО би изглеждала доста комично, но независимо от това, такава възможност съществува. Като цяло, американците се надяват, че в турците ще надделее здравия разум и те няма да посмеят да нахлуят в Рожава (за Африн вече не си спомят).\r\nПревод и редакция:", "date": "2018.01.29", "title": "Маслинова клонка. Ден девети"}
{"url": "http://www.focus-news.net/news/2018/01/29/2482782/predstoyashti-sabitiya-v-stranata-na-30-yanuari-agentsiya-fokus.html", "text": "*** \r\nОт 14.00 часа президентът Румен Радев ще приеме членовете на Управителния съвет на Югоизточния Европейски международен Институт за устойчиви технологии на „Дондуков“ 2.\r\n*** \r\nОт 09.30 часа вицепрезидентът Илияна Йотова ще участва в тържествена церемония по полагане на венци пред паметника на Стефан Стамболов в София по повод 164 години от рождението му. \r\n*** \r\nОт 13.00 часа министърът на вътрешните работи Валентин Радев ще даде редовния си  месечен брифинг.\r\n*** \r\nОт 09.30 часа ще започне заседание на Съдебната колегия към Висшия съдебен съвет.\r\n*** \r\nОт 09.30 часа 6-и състав на Специализирания наказателен съд ще заседава по делото срещу Шерго А., Тодор Д. и др., на които са повдигнати обвинения за образуване и ръководене на организирана престъпна група.\r\n*** \r\nОт 09.30 часа, в сградата на Представителството на Европейската комисия в България,  Българската мрежа на Глобалния договор на ООН официално ще представи Националния план на България по Европейския пакт за младежта. \r\n*** \r\nОт 10.00 часа в Националната библиотека „Св. св. Кирил и Методий” ще започне ХІI научна сесия по проблеми на лидерството на тема: „Мобилност на елитите на Прехода (1989-2017 г.)”, организирана от Института по лидерство към УниБИТ, БАН и НБКМ. На сесията ще бъдат връчени Годишните награди за Личен лидерски принос на името на Стефан Стамболов. Преди началото ѝ, от 09.30 часа, пред паметника на Стефан Стамболов ще бъдат положени венци и цветя с участието на Гвардейски караул и Военен духов оркестър.\r\n*** \r\nОт 10.00 часа 13-и състав на Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за образуване и ръководене на организирана престъпна група.\r\n*** \r\nОт 10.00 часа 9-и състав на Специализирания наказателен съд ще заседава по делото срещу Кирил К., на когото е повдигнато обвинение за образуване и ръководене на организирана престъпна група.\r\n*** \r\nОт 11.00 часа в Националния пресклуб на БТА ще се проведе пресконференция на историка д-р Иван Янев на тема „Защо съм „за” и „против” Истанбулската конвенция?“.\r\n*** \r\nОт 11.00 часа 10-и състав на Специализирания наказателен съд ще заседава по делото срещу Кольо К., Мариета В. и др., на които са повдигнати обвинения за образуване и ръководене на организирана престъпна група.\r\n*** \r\nОт 12.30 часа в Милениум Център финландското дружество Карготек ще открие глобален център за бизнес услуги на компанията в София.\r\n*** \r\nОт 13.30 часа 11-и състав на Специализирания наказателен съд ще заседава по делото срещу  Станислав С., Калина С. и др., на които са повдигнати обвинения за образуване и ръководене на организирана престъпна група.\r\n*** \r\nОт 13.30 часа 3-ти състав на Специализирания наказателен съд ще заседава по делото срещу Иван К. и  Димитър Г., на които са повдигнати обвинения за изнудване.\r\n***  \r\nОт 14.00 часа в зала 701, в сградата на Агенция „Пътна инфраструктура“ ще бъдат отворени офертите на участниците в обществената поръчка за извършването на проучвателно-проектантски работи и изпълнение на дейности по укрепване на свлачището на пътя Радомир – Перник.\r\n*** \r\nОт 14.00 часа в Националния Музикален Театър „Стефан Македонски“ ще се проведе пресконференцията по повод 100 години от началото на професионалната оперета в България.\r\n*** \r\nОт 14.00 часа 16-и състав на Специализирания наказателен съд ще заседава по делото срещу Георги Х., Иван И. и др., на които са повдигнати обвинения за организиране и ръководене на организирана престъпна група.\r\n*** \r\nОт 15.00 часа заместник-председателят на Столичния общински съвет Милка Христова и народният представител от „БСП за България“ Петър Витанов ще се срещнат с граждани софиянци в постоянната приемна на БСП – София на ул. „Леге“ №10, етаж 1.\r\n*** \r\nОт 17.30 часа в галерия „Академия“ на Националната художествена академия списание „Проблеми на изкуството“ ще отбележи своя юбилей и ще представи последните си два броя.  \r\n*** \r\nОт 18.30 часа в „София Хотел Балкан“ ще се състои церемонията по награждаването на победителите в Седмите Годишни награди за пътна безопасност.\r\n*** \r\nОт 19.00 часа в зала „София“ на хотел „Маринела“ ще се състои коафьорски спектакъл, който ще представи официално първата българска професионална боя за коса KADIFFE, създадена от коафьора Вили Боршукова.  \r\n*** \r\nОт 09.00 до 12.30 часа в зала 517 на Районен център за трансфузионна хематология (Кръвен център) Пловдив ще се проведе кампания по кръводаряване.\r\n*** \r\nОт 11.00 часа в Градската библиотека „Паисий Хилендарски“, Дирекция „Бюро по труда” – Асеновград организира Ден на работодателя с международна компания.\r\n*** \r\nОт 15.30 часа в ресторант „Асеновец“ ще се проведе конкурсът „Най-вкусните станимашки сармички“.\r\n*** \r\nОт 14.00 часа общинските съветници от ГЕРБ Мартин Байчев и Марица Гърдева организират приемни за граждани в офиса на партията на ул. „Георги Бенковски” №1.\r\n*** \r\nОт 10.30 часа в Регионалния пресклуб на БТА ще се проведе пресконференция на НАП - Велико Търново.\r\n*** \r\nОт 10.00 часа ще се проведе заседание на Общински съвет-Враца. От 16.00 часа ще започне извънредно заседание на Общинския съвет.\r\n*** \r\nОт 11.00 часа в Заседателната зала на Областна администрация – Враца ще се проведе редовно заседание на Областния обществен съвет по противодействие и превенция на корупцията, на което ще бъде обсъден Планът за действие за 2018 година. \r\n*** \r\nОт 10.00 часа в НЧ „Градина-Върбица 1894“ ще бъде открита изложбата „Зимни празници“ с детски рисунки на деца от ДГ „Слънчице“ и ученици от ОУ „ Васил Левски“.\r\n*** \r\nОт 11.30 часа в Многопрофилната болница за активно лечение в Гълъбово посланикът на Малтийския орден в България Камило Дзуколи официално ще връчи дарение на болницата.\r\n*** \r\nОт 10.00 часа в зала „Гросето” ще се проведе работна среща на тема „Нормативни промени в социалното законодателство – проблеми и предизвикателства”, организирана от  Община Димитровград и Национален алианс за социална отговорност.\r\n*** \r\nОт 10.30 часа в парк-хотел  „Кюстендил“ заместник-министърът на регионалното развитие и благоустройството Деница Николова ще председателсва заседание на Съвместения комитет за наблюдение на програмата за трансгранично сътрудничество ИНТЕРРЕГ-ИПП България – България - бивша югославска република Македония 2014-2020 г.\r\n*** \r\nОт 10.30 часа в Заседателната зала на Община Павликени ще се проведе първа пресконференция по проект „Партньорство и координация за по-добро бъдеще, чрез въвеждане на иновативни подходи и добри практики за заетост в община Павликени”.\r\n*** \r\nОт 13.30 часа, в Регионалния пресклуб на БТА, Сдружение „Развитие на личността и човешките общности“ ще даде пресконференция по проект „Европейски модел за устойчива заетост и развитие“. \r\n*** \r\nОт 11.00 часа в Регионалния пресклуб  на БТА ще се проведе пресконференция по проект „Изпълнение на мерки за енергийна ефективност в Рострейд ЕООД“.\r\n***\r\nОт 11.30 часа, в пресцентъра на финалния комплекс на Гребната база в Пловдив, ще се проведе пресконференция от организационния комитет на Световното първенство по гребане и делегация на FISA. Темата е готовността на организаторите и на Пловдив за най-голямото състезание по гребане през 2018 г.\r\n*** \r\nОт 14.00 часа в хотел „Империал” ще се проведе ежегодната Национална работна среща за противодействие на трафика на хора и закрила на жертвите.\r\n*** \r\nОт 11.00 часа ще започне заседание на Общинския съвет.\r\n*** \r\nОт 13.00 часа в Заседателна зала на Община Русе ще се пресконференция по повод старта на Арт салон „Любов и вино“.\r\n*** \r\nОт 15.00 часа ще  се проведе извънредно заседание на Общински съвет – Свищов. В дневния ред на заседанието са поемането на дългосрочен общински дълг и провеждане на конкурс за възлагане управлението на Еднолично дружество с ограничена отговорност с фирма „МБАЛ Д-р Димитър Павлович“ ЕООД, гр. Свищов.\r\n*** \r\nОт 18.00 часа Арт фоайе на Радио Стара Загора ще бъде представена книгата „Господарят на гледката. Умозрения и фрагменти“ на  Виолета Христова.\r\n*** \r\nОт 10.00 часа Общинският съвет ще обсъжда бюджета за 2018 г. на свое заседание. \r\n***  \r\nОт 09.00 часа в храм „Св. Три Светители“ ще бъде тържествено посрещната Чудотворната икона на Св.Богородица Одигитрия Байталска, а от  9.30 часа ще започне Божествена света литургия по повод престолния празник на храма. \r\n*** \r\nОт 9.30 часа  в зала 363 на общината ще се проведе заключителна пресконференция по проект „Подкрепа за независим живот  в община Шумен“.", "date": "2018.01.29", "title": "Предстоящи събития в страната на 30 януари (Агенция „Фокус“)"}
{"url": "http://www.focus-news.net/news/2018/01/29/2482787/sport-spartak-moskva-privleche-konkurent-na-kapitana-na-balgarskiya-natsionalen-otbor-ivelin-popov.html", "text": "Капитанът на Андерлехт Софияни Хани преминава в Спартак (Москва) с договор за 4,5 години за сумата от 12,5 млн евро. Алжирският национал, роден във Франция, играе на поста на капитана на националния отбор на България Ивелин Попов, което увеличава вероятността московчани да се разделят с българина най-късно през лятото. Според руското издание „Спорт Експрес“, Хани ще премине медицински прегледи в клиника в Рим, след което ще се присъедини към новите си съотборници в Испания и дори може да се появи в игра в контролата с българския ЦСКА след няколко дни.", "date": "2018.01.29", "title": "Спорт: Спартак (Москва) привлече конкурент на капитана на българския национален отбор Ивелин Попов"}
{"url": "http://www.focus-news.net/news/2018/01/29/2482786/prezidentat-rumen-radev-pred-diplomaticheskiya-korpus-balgarskata-vanshna-politika-tryabva-da-bade-otkrita-printsipna-i-predvidima-za-da-pecheli-priyateli-i-partnyori-po-sveta.html", "text": "Българската външна политика трябва да бъде открита, принципна и предвидима, за да печели приятели и партньори по света. Това заяви държавният глава Румен Радев на традиционния прием за ръководителите на дипломатическите мисии, акредитирани в България, съобщиха от прессекретариата на държавния глава. Президентът подчерта, че нашата външна политика трябва да се формира именно тук, в София, и благодари на посланиците за изключително резултатната им дейност и съвместното партньорство за развитие на двустранните отношения на своите държави с България.  \r\n„Поемането на председателството на Съвета на ЕС от 1 януари 2018 г. е едновременно и предизвикателство, и отговорност, и огромна възможност“ посочи държавният глава и добави, че страната ни има ясни приоритети, които ще следва през следващите шест месеца. „Ценностите, от които се ръководим, са солидарност, политическо единство и сигурност. Важно за Съюза е и намаляването на различията в икономическото развитие и жизнения стандарт между Изтока и Запада, Севера и Юга“, подчерта още Румен Радев.   \r\nВ изказването си президентът призова за баланс при едновременното  поставяне на стратегическите дългосрочни цели за ЕС и въпросите, които не търпят отлагане – миграционната криза, охраната на външните граници, дебатите за многогодишната финансова рамка, намаляващия бюджет на ЕС след Брекзит. „Що се отнася до кохезионните фондове, въпросът не е дали, а как те трябва да бъдат продължени по най-ефективен начин. Най-ефективното достояние на ЕС е солидарността и трябва да работим така, че тя да бъде съхранена и развивана“, категоричен беше държавният глава.   \r\nКато „значимия приоритет“ на Българското председателство на Съвета на ЕС Румен Радев открои европейската перспектива на нашите съседи от Западните Балкани. „Защото без да обърнем вниманието на Европа към този регион, тя не може да бъде единна, силна и стабилна. Европейското призвание на Западните Балкани не подлежи на дискусии изобщо“ заяви президентът. И добави, че в рамките на този дебат оценката за постигнат напредък зависи от индивидуалните постижения на всяка държава.   \r\n„Председателството на Съвета на ЕС не означава, че то обсебва изцяло дневния ред на нашата външна политика. Нашето стратегическо партньорство със САЩ и в рамките на НАТО продължават да бъдат крайъгълен камък на нашата сигурност. Проектите по линия на европейската отбрана и ПЕСКО не трябва да дублират, а да допълват способностите в рамките на НАТО и да създават много по-добри условия за интеграция на европейската отбранителна индустрия“, посочи още държавният глава. \r\nРумен Радев открои стремежа на страната ни да задълбочи партньорството си както с нашите съседи от региона, партньорите от ЕС и НАТО, така и с големи държави като Русия, с която ни свързват дълбоки исторически, културни и духовни връзки, с Индия, Китай, Бразилия и други партньори от Азия и Америка с голям инвестиционен потенциал.  \r\nПрез тази година се отбелязва и 75-годишнината от спасяването на българските евреи през Втората световна война и е важно този уникален подвиг на българското гражданско общество да получи по-широка популярност, за да не се допуска никога повече езикът на омразата, антисемитизмът и ксенофобията да определят атмосферата, в която живеем, подчерта още в изказването си пред акредитираните у нас дипломати българският държавен глава.   \r\nДоайенът на дипломатическия корпус в България – извънредният и пълномощен посланик на Държавата Палестина д-р Ахмед Ал Мадбух, отправи от името на посланиците пожелание за успешна година и светло бъдеще на великия български народ.   \r\n„През последната година станахме свидетели на важни събития, които будят тревога. Някои региони страдат от конфликти, други от окупация и разрушения, от природни и причинени от хората бедствия. Международната общност, както и регионалните организации, трябва да подпомогнат усилията на по-слабите държави и народи, за да се справят с предизвикателствата пред стабилното икономическо развитие и проблемите на сигурността“, подчерта д-р Ахмед Ал Мадбух.", "date": "2018.01.29", "title": "Президентът Румен Радев пред дипломатическия корпус: Българската външна политика трябва да бъде открита, принципна и предвидима, за да печели приятели и партньори по света"}
{"url": "http://www.focus-news.net/news/2018/01/29/2482785/afp-vodenata-ot-sauditska-arabiya-koalitsiya-prizova-za-pregovori-mezhdu-vrazhduvashtite-strani-v-aden.html", "text": "Водената от Саудитска Арабия коалиция, бореща се с бунта на хутите в Йемен, призова правителствените сили и техните противници в Аден да проведат преговори, за да изяснят кой какво иска, предава AFP.\r\nГоворителят на коалицията полковник Турки ал Малики призова сепаратистите към „въздържаност“ и ги посъветва да „проведат преговори с легитимното правителство“.\r\n„Призоваваме легитимното правителство да разгледа исканията на политическото и социалното движение“, заяви още представителят на коалицията.\r\nПревод и редакция:", "date": "2018.01.29", "title": "AFP: Водената от Саудитска Арабия коалиция призова за преговори между враждуващите страни в Аден"}
{"url": "http://www.focus-news.net/news/2018/01/29/2482789/tass-belgiyskiyat-premier-pristigna-na-ofitsialna-vizita-v-moskva.html", "text": "Министър-председателят на Белгия Шарл Мишел пристигна на официална визита в Москва, предава ТАСС.\r\nЗа посрещането на високия гост, край червения килим, водещ от стълбите на самолета към правителствения терминал, е била построена рота от почетния караул на кремълския Преображенски полк. Оркестърът е изпълнил химните на Белгия и Русия.\r\nКакто се разбра по-рано, на 30 януари Мишел ще проведе преговори със своя руски колега Дмитрий Медведев, по време на които трябва да бъдат обсъдени актуални въпроси от руско-белгийското взаимодействие в търговско-икономическата, културно-хуманитарната и др. области, както и сътрудничеството между двете страни в инвестиционната сфера.\r\nШарл Мишел оглавява правителството на кралството от октомври 2014 година. В средата на декември, по време на среща с белгийския дипломатически корпус в Брюксел, той заяви, че независимо от санкциите, трябва да се активизират, както икономическите, така и политическите отношения между Русия и ЕС.\r\nБелгийският премиер е на официална визита в Русия до 31 януари.\r\nПревод и редакция:", "date": "2018.01.29", "title": "ТАСС: Белгийският премиер пристигна на официална визита в Москва"}
{"url": "http://www.focus-news.net/news/2018/01/29/2482788/brekzit-savetat-po-chlen-50-prie-pregovornite-direktivi-po-prehodniya-period.html", "text": "Съветът във формат ЕС-27 прие директиви за преговорите по оттеглянето на Обединеното кралство от Съюза, с които се определя позицията на ЕС-27 по преходния период. Тези директиви дават на Комисията, като преговаряща от името на ЕС, мандат да започне разговори с Обединеното кралство по въпроса. Това съобщиха от пресцентъра на МВнР.\r\n „Министрите от ЕС дадохме ясен мандат на Комисията как си представяме преходния период: Обединеното кралство да прилага в пълнота достиженията на правото на ЕС, без право на участие в институциите на ЕС и в процеса на вземане на общи решения. 27-те одобрихме днес текста бързо и се надяваме, че също така бързо ще постигнем съгласие с Обединеното кралство по въпроса“. Това заяви заместник министър - председателят по правосъдната реформа и министър на външните работи Екатерина Захариева, която председателства днес Съвет „Общи въпроси“ в Брюксел. \r\nВ насоките от Европейския съвет (по чл.50) от 15 декември 2017 г. се посочва, че преходните разпоредби трябва да бъдат ясно определени и ограничени във времето. Предложената крайна дата за преходния период в преговорните директиви е 31 декември 2020 г. \r\nСъгласно позицията на ЕС по време на преходния период Обединеното кралство следва да прилага достиженията на правото на ЕС, както те важат за пълноправна страна членка. Всяка промяна на достиженията, приета през този период от институциите, органите и агенциите на ЕС, ще важат и за ОК. \r\nЩе се прилагат и важат също всички съществуващи регулаторни, бюджетни, надзорни, правни и правоприлагащи инструменти и структури, включително компетенциите на Съда на ЕС. \r\nПо въпросите на свободата, сигурността и правосъдието, където ОК има право да прилага или не отделни законодателни актове, настоящите правила ще важат за актове, приети по време на преходния период, по които ОК е станало страна преди оттеглянето си. Въпреки това ОК няма да получи право за избор по нови мерки в тази област освен да поправя, заменя или допълва онези, по които е страна отпреди оттеглянето си. \r\nПо време на преходния период ОК ще остане обвързано по задълженията си, произтичащи от сключените от ЕС споразумения, но няма да участва в каквито и да е органи, учредени с горните споразумения. \r\nДоколкото ОК ще продължи да участва в митническия съюз и единния пазар (с всички четири свободи) по време на прехода, страната ще трябва да продължи да спазва търговската политика на ЕС, да прилага митническите тарифи на ЕС, да събира установените от ЕС мита и да осигури извършването на постановените от ЕС гранични проверки. Това означава, че по време на прехода ОК няма да се обвързва едностранно с международни споразумения от областта или компетенциите на правото на ЕС, докато не получи разрешение от ЕС за това.\r\nОК в качеството си вече на трета страна ще преустанови участието си в институции на ЕС и процеса на взимане на общи решения. \r\nОК няма вече да присъства на срещи на експертни групи в Комисията, комитети или други подобни органи, където са представени страните членки. По изключение, като това се разглежда за всеки отделен случай, ОК може да бъде канено за някои от тези срещи, но без право на глас. \r\nПредвиждат се отделни консултации по въпроса за определяне на възможностите за риболов (общ допустим улов) по време на преходния период, при пълно зачитане на достиженията на правото на ЕС.", "date": "2018.01.29", "title": "Брекзит: Съветът по член 50 прие преговорните директиви по преходния период"}
{"url": "http://www.focus-news.net/news/2018/01/29/2482791/shumen-hram-sv-tri-svetiteli-v-grada-shte-otbelezhi-hramoviya-si-praznik-na-30-yanuari.html", "text": "На 30 януари храм „Св. Три Светители“ в град Шумен ще отбележи своя храмов празник. Това съобщиха от Варненска и Великопреславска митрополия. Варненският и Великопреславски митрополит Йоан ще отслужи Божествена света Литургия с начален час 9:30 ч. В храма ще бъде пренесена чудотворната икона „Одигитрия Байталска“. Жителите на град Шумен ще имат възможност да се поклонят на светинята през целия ден.", "date": "2018.01.29", "title": "Шумен: Храм „Св. Три Светители“ в града ще отбележи храмовия си празник на 30 януари"}
{"url": "http://www.focus-news.net/news/2018/01/29/2482793/plovdiv-selskostopanskata-gimnaziya-v-sadovo-shte-e-domakin-na-regionalniya-krag-na-sastezanieto-mlad-fermer.html", "text": "За осма поредна година ученици от селскостопанските гимназии в страната ще се включат в състезанието „Млад фермер”. Това каза за Радио „Фокус”- Пловдив директорът на Селскостопанската гимназия в Садово Димитър Йорданов. Гимназията ще е домакин на регионалния кръг за Южна България, който ще се проведе от 22 до 24 март. Учениците ще се състезават в три дисциплини – растениевъдство, животновъдство и механизация в селското стопанство. „Право на участие имат само земеделските училища от Южна България – около 18-20 училища, от Сандански до Айтос”, посочи Йорданов. Другият регионален кръг ще се проведе в Северна България. Победителите от двата кръга ще се срещнат в национално състезание. Училищните отбори са попълнени от победителите във вътрешните състезания. „Особено атрактивно е състезанието с трактори, с ремаркета”, каза Йорданов. Стигналите до второ и трето място участници от 11 и 12 клас получават прием без изпит в Аграрния университет, с право да си изберат специалността.\r\nЦветана ТОНЧЕВА", "date": "2018.01.29", "title": "Пловдив: Селскостопанската гимназия в Садово ще е домакин на регионалния кръг на състезанието „Млад фермер“"}
{"url": "http://www.focus-news.net/news/2018/01/29/2482794/reuters-balgarskata-prokuratura-shte-razsledva-pritezhatelite-na-luksozni-koli-i-skapi-domove.html", "text": "Българската прокуратура съобщи в понеделник, че започва кампания по разследването на българи, които притежават луксозни коли и/или скъпа недвижима собственост, като част от усилията на страната да покаже на Европейския съюз, че се е заела сериозно с борбата срещу корупцията, предава Reuters.\r\nГлавният прокурор Сотир Цацаров нареди мащабна проверка на източниците на приходи на българи, придобили недвижима собственост на стойност над половин милион лева през 2015 и 2016 година.\r\nПритежателите на луксозни автомобили също ще бъдат разследвани от прокуратурата, се разбира от съобщението на разследващата институция, след сигнали от полицията и данъчната агенция на страната, че някои от тях може да са замесени в отклоняване от плащане на данъци, измами и пране на пари.\r\nПовече от 350 българи са купили недвижима собственост над тази стойност в посочения период, заявяват от прокуратурата, в страна, където средната месечна заплата е само около 1000 лева.\r\nОколо 450 души в България управляват луксозни коли, като Майбах, Бентли, Ферари, Ролс Ройс или Ламборгини, се казва още в комюникето, като се посочва, че данните са от местната полиция.\r\nБългария, която се присъедини към Съюза през 2007 година и в момента държи ротационното председателство на Съвета на ЕС, е под сериозен натиск от Брюксел да покаже, че предприема мерки да сложи край на климата на безнаказаност за организираната престъпност и да осигури върховенство на закона.\r\nЛипсата на реални резултати в борбата с корупцията е пречка пред силно необходимите чуждестранни инвестиции и е сред основните причини България все още да не е член на Шенгенската зона.\r\nПревод и редакция:", "date": "2018.01.29", "title": "Reuters: Българската прокуратура ще разследва притежателите на луксозни коли и скъпи домове"}
{"url": "http://www.focus-news.net/news/2018/01/29/2482795/veliko-tarnovo-na-1-mart-oblastniyat-savet-na-bchk-shte-provede-redovno-godishno-otchetno-sabranie.html", "text": "На 1 март Областният съвет на БЧК-Велико Търново ще проведе редовно годишно отчетно събрание. Това каза за Радио „Фокус“ – Велико Търново Димитър Русев, директор на червенокръстката организация за Велико Търново. Събранието ще се проведе от 11.00 часа в хотел „Премиер“. Делегатите ще приемат отчет за дейността за изминалата година, както и План за работа за 2018 година. На събранието ще присъстват всички доброволци на БЧК от областта.\r\nНадежда КРЪСТЕВА", "date": "2018.01.29", "title": "Велико Търново: На 1 март Областният съвет на БЧК ще проведе редовно годишно отчетно събрание"}
{"url": "http://www.focus-news.net/news/2018/01/29/2482796/vitsepremierat-ekaterina-zaharieva-za-poreden-pat-pokazahme-che-po-otnoshenie-na-razgovorite-za-brekzit-obedinenieto-e-mnogo-vazhno.html", "text": "Днес беше много важна среща, защото за пореден път показахме, че по отношение на разговорите за Брекзит обединението е много важно. Това коментира пред журналисти вицепремиерът и министър на външните работи Екатерина Захариева след заседанието на Съвета на ЕС, което тя председателства, предаде репортер на Агенция \"Фокус\". \"И както върши добра работа в първа фаза, така сме убедени, че ще върши добра работа и във втора фаза, където е по-трудно да останем обединени\", добави Захариева. Тя обясни, че по време на заседанието  всички са се обединили около това да има точна дата за край на преходния период , което по думите ѝ е от интерес и за Великобритания, и за 27-те членки на Ес, но най-вече за гражданите и бизнеса на ЕС и Обединеното кралство. \"Дебатирахме нещо, което всички ние искаме да продължи като партньорство -  обща политика за отбрана и сигурност и обща външна политика, но това е част от бъдещите взаимоотношения. Тези дебати трябва да започнат след Европейския съвет от март месец, когато се очаква европейските лидери да одобрят насоки за бъдещите отношения\", каза още вицепремиерът.\r\nБеше наистина забележително обединението, което постигнахме. Този период беше поискан от Обединеното кралство и той е в интерес на двете страни. Всички се стремим към плавно и предвидимо напускане на Съюза, коментира Захариева и отбеляза, че краят на преходния срок съвпада с изтичането на действащия бюджет на ЕС.", "date": "2018.01.29", "title": "Вицепремиерът Екатерина Захариева: За пореден път показахме, че по отношение на разговорите за Брекзит обединението е много важно"}
{"url": "http://www.focus-news.net/news/2018/01/29/2482797/see-news-balgariya-e-zainteresovana-ot-vazmozhnostta-da-poluchava-izrelski-priroden-gaz.html", "text": "България е заинтересована във възможностите за получаване на природен газ от израелските морски находища Тамар и Левиатан, заявиха от Министерството на енергетиката в София в понеделник, предава югоизточноевропейския бизнес портал See News.\r\n„Разглеждаме Източното Средиземноморие и Израел като потенциални източници на доставки на природен газ“, заяви енергийният министър на България Теменужка Петкова, която е на посещение в Израел.\r\nСпоред думите на Петкова, единият вариант за доставянето на израелски газ в България е чрез терминали за втечнен газ, а другият е чрез реализирането на проекта за газопровод EASTMED, който да доставя газ от Израел до Кипър, Крит и Гърция.\r\nБългария планира да получава газ по морския терминал край гръцкото пристанище Александруполис, което има достатъчен капацитет да захранва с газ интерконекторните системи в Югоизточна Европа. Втечнената суровина ще стига до плаващия терминал чрез танкери.\r\nПревод и редакция:", "date": "2018.01.29", "title": "See News: България е заинтересована от възможността да получава изрелски природен газ"}
{"url": "http://www.focus-news.net/news/2018/01/29/2482752/dots-d-r-zheko-kyosev-sotsiolog-ako-se-stigne-do-referendum-za-istanbulskata-konventsiya-balgarskiyat-narod-shte-glasuva-protiv-ratifikatsiyata-y.html", "text": "Ако се стигне до референдум за Истанбулската конвенция, българският народ ще гласува против ратификацията ѝ. Това коментира за Радио „Фокус“ – Пирин доц. д-р Жеко Кьосев, социолог и преподавател в Югозападен университет „Неофит Рилски“-Благоевград. „Мисля, че сред тези хора ще има и такива, които са подръжници на ГЕРБ, но не подкрепят точно тази конвенция. Много голям е броят на хората, които сме родители и не искаме децата ни да бъдат подложени на нещо, което не би било добре за тях“, каза още доц. д-р Кьосев. \r\nСпоред него това, че БСП предложи да се проведе допитване до обществото по темата, не е изненада. „За мен лично интересният момент тук е не толкова предложението на БСП, колкото контра отговорът на ГЕРБ, които казаха, че са подкрепят референдум, но на който да се попита дали хората са за или са против насилието над жените и потъпкването на техните права. А иначе, разбира се, че е добре при такива въпроси, които разединяват политиците, но и обществото, да се прибягва до референдум. Наистина, много важно, обаче, е как ще бъде зададен въпроса, защото е ясно, че 99% от хората ще гласуват против насилието над жените. И обратното“, подчерта доц. д-р Кьосев. Той заяви, че до този момент не е чул някой от обкръжение или от студентите му, който да смята, че тази конвенция ще помогне за решаването на проблема. \r\n„За мен, лично, в България има много по-сериозни проблеми, които изискват решение. Излишно е да се хвърля толкова енергия по темата за тази конвенция и социалният пол. Тук е мястото да отбележа и още нещо. От 864 година, когато България приема християнството, до този момент, в историята ни не се бе случвало различните религии да се обединят, излизайки с идентично становище по даден казус“, каза още доц. д-р Кьосев. Той допълни, че при така развилата се ситуация около Истанбулската конвенция един референдум ще бъде напълно излишен, защото вече са ясни нагласите на българското общество, което се уплаши от това, което може да последва, ако конвенцията бъде приета. „Ако все пак се стигне до референдум, още сега мога да Ви кажа какъв ще е резултатът, без да се ангажирам с конкретни цифри“, коментира доц. д-р Кьосев.", "date": "2018.01.29", "title": "Доц. д-р Жеко Кьосев, социолог: Ако се стигне до референдум за Истанбулската конвенция, българският народ ще гласува против ратификацията й"}
{"url": "http://www.focus-news.net/news/2018/01/29/2482798/stara-zagora-obshtinski-teatar-lyubomir-kabakchiev-v-kazanlak-otbelyazva-20-godini-kato-profesionalen-teatar-prez-2018-g.html", "text": "2018 година е особена за Общински театър „Любомир Кабакчиев“, тъй като в края и той навършва 20 години като професионален театър, каза за Радио „Фокус“ директорът на театъра Димитър Кабаков. В тази връзка той поясни, че една част от спектаклите, които се подготвят, са свързани по един или друг начин с тази годишнина.\r\nНа 14 и 23 февруари в София ще бъде представен премиерният спектакъл на театъра „Модерато кантабиле“ по романа на Маргьорит Дюрас. „До момента този роман не е представян на сцена никъде – нито във Франция, нито по света. Това е един съвместен проект с младия режисьор Стилиян Петров, който от години работи с Дюрас и една от последните му постановки беше в Националния дворец на културата в Театър „Азарян“, пак по текст на Маргьорит Дюрас – „Корабът нощ“ с участието на четирите големи български актриси Татяна Лолова, Пламена Гетова, Цветана Манева и Петя Силянова“, поясни Кабаков.\r\nПрез 1960 година Питър Брук прави един от малкото филми по романа „Модерато кантабиле“ с участието на Жана Моро. В него е и една от първите роли на младия тогава Жан-Пол Белмондо. В спектакъла на Театър „Любомир Кабакчиев“ ролята, изпълнена от Жана Моро, е поверена на гост-актрисата Йоана Буковска, а останалите актьори са от състава на театъра. В Казанлък премиерното представление ще бъде играно на 26 февруари на сцената на Военния клуб.\r\nВ най-близък план Театър „Любомир Кабакчиев“ започва да играе на две софийски сцени – Сити Марк Арт Център и Руски културно-информационен център, като идеята е това да се превърне в стабилна практика.\r\nЗа лятото и за Алиоловата къща екипът на театъра има специален проект. Режисьорът на „Оркестър Титаник“ Димитър Стефанов ще постави „ Сън в лятна нощ“ по Шекспир. Първоначално спектакълът ще бъде ситуиран в пространството на Алиоловата къща, но ще има и варианти за сцена по-късно.\r\n„Специален проект имаме и за есента. През месец октомври Мартин Киселов, режисьорът на „Аферата с мъртви души“ по Гогол, ще постави в Казанлък последната пиеса на Стефан Цанев, която е писана специално за Доротея Тончева и ще бъде с нейно участие“, каза още Димитър Кабаков.\r\nПаралелно с изброените проекти творческият екип на театъра ще работи и върху още два детски спектакъла.\r\nОбщинският съвет даде одобрението си за ремонт на бившето кино „Лекс“ в Казанлък. „Това е само началото. Средствата, предвидени за това, са за един първи етап. За да бъде превърната сцената в наистина театрална, трябва да се направят още много неща, но идеята ни е малко по малко тя наистина да бъде превърната в една мултифункционална зала, която да се използва както за театрални спектакли, така и да бъде използвана за други събития. Ще бъде реновиран и салонът. Залата ще бъде с капацитета на Военния клуб, няма да разполага с удобствата, които предлагат  читалище „Искра“ и Домът на културата, но така или иначе ще бъде дом на театъра, какъвто в момента той няма“, каза в заключение Кабаков.\r\nСлавяна ГАЙДАРОВА", "date": "2018.01.29", "title": "Стара Загора: Общински театър „Любомир Кабакчиев“ в Казанлък отбелязва 20 години като професионален театър през 2018 г."}
{"url": "http://www.focus-news.net/news/2018/01/29/2482800/blagoevgrad-peshehodets-e-zaginal-sled-kato-e-blasnat-ot-lek-avtomobil-po-patya-mezhdu-selata-karnalovo-i-mihnevo.html", "text": "Пешеходец е загинал след като е блъснат от лек автомобил по пътя между селата Кърналово и Михнево (община Петрич). Това съобщиха от пресцентъра на ОДМВР - Благоевград. Сигналът за инцидента е получен около 18:50 часа. Самоличността на пешеходеца е в процес на установяване.", "date": "2018.01.29", "title": "Благоевград: Пешеходец е загинал след като е блъснат от лек автомобил по пътя между селата Кърналово и Михнево"}
{"url": "http://www.focus-news.net/news/2018/01/29/2482799/pazardzhik-3-godishno-dete-e-nahapano-smartonosno-ot-domashno-kuche-v-s-mokrishte.html", "text": "3-годишно момче е нахапано смъртоносно от домашно куче в с. Мокрище. Това съобщиха за Агенция \"Фокус\" от ОДМВР-Пазарджик. Сигналът за инцидента е подаден в късния следобед. Близките на детето са се обадили, че то е било нахапано от куче, което са отглеждали в двора на къщата. Детето е починало от ухапванията. На място са изпратени екипи на полицията и на Спешна помощ. Медиците са констатирали смъртта на детето. По случая е образувано досъдебно производство. Продължава разследването на случая от служители на Районно управление - Пазарджик.", "date": "2018.01.29", "title": "Пазарджик: 3-годишно дете е нахапано смъртоносно от домашно куче в с. Мокрище"}
{"url": "http://www.focus-news.net/news/2018/01/29/2482801/sport-levski-i-malitiyskiyat-floriana-zavarshiha-22-ludogorets-pobedi-ruskiya-baltika-s-31-a-botev-pd-zagubi-ot-gruzinskiya-saburtalo-s-02.html", "text": "Завършиха контролите на водещите български отбори за понеделник. Столичният гранд Левски не успя да преодолее носителят на Купата и Суперкупата на Малта Флориана и завърши наравно 2:2, наваксвайки пасив от два гола. Българският шампион Лудогорец победи втородивизионния руски Балтика с 3:1, като с гол се отчете новото звездно попълнение на разградчани Якуб Шверчок. Пловдивският Ботев отстъпи на грузинския Сабуртало с 0:2, след като получи и двата гола още през първата част на проверката.", "date": "2018.01.29", "title": "Спорт: Левски и малитийският Флориана завършиха 2:2, Лудогорец победи руския Балтика с 3:1, а Ботев (Пд) загуби от грузинския Сабуртало с 0:2"}
{"url": "http://www.focus-news.net/news/2018/01/29/2482790/gabrovo-natsionalna-nauchna-konferentsiya-za-razvitieto-na-zanayatite-i-industriyata-v-balgariya-shte-se-provede-v-grada.html", "text": "Национална научна конференция за развитието на занаятите и индустрията в България ще се проведе в Габрово. Това съобщи за Радио „Фокус“ – Велико Търново Красимира Чолакова, директор на Регионалния исторически музей в града. Конференцията ще носи името „Развитие на занаятите и индустрията в България през XIX – XXI век и приносът на Габрово“. Тя се организира от Института за исторически изследвания при БАН, Регионален исторически музей и Етнографски музей на открито „Етър“ и ще се проведе през месец април. През месец ноември 2017 година Габрово бе определен от ЮНЕСКО за творчески град на занаяти и фолклорно изкуство. В средата на юни месец миналата година Габрово влезе в надпреварата за включване в мрежата на творческите градове на ЮНЕСКО, залагайки на три свои предимства – град на занаятите и индустрията, столица на хумора и сатирата, град, който съхранява и популяризира народния и местния фолклор.\r\nОще две научни конференции ще се проведат в рамките на 2018 година в Габрово. Тази година ще се състои Петата национална научна конференция „Старопланинският регион – минало, настояще, перспективи. Развитие на културния туризъм“. Научният форум се провежда традиционно всяка година. Той се организира съвместно с Великотърновския университет „Св. Св. Кирил и Методий“. Научен ръководител на конференцията е проф. д-р Петко Ст. Петков, преподавател във Великотърновския университет. Предвижда се още една научна конференция през 2018 година, но тя все още е в процес на договорка. Всичките събития, които ще се проведат тази година, са посветени на 135-ата годишнина от основаването на музейното дело в Габрово.\r\nНадежда КРЪСТЕВА", "date": "2018.01.29", "title": "Габрово: Национална научна конференция за развитието на занаятите и индустрията в България ще се проведе в града"}
{"url": "http://www.focus-news.net/news/2018/01/29/2482802/sofiya-sled-nyakolko-chasa-pregovori-spasiha-mazha-zaplashvasht-da-se-samoubie-v-kv-studentski-grad.html", "text": "След няколко часа преговори спасиха мъжа, заплашващ да се самоубие в кв. \"Студентски град\". Това съобщиха от пресцентъра на МВР. Около 16.00 часа, в полицията  бе получен сигнал за мъж, който заплашва да се самоубие. Той се качил на деветия етаж на блок кв \"Студентски град\" с намерението да скочи оттам. Незабавно на място бяха изпратени полицейски служители, които отцепиха района около блока. Сформиран бе екип от полицаи и психолози от Института по психология на МВР, който да преговаря с мъжа. \r\nОколо 19.30 часа, след повече от три часа, мъжът бе склонен от преговарящия екип да не слага край на живота си.", "date": "2018.01.29", "title": "София: След няколко часа преговори спасиха мъжа, заплашващ да се самоубие в кв. \"Студентски град\""}
{"url": "http://www.focus-news.net/news/2018/01/29/2482803/obshto-27-sa-prepodavatelite-po-religiya-v-uchilishtata-v-pazardzhishkata-duhovna-okoliya-funktsionirat-i-dve-nedelni-uchilishta.html", "text": "Общо 27 са преподавателите по религия в училищата в Пазарджишката духовна околия, каза за Радио „Фокус” – Пазарджик Константийският епископ и архиерейски наместник отец Яков. По думите му повечето от тях са жени, някои от тях на свещеници, и само двама мъже. „Малка част от тези преподаватели по вероучение са жени на местни свещеници, повечето са учителки, които са преминали курсове и се отдават изцяло на този предмет”, уточни отец Яков. Той каза също, че в Пазарджишка околия функционират и две неделни училища – едното в църквата „Възнесение Господне” в село Юнаците и това в църквата „Св. Георги” в Пазарджик. Работи и Просветен център към Архиерейското наместничество. „Очевидна е разликата между едно дете, което изучава религия и такова, което не изучава. Една година на 1 юни поканихме в манастира „Св.Св. Петър и Павел” край Паталеница деца от едно училище, в което не се изучава религия и такива от други две, в които се изучава. Децата от първото бяха агресивни и трудно се контролираха от преподавателите им. За разлика, децата от училищата, в които се изучаваше вероучение, бяха смирени и имаха добра комуникация с преподаватели си”, коментира също отец Яков.\r\nАлбена ЖИЛЕКОВА", "date": "2018.01.29", "title": "Общо 27 са преподавателите по религия в училищата в Пазарджишката духовна околия, функционират и две неделни училища"}
{"url": "http://www.focus-news.net/news/2018/01/29/2482804/tass-katar-ne-vizhda-problemi-s-pokupkata-na-s-400-ot-rusiya.html", "text": "Министърът на отбраната на катар Халид бен Мохамед ал Атия не вижда проблем с покупката на зенитно-ракетни комплекси С-400 „Триумф“ от Русия. Той заяви това в понеделник пред вашингтонгския консервативен фонд „Наследство“ (Heritage Foundation), предава ТАСС.\r\n„Не виждам проблем в това, че разглеждаме и търсим други системи. Но това не означава, че искаме да заменим нашите отношения със САЩ в сферата на отбраната, които се намират в своя пик“, заяви ал Атия, но не потвърди информацията за покупката на комплекси от Русия.\r\n„На първо място, министерството на отбраната на Катар не е казвало подобно нещо“, посочи катарският министър, отговаряйки на молба да потвърди информацията, че страната му ще купи С-400. „Ние, в министерството, обикновено изучаваме всички налични възможности... Няма нищо лошо в това да огледаш, да изучиш и да намериш това, което подхожда на твоята страна“.\r\nСпоред неговите думи, добрите отношения с Вашингтон във военната сфера не означават, че Доха „не може да изучава“ предложенията на други страни.\r\nВ четвъртък, официалният представител на Пентагона Дана Уайт съобщи, че САЩ смятат плановете на Катар да купи от Русия С-400 за суверенно решение на близкоизточната страна.\r\nПо-рано посланикът на Катар в Москва Фахад Мохамед ал Атия съобщи в интервю пред ТАСС, че Доха е заинтересувана в придобиването на руски С-400 и че преговорите се намират в напреднал стадий.\r\nПревод и редакция:", "date": "2018.01.29", "title": "ТАСС: Катар не вижда проблеми с покупката на С-400 от Русия"}
{"url": "http://www.focus-news.net/news/2018/01/29/2482809/es-nastoyava-velikobritaniya-da-se-podchinyava-na-evropeyskite-zakoni-po-vreme-na-tranzitniya-period-sled-brekzit-obzor.html", "text": "Великобритания трябва да се подчинява на законите на Европейския съюз, въпреки че губи всичките си права във вземането на решения за тях по време на транзитния период след Брекзит, заявиха от Съюза в понеделник, след като постигнаха договорка за условията за временната фаза.\r\nГлавният преговарящ от страна на ЕС Мишел Барние отхвърли призива на Лондон за „право да възразява“ на новоприети правила по време на 21-месечния период след напускането на Обединеното кралство от 29 март 2019 година до 31 декември 2020 година.\r\nПланът, одобрен от европейските министри само за две минути, предизвика дълбоко разделение в британското правителство, като евроскептичните депутати заявиха, че той поставя Великобритания в позиция на „васална държава“ на ЕС.\r\n„Позицията на Съюза е много ясна“, заяви бившия министър на външните работи на Франция Барние по време на пресконференция в Брюксел. „Великобритания ще се ползва от всички икономически придобивки и затова трябва да следва всички правила.\r\nОбединеното кралство поиска транзитен период, с цел да омекоти удара от напускането на единния пазар по гражданите, бизнеса и публичните услуги, както и за да си спечели повече време за договаряне на бъдещите търговски отношения с Брюксел.\r\nНо настойчивостта на ЕС за запазване на „статуквото“ по време на този период предизвика яростна реакция от страна на евроскептичните членове на правителството на Тереза Мей, което може да доведе до допълнителни проблеми за премиера.\r\nМинистърът по въпросите на Брекзит на Великобритания Дейвид Дейвис заяви в понеделник, че приоритетът му е Обединеното кралство да може да сключва търговски договори с други страни, добавяйки: „Искаме високо ниво на стабилност и правото да сключваме сделки. Като цяло, това е“.\r\nНо Дейвис предупреди, че по време на преговорите за транзитния период, които може да започнат още тази седмица, „ще има спор по въпроса дали можем да възразяваме на нови закони“.\r\nОт Даунинг стрийт (резиденцията на британските премиери) се съгласиха. „Ще трябва да се споразумеем за начин, по който да разсеем тревогите ни, че може да се приемат закони, целящи да вредят на нашите интереси“, заяви говорител на Мей.\r\nРедакция:", "date": "2018.01.29", "title": "ЕС настоява Великобритания да се подчинява на европейските закони по време на транзитния период след Брекзит (ОБЗОР)"}
{"url": "http://www.focus-news.net/news/2018/01/29/2482808/blagoevgrad-v-kashta-muzey-vanga-shte-bade-predstavena-obnovena-ekspozitsiya-s-nepokazvani-veshti-na-prorochitsata-po-povod-107-godishnina-ot-neynoto-rozhdenie.html", "text": "В къща музей „Ванга“ ще бъде представена обновена експозиция с непоказвани вещи на пророчицата по повод 107-годишнина от нейното рождение. Това каза за предаването „Петрич – древен и вековечен“ на Радио „Фокус“ – Пирин Петрана Попкочева, уредник в културната институция. Това ще се случи на 31 януари, тъй като датата е приета да се отбелязва като рождена на петричката пророчица. „Поводът за подмяната на експонатите всъщност не е случаен, тъй като предстои тържествено отбелязване на 10-годишината от отварянето за първи път на дома за посетители. Това се случва на 5 май 2008 година след 12-годишно забвение“, каза още Попкочева. Тя допълни, че в този ден музеят посреща първите си посетители и вече 10 години посещаемостта е много висока, а интересът не стихва.\r\nЛивия НИНОВА", "date": "2018.01.29", "title": "Благоевград: В къща музей „Ванга“ ще бъде представена обновена експозиция с непоказвани вещи на пророчицата по повод 107-годишнина от нейното рождение"}
{"url": "http://www.focus-news.net/news/2018/01/29/2482807/ivan-tsarov-rim-veliko-tarnovo-prez-nastoyashtata-godina-shte-nablegnem-varhu-sotsializatsiyata-na-halma-trapezitsa.html", "text": "314 500 лв. са предвидени за поддръжка и социализация на хълма Трапезица през настоящата година. Това е сумата, която Регионалният исторически музей поиска от Община Велико Търново, поясни за Радио „Фокус“ – Велико Търново директорът на културната институция Иван Църов. Той уточни, че голяма част от средствата, които ще бъдат отпуснати, ще бъдат вложени в поддръжката на  самите старини. „Защото, казвал съм го многократно и пак ще го кажа – от резките климатични разлики – студена зима и много горещо лято, се получава една естествена ерозия на свързващите материали и оттам зидовете, особено оригиналните, започват да се саморазрушават“, обясни Иван Църов. Той допълни, че се предвижда през настоящата година, ако има пари за това, да бъде отворен и югоизточният вход на „Трапезица“ – този, който се намира непосредствено до каменния мост, от другата страна на който е комплексът „Великата лавра“.\r\n„Фокус“ припомня, че възстановената крепост „Трапезица“ във Велико Търново бе открита на 22 септември 2016 година от министър-председателя Бойко Борисов и съпругата на президента на Азербайджан Мехрибан Алиева. От 2014 година досега за реставрация и обновяване на хълма са вложени 6,7 млн. лв., като последната инвестиция от 2,5 млн. лв. бе предоставена от фондация „Гейдар Алиев“, начело на която е Мехрибан Алиева.\r\nЛуиза ТРАНЧЕВА", "date": "2018.01.29", "title": "Иван Църов, РИМ – Велико Търново: През настоящата година ще наблегнем върху социализацията на хълма Трапезица"}
{"url": "http://www.focus-news.net/news/2018/01/29/2482806/plovdiv-natsionalna-rabotna-sreshta-za-protivodeystvie-na-trafika-na-hora-i-zakrila-na-zhertvite-shte-se-provede-v-grada-v-perioda-30-yanuari-1-fevruari.html", "text": "Национална работна среща за противодействие на трафика на хора и закрила на жертвите ще се проведе в Пловдив. Това съобщиха за Радио „Фокус” – Пловдив от Общината. Срещата се организира от Националната комисия за борба с трафика на хора (НКБТХ), съвместно с Местната комисия за борба с трафика на хора (МКБТХ). Събитието ще се състои в периода 30 януари – 1 февруари в хотел „Империал”. Срещата ще бъде открита от проф. Николай Проданов, заместник-министър на правосъдието и заместник-председател на НКБТХ и Георги Маринов, зам.-кмет „Обществен ред“ и председател на Местната комисия за борба с трафика на хора. В събитието ще вземат участие председатели, секретари и членове на десетте Местни комисии за борба с трафика на хора от градовете Благоевград, Бургас, Варна, Велико Търново, Монтана, Пазарджик, Плевен, Пловдив, Русе и Сливен, представители на неправителствения сектор и международни организации.\r\nНякои от основните акценти в срещата ще бъдат планираните през 2018 г. дейности и отчетите за изминалата година на национално и местно ниво. Ще бъдат представени и извършените от Международния център за развитие на миграционните политики (ICMPD) Оценка на услугите за дългосрочна реинтеграция на деца и пълнолетни жертви на трафик на хора в България и Оценка на Националния механизъм за насочване и подпомагане на жертви на трафик на хора (НМН). В контекста на обсъждането на двете оценки, ще бъде представена работата на Приютите за временно настаняване на жертви на трафик на хора в посока на успешната, дългосрочна реинтеграция на пострадалите от трафик на хора лица, както и новоразкритите през изминалата година услуги, с фокус върху работата на първия специализиран кризисен център за деца, жертви на трафик на хора. Планирано е и кратко представяне на започналото през 2017 г. картографиране на рискови региони и уязвими групи, с цел идентифициране на конкретните нужди за помощ и подкрепа, което да бъде основа за насочени превенционни дейности сред уязвимите групи.", "date": "2018.01.29", "title": "Пловдив: Национална работна среща за противодействие на трафика на хора и закрила на жертвите ще се проведе в града в периода 30 януари – 1 февруари"}
{"url": "http://www.focus-news.net/news/2018/01/29/2482792/yordanka-fandakova-kmet-na-sofiya-imashe-efekt-ot-zeleniya-bilet-makar-i-za-edin-den.html", "text": "Имаше ефект от зеления билет, макар и за един ден. Това каза кметът на София Йорданка Фандъкова в предаването \"Още от деня\" по БНТ. По думите ѝ, данните показват, че през вчерашния ден в метрото са се возили с 12 000 повече пътници в сравнение с предходната неделя. Около 23 000 души са се возили в метрото със \"зелен билет\". Но със сигурност тези 12 000 души повече или поне част от тях са слезли от автомобилите си.\r\nФандъкова каза, че още е рано да се направят точни анализи дали има ефект от въвеждането на т. нар. \"зелен билет\" за пътуване в градския транспорт на София срещу 1 лев. Ефектът за по-чист въздух в града не може да се очаква само с една мярка, защото това е дълъг процес. Ако говорим за очакването повече хора да се включат в промяната на навиците си. Мисля, че имаше ефект, обясни тя.\r\n\"Това е дълъг и сложен процес с включването на гражданите със собствените си усилия, с мерки, които общината и държавата въвежда, да могат да участват, защото без участието на всеки един от нас няма как да преодолеем това голямо предизвикателство пред всеки един голям град. Говорим за последните мерки, които бяха приети тази седмица от Столичния общински съвет и това са мерки, които се прилагат само при извънредни ситуации, в дните с превишения. По принцип програмата за по-чист въздух включва над 100 постоянни мерки, по които се работи през последните години. Това е втората програма, която изпълняваме\", заяви Фандъкова.\r\nПървата беше приета още през 2011 г. и включва постоянни мерки, които са ангажимент на общината, уточни столичният кмет и обясни, че това са проекти, които могат да бъдат реализирани - подобряване на градския транспорт, подмяна на автопарка и в момента се продължава с тази програма. Тя е много мащабна и доста инвестиции се влагат в нея. В момента има вече избран изпълнител за нови 60 газови автобуса, каза още столичният кмет.", "date": "2018.01.29", "title": "Йорданка Фандъкова, кмет на София: Имаше ефект от зеления билет, макар и за един ден"}
{"url": "http://www.focus-news.net/news/2018/01/29/2482805/proveryavat-za-danachni-prestapleniya-i-izmami-sobstvenitsite-na-skapi-imoti-i-luksozni-koli-obzor.html", "text": "Главният прокурор Сотир Цацаров разпореди проверка за произхода на средствата на лицата, придобили недвижими имоти на стойност над 500 000 лева, както и луксозни автомобили. Тя ще се проведе на територията на цялата страна, а причината за нея са станали данни от 2015 г. и 2016 г., според които 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева. На територията на страната се управляват 50 автомобила „Майбах“, 193 автомобила  „Бентли“, 31 автомобила  „Ламборджини“, 68 автомобила „РолсРойс“ и 93 автомобила „Ферари“. \r\nОт държавното обвинение уточниха, че главният прокурор е сезиран и от ГД „Национална полиция“ - МВР със справки за установени леки автомобили от изброените марки, управлявани на територията на страната от български граждани. В справките е посочено, че срещу част от физическите лица има заявителски материали в МВР за евентуални престъпления от общ характер, включително за извършени данъчни престъпления и измами. \r\nИменно предоставената информация от НАП и ГДНП е преценена като повод за извършване на проверката, като е възложено на изпълнителния директор на Националната агенция за приходите извършване на данъчни проверки по предоставените от МВР данни, при които да се установят датата на придобиване и стойността на МПС, като се изискат договор за покупка, фактура или митническа декларация (ЕАД), както и произхода на паричните средства за закупуването на МПС. Ако бъде установено, че даден автомобил е управляван от друго лице, различно от собственика, е разпоредено да се изиска информация за основанието за предоставянето на автомобила, както и времето за представяне. \r\nПо отношение на имотите е възложено на органите на МВР да извършват проверки , в хода на които следва да се съберат данни за продавачите, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки и др. \r\nНа брифинг в Съдебната палата говорителят на главния прокурор Румяна Арнаудова обяви, че е напълно възможно средствата, с които са закупени скъпите имоти и автомобили, да са резултат от легален бизнес, за който са платени съответните данъци, но все пак проверка ще бъде извършена. Арнаудова коментира, че възложено да се установи дали собствениците скъпи коли и имоти имат криминални регистрации и подчерта, че още в първоначалния сигнал МВР твърди за наличието на такива.", "date": "2018.01.29", "title": "Проверяват за данъчни престъпления и измами собствениците на скъпи имоти и луксозни коли (ОБЗОР)"}
{"url": "http://www.focus-news.net/news/2018/01/29/2482831/predstoyashti-mezhdunarodni-sabitiya-za-30-yanuari-agentsiya-fokus.html", "text": "*** Президентът на САЩ ще изнесе речта си „Състоянието на съюза“ (State of the Union), в която ще очертае приоритетите си за предстоящата година\r\n*** Продължава турската военна операция „Маслинова клонка“ в северозападния сирийски район Африн \r\n*** Камарата на Лордовете ще разгледа на първо четене проектозакона за Брекзит\r\n***Вторият и решаващ ден от Конгреса за сирийски национален диалог в руския черноморски курорт Сочи\r\n***Съюза (ХДС/ХСС) и ГСДП продължават официалните преговори за формиране на управляваща коалиция в Германия\r\n***", "date": "2018.01.29", "title": "Предстоящи международни събития за 30 януари ( Агенция „Фокус“ )"}
{"url": "http://www.focus-news.net/news/2018/01/29/2482813/elisaveta-miladinova-samosaznanieto-na-bratya-miladinovi-e-bilo-chisto-balgarsko.html", "text": "Самосъзнанието на братя Миладинови е било чисто българско. Това каза Елисавета Миладинова, потомка на братята Димитър и Константин Миладинови,  в интервю за Агенция „Фокус“ за тяхната дейност и за българското им самосъзнание. Тя обърна внимание, че независимо от това, че Димитър Миладинов е елински учител, той самият до 1855 г. е запазил една кратка бележка по повод смъртта на руския цар Николай, в която са записани само няколко реда на български език. По думите й той е пишел изключително на гръцки. „Въпреки че е преподавал гръцки език и в Кукуш, в Охрид и е бил елински учител в Битоля, неговото самосъзнание е било чисто българско.  Димитър Миладинов пише писмо до Виктор Григорович 1846 г., изпратено след срещата им в Охрид, която дава тласък на Миладинов да започне своята събираческа дейност. В самото писмо той моли Григорович да му пише на гръцки език, защото всичко, което е писал и превеждал до наши дни, е излязло от неговата ръка на български език, с гръцки букви. Той не е знаел българската азбука. Така е било тогава по това време“, обясни Елисавета Миладинова. Тя допълни, че е запазен молитвеник, писан от ръката на Димитър Миладинов още от 1841 г. също на български език с гръцки букви. По думите й той е дарен на Националната библиотека „Св. св. Кирил и Методий“ през 1912 г. от дъщерята на Димитър Миладинов Царевна.  „Той се пази до днес и показва как хората от тази епоха са писали и разпространявали, за да могат да ги разберат не само децата, но и възрастните. Известно е, че Димитър Миладинов е бил учител не само на децата. Обучавал е възрастни хора на четмо и писмо“, обясни Елисавета Миладинова. Потомката на Миладиновци разказа, че през 1852 г.  по-малкият брат Константин заминава при приятеля и ученика на Димитър Миладинов Партений Зографски в Зографския манастир, където учи български, славянска граматика и синтаксис. „Той е виждал, че българският народ има нужда от своя роден език. Дотогава всички както Григор Пърличев и самият Кузман Шапкарев са преподавали на гръцки език. Виждайки, че народът трябва да се учи на роден език, започват да учат българско писмо“, разказа тя. \r\nДеница КИТАНОВА", "date": "2018.01.29", "title": "Елисавета Миладинова: Самосъзнанието на братя Миладинови е било чисто българско"}
{"url": "http://www.focus-news.net/news/2018/01/29/2482812/shumen-petima-sa-kandidatite-za-direktor-na-tsentara-za-podkrepa-i-lichnostno-razvitie-obedinen-detski-kompleks.html", "text": "Петима са кандидатите за директор на Центъра за подкрепа и личностно развитие – Обединен детски комплекс – Шумен. Това съобщиха от пресцентъра на Община Шумен. До участие в конкурса са допуснати Георги Димитров Георгиев, Пепа Севева Йорданова, Мария Вичева Йорданова, Юлияна Стоянова Христова и Дончо Иванов Донев. Всички кандидати са с дългогодишен опит в системата на образованието. Конкурсът ще се проведе на 7 февруари, от 10.00 часа в зала 203 на Община Шумен. Той ще протече в два етапа. Кандидатите трябва да представят в електронен вид своята Концепция за развитието и дейността на ЦПЛР – ОДК – Шумен за срок от три години. Във втория етап на конкурса се предвижда провеждане на събеседване с кандидатите по въпроси от нормативната уредба – Закона за предучилищното и училищното образование, Кодекса на труда, наредби и инструкции на МОН.", "date": "2018.01.29", "title": "Шумен: Петима са кандидатите за директор на Центъра за подкрепа и личностно развитие – Обединен детски комплекс"}
{"url": "http://www.focus-news.net/news/2018/01/29/2482830/pazardzhik-prez-2018-godina-obshtina-panagyurishte-shte-prodalzhi-predostavyaneto-na-uslugite-v-domashna-sreda.html", "text": "През 2018 година Община Панагюрище ще продължи предоставянето на услугите в домашна среда – „Личен асистент“, „Социален асистент“ и „Домашен помощник“ за хора с увреждания и лица над 65 години с ограничения или в невъзможност за самообслужване, съобщи за Радио „Фокус“ – Пазарджик Радка Костуркова от общинската администрация. Тя обясни, че е подписано споразумение с Агенцията за социално подпомагане. „Финансовото обезпечаване на предоставянето на социалните услуги на потребителите, за които е извършена оценка по правилата на процедура „Независим живот“, финансирана от Оперативна програма „Развитие на човешките ресурси“ 2014-2020 година е съгласно Постановление № 332 на Министерския съвет от 22.12.2017 година за изпълнение на държавния бюджет на Република България за 2018 година“, допълни Костуркова. Бюджетът за 2018 година е до 294 454 лева. Срокът за реализация на дейностите по проекта е до 31.01.2018 година.\r\nВаня НИКОЛОВА", "date": "2018.01.29", "title": "Пазарджик: През 2018 година Община Панагюрище ще продължи предоставянето на услугите в домашна среда"}
{"url": "http://www.focus-news.net/news/2018/01/29/2482814/smolyan-140-godini-ot-osvobozhdenieto-na-zlatograd-shte-badat-otbelyazani-na-31-yanuari.html", "text": "140 години от освобождението на Златоград ще бъдат отбелязани на 31 януари, съобщиха от Община Златоград. По повод годишнината в сряда в 12.00 часа, тържествено ще бъдат поднесени венци и цветя пред паметната плоча на генерал Черевин. Участие в честването ще вземат ученици и деца от училищата в община Златоград.", "date": "2018.01.29", "title": "Смолян: 140 години от освобождението на Златоград ще бъдат отбелязани на 31 януари"}
{"url": "http://www.focus-news.net/news/2018/01/29/2482810/prof-nikolay-radulov-initsiiranite-ot-glavniya-prokuror-proverki-za-luksoznite-imoti-i-avtomobili-nyama-da-dovedat-do-konkretni-rezultati.html", "text": "Инициираните от главния прокурор проверки за луксозните имоти и автомобили няма да доведат до конкретни резултати. Това прогнозира в интервю за вечерния блок „Това е България“ на Радио „Фокус“ проф. Николай Радулов, преподавател в Нов български университет и експерт по национална сигурност. Той уточни, че досега нито една от акциите на МВР и НАП за произхода на средствата от такива собствености не е завършила с осъдителни присъди и затвор. Според проф. Радулов е очевидно, че държавата използва подобни акции, за да сплаши криминалния контингент. \r\n„Самите обекти на тези акции се смеят, смятайки, че това ще трае „от ден до пладне“. Както виждате престъпният свят не стои на едно място – и в кражбите, и в черния бизнес, и в бизнеса на „белите якички“, и в корупцията има страшно много пари, така че е необходима много енергия и специалисти и в НАП, и в МВР, и в Прокуратурата, които да довършват започнатото. Странното е, че Сотир Цацаров получава и от НАП, и от МВР сигнали, които вместо да отработят сами сигналите, не знам защо му ги пращат, тъй като полезният ход на Цацаров е да им ги върне за обработка – няма кой да прави физическата проверка, освен служителите на НАП и служителите на МВР“, допълни проф. Николай Радулов. Той каза още, че Прокуратурата ще върне разследването в ръцете на МВР, давайки предписания на разследващите органи и наблюдавайки някои по-конкретни дела. Експертът по национална сигурност подчерта обаче, че това не може да бъде самостоятелна акция на Прокуратурата. Проф, Радулов допълни, че на по-следващ етап разследващите би следвало да се занимаят и с луксозните имоти в чужбина с включването и на българското разузнаване, което е отговорният орган за събирането на такава информация.", "date": "2018.01.29", "title": "Проф. Николай Радулов: Инициираните от главния прокурор проверки за луксозните имоти и автомобили няма да доведат до конкретни резултати"}
{"url": "http://www.focus-news.net/news/2018/01/29/2482832/stara-zagora-nov-aparat-histeroskop-shte-zapochne-da-funktsionira-ot-nachaloto-na-fevruari-v-bolnitsata-v-kazanlak.html", "text": "Нов апарат – хистероскоп, бе закупен за отделението по акушерство и гинекология в МБАЛ „Д-р Христо Стамболски“ и ще започне да функционира от началото на месец февруари, каза за Радио „Фокус“ управителят на здравното заведение д-р Кети Маналова. Тя поясни, че апаратът значително ще повиши качеството на медицинската услуга, диагностиката ще бъде подобрена, а лечебният процес ще бъде ускорен. „Хистероскопът позволява детайлен преглед на вътрешността на матката”, каза д-р Кети Маналова. Предстои да бъдат закупени консумативи и инструментариум за апарата на стойност около 11 000 лева, като е получено уверение от кмета Галина Стоянова, че тази сума ще бъде осигурена.\r\nОтделението по акушерство и гинекология в казанлъшката болница работи и по редица клинични проучвания. То е оборудвано с нова техника по проект на Министерство на регионалното развитие. Изцяло обновени са операционните зали - с нови операционни маси и лампи, има и нови анестезиологични апарати. В отделението има 4 реанимационни легла, 3 кувьоза за недоносени бебета. Отделението има и неонатологичен сектор. \r\nД-р Маналова поясни, че изминалата 2017 година е била добра за казанлъшкото отделение по акушерство и гинекология. „То запази числения състав на персонала. В отделението има две специализантки, което е прекрасно на фона на намаляващите кадри изцяло в сферата на здравеопазването”, каза тя. \r\nБроят на ражданията в отделението през 2017 година е 459. От тях има две двойки близнаци. Има над 20 раждания, при които зачеването е станало ин витро. По отношение на гинекологичната помощ – отделението извършва пълния пакет оперативни дейности, и планови, и по спешност.\r\nСлавяна ГАЙДАРОВА", "date": "2018.01.29", "title": "Стара Загора: Нов апарат – хистероскоп, ще започне да функционира от началото на февруари в болницата в Казанлък"}
{"url": "http://www.focus-news.net/news/2018/01/29/2482834/washington-examiner-ruski-iztrebitel-preletya-na-3-metra-ot-amerikanski-razuznavatelen-samolet-v-cherno-more.html", "text": "Руски изтребител е прелетял на около 3 метра от разузнавателен самолет P-3 Orion от американския Военноморски флот, докато той е кръжал в международно въздушно пространство в района на Черно море в понеделник, пише американското консервативно издание Washington Examiner, като се позовава на информация от Министерството на отбраната на САЩ.\r\nАмериканският самолет е бил принуден да прекрати мисията си преждевременно заради инцидента, съобщиха от CNN.\r\nТова е поредният случай от този вид близки прелитания, които се предприемат преднамерено от Русия през последните години.\r\nРусия увеличи съществено военното си присъствие в региона, след като присъедини Крим през 2014 година. \r\nМиналия месец, два американски F-22 засякоха руски бомбардировачи, малко, след като те са прелетели зад линията на зоната за деескалация в Сирия, пишат още от американското издание.\r\nПревод и редакция:", "date": "2018.01.29", "title": "Washington Examiner: Руски изтребител прелетя на 3 метра от американски разузнавателен самолет в Черно море"}
{"url": "http://www.focus-news.net/news/2018/01/29/2482837/afp-donald-tramp-otnovo-predupredi-za-destabilizirashtite-deystviya-na-iran.html", "text": "Американският президент Доналд Тръмп в понеделник предупреди за „дестабилизиращите действия“ на Иран, съобщава AFP. Държавният глава проведе среща с членове на Съвета за сигурност на ООН и неговият екип за национална сигурност, като заяви, че присъстващите имат „много работа“ за вършене. Част от нея, по думите на президента, е предотвратяване на „дестабилизиращите действия“, с които Иран се опитва да удължи конфликта в Сирия. : Цанко Цолов", "date": "2018.01.29", "title": "AFP: Доналд Тръмп отново предупреди за „дестабилизиращите действия“ на Иран"}
{"url": "http://www.focus-news.net/news/2018/01/29/2482836/interfaks-ruskoto-ministerstvo-na-otbranata-oproverga-informatsiyata-otnosno-opasni-manevri-na-svoy-samolet.html", "text": "Руското Министерство на отбраната опроверга информацията относно опасни маневри на свой самолет, предава Интерфакс. Съобщението на ведомството е направено в отговор на данни от Пентагона, според които руски изтребител Су-27 е летял опасно близо до американски разузнавателен самолет. \r\nСъгласно разпространените от Москва данни, в понеделник разузнавателният самолет на САЩ е летял „в близост до границата на Руската федерация“ над Черно море, вследствие на което е бил изпратен изтребител Су-27, с цел да ескортира самолета. \r\nПо-рано в понеделник от Пентагона заявиха, че руската машина е преминала на разстояние от около три метра от корпуса на самолета P-3 “Орион“, зачислен към американския флот в Черно море. : Цанко Цолов", "date": "2018.01.29", "title": "Интерфакс: Руското Министерство на отбраната опроверга информацията относно опасни маневри на свой самолет"}
{"url": "http://www.focus-news.net/news/2018/01/29/2482835/gabrovo-dve-virtualni-izlozhbi-shte-predstavi-regionalniyat-istoricheski-muzey-prez-2018-godina.html", "text": "Две виртуални изложби ще представи Регионален исторически музей – Габрово през 2018 година. Това съобщи за Радио „Фокус“ – Велико Търново Красимира Чолакова, директор на културната институция. Едната изложба е посветена на 125 години от рождението на Илия Кожухаров – юрист, кмет на Габрово от 1923 до 1936 г., министър на правосъдието (21 януари – 13 ноември 1938 г.) и министър на търговията, индустрията и труда (14 ноември 1938 – 23 октомври 1939 г.) и общественик. Втората виртуална изложба ще бъде посветена на 145-годишнина от рождението на габровския индустриалец Пенчо Семов – един от най-големите благодетели на Габрово. Около 10 други експозиции, свързани с различни годишнини и личности, ще могат да видят посетителите на Габровския музей през цялата година. В Регионална библиотека „Априлов – Палаузов“ ще бъде открита съвместна изложба на двете културни институции. Те ще покажат редки и ценни книжни издания от Габрово. На 11 май ще е откриването на изложбата „Реликви от фондовете на Регионален исторически музей“, посветена на 135-ата годишнина от основаването на музейното дело в Габрово и Европейската година на културното наследство 2018.\r\nНадежда КРЪСТЕВА", "date": "2018.01.29", "title": "Габрово: Две виртуални изложби ще представи Регионалният исторически музей през 2018 година"}
{"url": "http://www.focus-news.net/news/2018/01/29/2482838/aleksandar-vuchich-sled-sreshtata-v-istanbul-uvazhavame-daytonskoto-sporazumenie-iskame-sarbite-v-bosna-i-hertsegovina-da-se-chuvstvat-v-bezopasnost.html", "text": "Сръбският президент Александър Вучич заяви след тристранната среща в Истанбул, че Белград уважава териториалната цялост на Босна и Херцеговина и Дайтонското споразумение, като единственото нещо, което страната му иска от Сараево, е безопасност за сърбите, предава агенцията Tanjug. \r\n„Това, което е важно за мен, и което подчертах, е че Сърбия уважава териториалната цялост на Босна и Херцеговина и Дайтонското споразумение, като единственото нещо, което искаме от босненците, е сърбите в Република Сръбска и навсякъде в Босна и Херцеговина, да се чувстват в безопасност“, заяви Вучич след тристранните консултации с турския президент Реджеп Тайип Ердоган и един от членовете на президиума на Босна и Херцеговина Бакир Изетбегович, проведена в понеделник в Истанбул. : Цанко Цолов", "date": "2018.01.29", "title": "Александър Вучич след срещата в Истанбул: Уважаваме Дайтонското споразумение, искаме сърбите в Босна и Херцеговина да се чувстват в безопасност"}
{"url": "http://www.focus-news.net/news/2018/01/29/2482833/gripat-atakuva-uchenitsite-v-poveche-ot-600-uchilishta-sa-v-gripna-vakantsiya-obzor.html", "text": "Грипът завладява нови общини и цели области в страната. В понеделник в област Враца бе обявена грипна епидемия, от вторник такава е обявена за областите Монтана, Русе и Кюстендил, както и за общините Сливен и Варна. Учебните дейности по места ще бъдат преустановени до края на седмицата.  \r\nНа територията на община Габрово за неучебни са обявени дните 30 и 31 януари поради високото ниво на епидемичния процес на грип. \r\nВ област Хасково се удължава грипната ваканция в общините Хасково, Любимец, Симеоновград, Харманли и Стамболово до 2 февруари, включително. От утре до 2 февруари, включително, се преустановяват учебните занятия и в община Димитровград. \r\nДо 2 февруари продължават да са в сила противоепидемичните мерки на територията на област Бургас. \r\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична\r\nПоради обявена грипна епидемия в 619 училища в страната в понеделник нямаше учебни занятия. В София-област грипната ваканция се прекрати и от вторник учениците са на училище.", "date": "2018.01.29", "title": "Грипът атакува, учениците в повече от 600 училища са в грипна ваканция (ОБЗОР)"}
{"url": "http://www.focus-news.net/news/2018/01/29/2482843/sport-sasht-shte-izpratyat-rekorden-broy-sportisti-na-olimpiada-v-pyonchan.html", "text": "САЩ ще изпратят рекорден за страната брой спортисти на Зимните олимпийски игри в Пьончан. Американският олимпийски комитет обяви, че общо 242 атлети ще се състезават за САЩ в започващата през февруари Олимпиада. Сред тях е и четирикратният златен олимпийски медалист Шани Дейвис, състезаващ се в дисциплината Бягане с кънки. Общо 103-ма от атлетите, които ще участват в Пьончан, са се състезавали и в предишната Олимпиада в Сочи, където САЩ спечелиха 28 медала,  девет от които златни.", "date": "2018.01.29", "title": "Спорт: САЩ ще изпратят рекорден брой спортисти на Олимпиада в Пьончан"}
{"url": "http://www.focus-news.net/news/2018/01/29/2482840/tass-spored-darzhavniya-departament-na-sasht-rusiya-ne-spazva-napalno-postanovleniyata-na-saveta-za-sigurnost-otnosno-severna-koreya.html", "text": "Говорителят на Държавния департамент на САЩ Хедър Науерт заяви, че Русия не спазва напълно постановленията на Съвета за сигурност на ООН относно Северна Корея, предава ТАСС. Науерт е направила коментара си от официалната си страница в социалната мрежа „Туитър“ в понеделник.\r\n„Ние предупредихме Русия заради незаконната търговия със севернокорейския режим, която се извършва чрез руските пристанища“, отбеляза Хедър, като добави още: „Русия казва, че спазва санкциите въведени от Съвета за сигурност, но страната не е в състояние да ги наложи ефективно и по този начин възнаграждава Северна Корея за нейните незаконните действия“. : Цанко Цолов", "date": "2018.01.29", "title": "ТАСС: Според Държавния департамент на САЩ, Русия не спазва напълно постановленията на Съвета за сигурност относно Северна Корея"}
{"url": "http://www.focus-news.net/news/2018/01/29/2482839/sport-iztegliha-zhrebiya-za-petiya-krag-na-fa-cup.html", "text": "Изтеглиха жребия за петия кръг на английския турнир FA cup. Мачове: \r\nШефилд Уеднесдей ще играе срещу Нотс Каунти или Суонзи\r\nУест Бромич срещу Саутхемптън \r\nЧелси – Хъл Сити\r\nЛейстър – Шефилд Юнайтед\r\nБрайтън – Ковънтри \r\nУиган – Манчестър Сити\r\nХъдърсфийлд ще играе срещу Манчестър Юнайтед или Бирмингам\r\nНа осминафиналите също така Милол или Рочдейл ще играе срещу Тотнъм или Нюпорт", "date": "2018.01.29", "title": "Спорт: Изтеглиха жребия за петия кръг на FA cup"}
{"url": "http://www.focus-news.net/news/2018/01/29/2482841/afp-sasht-vdignaha-zabranata-za-priem-na-bezhantsi-ot-11-strani.html", "text": "САЩ обявиха в понеделник, че вдигат забраната за прием на бежанци от 11 страни, определени като „високорискови“, предава AFP. От Вашингтон обаче са уточнили, че жителите на посочените държави все пак ще са обект на по-стриктни изисквания, ако поискат да пребивават на територията на страната. \r\nСред списъка на 11 държави е и Северна Корея, отбелязва агенцията. : Цанко Цолов", "date": "2018.01.29", "title": "AFP: САЩ вдигнаха забраната за прием на бежанци от 11 страни"}
{"url": "http://www.focus-news.net/news/2018/01/29/2482811/nadziratelite-v-zatvorite-otnovo-protestiraha-s-iskane-za-po-visoki-vaznagrazhdeniya-obzor.html", "text": "Навръх професионалния си празник – 29 февруари, служителите на затвори и арести в България отново излязоха на протест с искане за достойни трудови възнаграждения и по-добри условия на труд. В защита на своите искания те организираха събрания на открито пред сградите на затворите в цялата страна, демонстрации имаше в София, Варна, Бургас, Пловдив, Ловеч, Сливен, Пазарджик, Стара Загора, Бобов дол, Враца, Белене и Бойчиновци. \r\nОсновните искания на протестиращите са три – 20% увеличение на трудовото възнаграждение, изравняване на добавките за утежнени условия на труд с тези на колегите им от МВР и увеличение на щатната численост на две специализирани дирекции.\r\nПротестната кампания ще продължи по време на Българското председателство на Съвета на Европа под надслов „Европа ѝ за нас“. Следващото мероприятие ще се проведе на 31 януари пред Съдебната палата в София и съдилищата в големите областни градове.\r\nПротестиращите надзиратели получиха подкрепа от Съюза на съдиите в България, който изрази съпричастност с исканията им. „Споделяме възмущението на служителите на Главна дирекция „Изпълнения на наказанията“ и Главна дирекция „Охрана“ на Министерство на правосъдието срещу политиката на двойни стандарти в сектор „Сигурност“, се посочва в становището си от Съюза на съдиите в България и призовават компетентните държавни органи да обърнат необходимото внимание на исканията на двата синдиката като намерят разумно и адекватно решение.\r\nВ свое становище от Министерство на правосъдието обявиха, че ведомството е запознато с исканията на синдикатите. От там увериха, че диалогът с тях е интензивен и се осъществява под формата на поредица от работни срещи, а във връзка с направените искания от синдикатите Министерството на правосъдието е в диалог с Министерството на финансите.", "date": "2018.01.29", "title": "Надзирателите в затворите отново протестираха с искане за по-високи възнаграждения (ОБЗОР)"}
{"url": "http://www.focus-news.net/news/2018/01/29/2482842/makfaksmakedoniya-sabranieto-v-skopie-otlozhi-obsazhdaneto-na-zakona-za-upotreba-na-ezitsite.html", "text": "Събранието в Скопие отложи обсъждането на противоречивия Закон за употребата на езиците, съобщава македонската агенция Макфакс. Председателят на парламента Талаф Цафери заяви, че по тази точка от дневния ред няма технически възможности за обсъждане, като поясни, че не е завършена формалната процедура за обработка и превод на всички предложени допълнения. \r\nОбсъждането остава за следващата сесия на Събранието. \r\nПо-рано в понеделник народните представители, след тричасов дебат, одобриха Законът за езиците да бъде обсъден, поставяйки го по под осма точка в дневния ред, като не бе ясно как обаче ще стане обсъждането, след като ВМРО-ДПМНЕ предложи над 35 хил. изменения. \r\nЗаконът, според който албанският език ще бъде въведен като втори официален в държавата, бе върнат за преразглеждане за трети път, след като президентът Георги Иванов отказа да го подпише. : Цанко Цолов", "date": "2018.01.29", "title": "„Макфакс“(Македония): Събранието в Скопие отложи обсъждането на Закона за употреба на езиците"}
{"url": "http://www.focus-news.net/news/2018/01/29/2482734/veliko-tarnovo-otchita-se-uvelichenie-na-ostrite-respiratorni-zabolyavaniya-v-oblastta.html", "text": "64 случая на остри респираторни заболявания (ОРЗ) са регистрирани на територията на област Велико Търново през изминалата седмица. Това съобщиха за Радио „Фокус“ – Велико Търново от Регионална здравна инспекция (РЗИ)-Велико Търново. Отчита се увеличение в броя на заболелите. През предходните две седмици те са били по 49. Епидемичният процес е в обичайните за сезона граници, отговарящи на средно ниво на заболеваемост от грип и ОРЗ. Заболеваемостта в областта в дните от 22 до 28 януари е била 93.46 на 10 000 души, докато за страната стойностите са средно 230.83 на 10 000 души. През предходния седемдневен период заболеваемостта в областта е била 71.55, при 189.02 за страната. От РЗИ препоръчват ограничаване на контактите, посещенията на масови мероприятия и пътуванията в области с по-висока заболеваемост.\r\nНадежда КРЪСТЕВА", "date": "2018.01.29", "title": "Велико Търново: Отчита се увеличение на острите респираторни заболявания  в областта"}
