{"url": "http://www.focus-news.net/news/2017/08/16/2426390/tass-postoyanniyat-predstavitel-na-rusiya-v-oon-poiska-ot-nato-da-prekrati-klevetite-sreshtu-rusiya.html", "text": "Постоянният представител на Русия в ООН Василий Небензя разкритикува представителите на НАТО, твърдящи, че Русия води „хибридна война“ на Западните Балкани с цел да прекрои границите в региона. Той призова към края на клеветите срещу Русия и нейната външна политика, предаде  ТАСС.\r\nДипломатът констатира, че „в някои кръгове е станало модерно да се предявяват срещу Русия недоказани обвинения по всеки повод“. „Това, дами и господа, се нарича очерняне“, заяви Небензя. „Призоваваме да се прекрати клеветенето на Русия и на нейната външна политика, в това число и по линия на Западните Балкани. Нашата политика в региона е основана на уважение към партньорите и взаимно отчитане на интересите“, подчерта той.\r\nТой описа като провокационни заявленията на представителите на НАТО с призиви към косовските власти да бъдат готови да противостоят на „хибридната война“, уж водена от Русия. „Достига се до абсурдни заявления, че Русия уж се стреми да прекрои границите на Западните Балкани. Всичко това е откровена лъжа“, заяви Небензя.  Виктор Турмаков", "date": "2017.08.16", "title": "ТАСС: Постоянният представител на Русия в ООН поиска от НАТО да прекрати клеветите срещу Русия"}
{"url": "http://www.focus-news.net/news/2017/08/16/2426356/dobrich-v-kraya-na-mesetsa-shablenskoto-selo-tyulenovo-otnovo-shte-e-domakin-na-art-fest.html", "text": "В края на месеца шабленското село Тюленово отново ще е домакин на арт-фест. Той ще се проведе в дните от 24 до 27 август, предаде кореспондентът на Радио „Фокус” – Варна. Песни, танци, рецитали, приключения за децата, приключения под и над водата и за финал по традиция - конкурс за най-добра рибена чорба, ще зарадват гостите на арт-феста. Ще бъде създаден своеобразен филм с много автори. Отправена е покана към гостите на фестивала по време на неговото провеждане да насочат обективите на своите телефони към събития от програмата, които ги вълнуват. Възможно е също да бъдат направени кадри с впечатления от природата на Тюленово или от местните хора и морето. Всеки, който проявява интерес към инициативата, може да снима, да изпраща клипове или снимки на посочен в афиша на фестивала адрес. Със събраните кадри ще бъде създаден филм. Той ще бъде сглобен от режисьора Ваню Кръстев, който ще представи също своя изложба и ще разкаже интересни истории около проекта „Опитоменият плаж“. На 25 август от 16.00 часа в читалището на село Тюленово с публиката ще се срещне едно семейство – Оля Стоянова и Живко Джаков. Оля Стоянова е автор на няколко книги, последната от които е сборникът с разкази „Висока облачност“. Живко Джаков е планински спасител и фотограф. Имат и обща книга – „Пътеводител на дивите места“, в която са събрали историите на онези малко известни места, които са обходили заедно. \r\nЖулиета НИКОЛОВА", "date": "2017.08.16", "title": "Добрич: В края на месеца шабленското село Тюленово отново ще е домакин на арт-фест"}
{"url": "http://www.focus-news.net/news/2017/08/16/2426357/stefan-ivanov-rim-targovishte-otchita-se-poredno-polzotvorno-arheologichesko-lyato-na-krepostta-misionis.html", "text": "Отчита се поредно ползотворно археологическо лято на крепостта „Мисионис“, с нова информация. Това каза пред Радио „Фокус“- Шумен Стефан Иванов, археолог от Регионален исторически музей - Търговище. Най-важните резултати са откритата изключително запазена архитектура от византийската епоха и следи от жестокото превземане на крепостта през 14 в. от османците. Стефан Иванов изрази надежда от догодина да има и държавно финансиране за проучването на крепостта. „Надяваме се още обектът да бъде включен и в проекти, с които Общината ще кандидатства за евросредства, да има и държавно финансиране и в пъти да увеличим археологическото проучване на „Мисионис“, каза Иванов. По думите му реално се установява, че градът е огромен комплекс от порядъка на над 700 дка, от които досега са проучени около 6 дка. „И при този около 1% проучена територия имаме впечатляващи находки - пет църковни сгради, водни съоръжения, почти 35 сгради са проучени от ранновизантийския период, повече от 20 от 13-14 век, а находките от последните години достигнаха почти 2000“, каза Иванов.\r\nИвелина ИВАНОВА", "date": "2017.08.16", "title": "Стефан Иванов, РИМ – Търговище: Отчита се поредно ползотворно археологическо лято на крепостта „Мисионис“"}
{"url": "http://www.focus-news.net/news/2017/08/16/2426358/tass-rusiya-obvini-sasht-i-velikobritaniya-v-poddrazhka-na-teroristite-sled-kato-siriyskoto-pravitelstvo-zayavi-che-e-namerilo-zapadno-himichesko-orazhie-v-stranata.html", "text": "Намереното в Сирия химическо оръжие, произведено в САЩ и Великобритания потвърждава, че западните страни пряко или косвено подкрепят терористите, твърди говорителката на руското МВнР Мария Захарова, цитирана от ТАСС.\r\nЗаместник-министърът на външните работи на Сирия Фейсал Микдад съобщи, че в склад на терористична групировка, е намерено химическо оръжие, произведено в САЩ и Великобритания. Става въпрос за ръчни гранати, изстрелвани от гранатомети, които са били снаражени с отровните вещества CS и CN.\r\nПо негови думи, химическите боеприпаси, са произведени от американските компании „Federal Laboratories“,“NonLethal Technologies“ и британската „Cherming Defence UK“.\r\n„Сега дойде моментът, в който при разбора на последствията от войната, която протича от години на сирийска територия, се прилага веществено доказателство, което нееднократно се споменава на всички нива. Западните страни и държави от региона пряко или косвено са докарвали на сирийска територия отровни забранени вещества“, заяви Мария Захарова. Симеон Миланов", "date": "2017.08.16", "title": "ТАСС: Русия обвини САЩ и Великобритания в поддръжка на терористите, след като сирийското правителство заяви, че е намерило западно химическо оръжие в страната"}
{"url": "http://www.focus-news.net/news/2017/08/16/2426359/bozhin-bozhinov-kmet-na-topolovgrad-pozharat-v-rayona-na-selo-prisadets-se-razrastva-poradi-silniya-vyatar-ima-opasnost-da-premine-kam-turtsiya.html", "text": "Пожарът в района на село Присадец, Община Тополовград, се разраства поради силния вятър и има опасност да премине към Турция. Това каза за обзорното предаване „Това е България“ по Радио „Фокус“, кметът на Общината Божин Божинов. По думите му освен вятъра, трудният терен също създава проблеми при овладяването на пожара.\r\n„Пожарът в Присадец е труден за локализиране, той навлезе в Свиленградско, към село Варник и Балдуиновата кула при с. Маточина. Разраства се все повече. Имаше силен вятър, но вече намаля. Местността там е лоша, защото има много дълбоки дерета, в които специализираната техника не може да навлезе. Има 4 пожарни от Свиленград, 2 пожарни от Тополовград, доброволни формирования, горски, хората от селата също се мобилизираха. Към момента сме се разбрали да останат 6 пожарни, които да оградят пожара, за да не прехвърли границата с Турция, затова и разполагаме хората по границата“, обясни градоначалникът.\r\nБожинов каза още, че екипи и техника ще останат на място в Присадец през нощта. Той посочи, че най-вероятната причина за пожара е техниката, която е почиствала пасищата. По думите му има вероятност пожарът да доближи с. Варник, община Свиленград, където живеят двама възрастни, които при необходимост ще бъдат евакуирани, но към този момент това не се налага. \r\nБожин Божинов допълни, че другото огнище на пожар в общината - в района на с. Сакарци, е тръгнало от землището на село Хлябово. По думите му е имало опасност огънят да се доближи до Сакар планина, но при границата на с. Сакар пожарът е локализиран и потушен, а щетите са минимални. Кметът на Тополовград добави, че за радост най-голямата опасност - навлизането на пожара в планината, е предотвратена.", "date": "2017.08.16", "title": "Божин Божинов, кмет на Тополовград: Пожарът в района на село Присадец се разраства поради силния вятър, има опасност да премине към Турция"}
{"url": "http://www.focus-news.net/news/2017/08/16/2426360/reuters-amerikanskiyat-vitseprezident-mayk-pens-zayavi-che-vsichki-optsii-za-severna-koreya-sa-na-masata.html", "text": "„Всички опции“ са на масата по отношение на Северна Корея, а латиноамериканските страни трябва да скъсат връзките си с режима в Пхенян, заяви Майк Пенс, цитиран от Reuters.\r\nМайк Пенс изказа мнение и по други належащи въпроси.\r\nАмериканският вицепрезидент добави, че застава зад думите на президента Тръмп относно събитията във Вирджиния, при които загина антифашистка активистка.   \r\nАгенция „Фокус“ припомня, че президентът Доналд Тръмп обвини не само крайната десница, но и крайнолевите, за случилото се. Американският президент каза, че и от двете страни е имало „лоши хора“, които са нагнетявали обстановката, и са се опитвали да провокират насилие. Той бе сериозно разкритикуван за това изказване от редица американски политици, медии, както и от Тереза Мей и Ангела Меркел, които заявиха, че фашизмът и десницата не могат да бъдат съпоставяни с антифашистите и крайната левица. Симеон Миланов", "date": "2017.08.16", "title": "Reuters: Американският вицепрезидент Майк Пенс заяви, че всички опции за Северна Корея са на масата"}
{"url": "http://www.focus-news.net/news/2017/08/16/2426361/shumen-velosipedisti-narushavat-zabranata-za-karane-na-kolelo-po-peshehodnata-zona-v-tsentara-na-grada.html", "text": "Велосипедисти нарушават забраната за каране на колело по пешеходната зона в центъра на Шумен, са установили проверки на инспекторите от дирекцията по устройство на територията към общинската администрация. Това съобщиха от пресцентъра на Община Шумен. Най-често това са децата на възраст между 10 и 14 години, които управляват велосипедите си от площад „Освобождение“ до площад „България“ вечер между 19.00 и 20.00 часа. Тогава движението на пешеходци е най-интензивно и колелетата създават реални рискове за инциденти, при които могат да пострадат както минувачите, така и велосипедистите. От Общината напомнят, че според член шести от Наредбата за поддържане и опазване на обществения ред на територията на община Шумен се забранява управлението на велосипеди и ролкови съоръжения по пешеходната зона от ул. „Христо Ботев”, в частта й от площад „Оборище” до хотел „Мадара”, пешеходната зона от площад „Освобождение“ до площад „България“, с изключение на регламентираните за целта места. Поставени са необходимите забранителни знаци и от администрацията призовават гражданите да ги спазват. Обозначени са и алеите за велосипедисти. В централната част на града велосипедната алея е от площад „Кристал“ до площад „България“ от южната страна на пешеходната зона.", "date": "2017.08.16", "title": "Шумен: Велосипедисти нарушават забраната за каране на колело по пешеходната зона в центъра на града"}
{"url": "http://www.focus-news.net/news/2017/08/16/2426362/afp-generalniyat-sekretar-na-oon-prizova-za-politichesko-reshenie-na-krizata-vav-venetsuela.html", "text": "Генералният секретар на ООН Антонио Гутереш призова венецуелското правителство и опозицията, да възстановят преговорите помежду си, предава AFP .\r\n„Венецуела се нуждае от политическо решение, базирано на диалога и компромиса между правителството и опозицията“, каза Антонио Гутереш.\r\n„Силно подкрепям тези усилия. В контакт съм с всички тях и посъветвах правителството, и опозицията, да рестартират преговорите помежду си, защото вярвам, че единственото решение е политическото“, добави генералният секретар на ООН. Симеон Миланов", "date": "2017.08.16", "title": "AFP: Генералният секретар на ООН призова за политическо решение на кризата във Венецуела"}
{"url": "http://www.focus-news.net/news/2017/08/16/2426363/atakite-mezhdu-gerb-i-bsp-za-tsankov-kamak-prodalzhavat-obzor.html", "text": "След като в понеделник ГЕРБ внесе сигнал до главния прокурор за проверка на строителството и финансирането на „Цанков камък”, а във вторник лидерът на БСП Корнелия Нинова заяви, че от своя страна ще сигнализира австрийското правителство и прокуратура за проекта, в сряда от ГЕРБ продължиха с атаки по темата, като обявиха за лъжа твърденията на Нинова, че няма нищо общо с корупционни схеми и не е била в Тройната коалиция. \r\nВъв вторник лидерът на БСП призовава главния прокурор да каже дали при извършените разследвания от страна на прокуратурата в предишни години и в направените експертизи, разпити на свидетели и проверка на документи, фигурира по какъвто и да е повод и в каквото и да е качество нейното име. Реакцията ѝ дойде в отговор на заявеното от депутата на ГЕРБ Десислава Атанасова: „Г-жа Нинова не само да коментира създаването на антикорупционния орган, но и да даде становище дали този орган, както и да се ситуира той, би следвало да се занимава и с една такава сделка, какъвто е проектът „Цанков камък“. Атанасова обърна внимание на факта, че по времето, когато този проект е реализиран, управлява правителство на Тройната коалиция с министър на енергетиката Румен Овчаров и зам.-министър Корнелия Нинова. В своята позиция Нинова подчертава, че това е лъжа и изграждането на \"Цанков камък\" започва през 2001 г. при мандата на Симеон Сакскобургготски. Именно заради това лидерът на БСП обяви, че ще заведе дела срещу всички, които в последните дни са обвързвали името ѝ с този проект и са правили внушения, че е корумпирана. Освен това Нинова съобщи, че ще изпрати писмо до посланика на Австрия в България, който да информира австрийското правителство и австрийската прокуратура за това, че българският премиер Борисов определя проекта \"Цанков камък\" като корупционен. Според нея по този начин той въвлича държавата Австрия в корупционен скандал, тъй като проектът е в изпълнение на договор между България и Австрия, която участва във финансирането.\r\nден, по-късни народният представител Десислава Атанасова по време на брифинг в централата на ГЕРБ цитира материали от медии, в които по време на Тройната коалиция тогавашният министър-председател Сергей Станишев посочва, че Корнелия Нинова ще бъде уволнена, тъй като има сериозни обвинения срещу нея. Атанасова цитира и тогавашния президент Георги Първанов, който твърди, че действията на министър-председателят са закъснели. По повод данните, които Нинова ще изпрати на австрийското правителство, депутатът от ГЕРБ заяви: „Отново сте закъсняла, г-жо Нинова, защото още през 2010 г. Бойко Борисов разговаря с президента на Австрия за целия проект „Цанков камък“. Австрийският президент тогава казва, че „ако това се случи, ще бъде грандиозен скандал и дори не може да го осмисли“. „Ако г-жа Нинова има намерение да завежда дела във връзка с твърденията, че лъже, бих я посъветвала да заведе дела и срещу още няколко човека - генерал Решетников, Румен Петков и г-н Гергов, които също твърдят, че тя лъже. Ще цитирам нейния приятел г-н Гергов: \"Истината не е приятел на Корнелия Нинова“. Очакваме тези хора също да бъдат приведени под отговорност“, допълни Атанасова.\r\nЗаместник-председателят на ГЕРБ и председател на парламентарната група на партията Цветан Цветанов коментира от своя страна, че нарушените процедури по Закона за обществените поръчки за проекта „Цанков камък“ са ясен знак за паралелната държава, от която БСП искат да се разграничат. „Те я създадоха, но ние няма да допуснем да имаме връщане на тези периоди, където страната ни да бъде цитирана в международната преса с корупционни скандали. За да вървим напред, не трябва да забравяме историята си и порочните практики, които създадоха БСП“, каза още Цветанов. Той цитира думите на премиера Бойко Борисов, който казва: „Ситуацията при „Цанков камък“ е както при АЕЦ Белене- и да спрем, и да продължим държавата ни губи. Но по-добре е да завършим един обект и да имаме инфраструктура, която да даде възможност за развитието на регионите“.\r\nСамият Борисов от своя страна коментира темата по време на седмичното правителствено заседание, като подчерта, че причината от ГЕРБ да дадат „Цанков камък” на прокуратурата е, че съоръжение за 1 милиард лева не работи, за което трябва да има виновен. Министър-председателят посочи, че всички останали спекулации по темата са съзнателно разпространявани фалшиви новини, които имат за цел да излезе, че ДПС са чисти и с БСП могат да управляват, а лошите са ГЕРБ. „Ние атакуваме качеството и питаме кой ще понесе отговорност. И, естествено, за това се обръщаме към мандатоносителите през тези периоди – ДПС и БСП“, заяви премиерът. Коментарът му дойде и по повод разпространената от ДПС позиция във вторник, в която те заявяват, че Ахмед Доган не е и никога не е бил консултант на проекта “Цанков камък”. Според Движението „пропагандната машина и почините на черния ПР, които се проявиха в разразилата се кампания, намесваща името на почетния председател на ДПС д-р Ахмед Доган с проекта \"Цанков камък\", както и всякакви спекулации по темата, са опит за отклоняване на общественото внимание от корупционните скандали и управленската безпомощност и некомпетентност, които белязаха първите 100 дни на правителството“.", "date": "2017.08.16", "title": "Атаките между ГЕРБ и БСП за „Цанков камък“ продължават (ОБЗОР)"}
{"url": "http://www.focus-news.net/news/2017/08/16/2426364/reuters-venetsuela-shte-glasuva-zakon-sreshtu-omrazata-i-netolerantnostta-koyto-mozhe-da-bade-izpolzvan-sreshtu-opozitsiyata.html", "text": "Венецуелците, които изразяват „омраза и нетолерантност“ ще бъдат осъждани на до 25 години затвор, според нов законопроект, който предстои да бъде гласуван, предава Reuters.\r\nОт опозицията изразиха притеснение, че този закон ще се използва от правителството за репресиране на политическите противници и недоволните от президента Николас Мадуро.\r\nВ момента Венецуела държи 676 политически затворници.\r\n„Въпросът е дали това е мирът, който Мадуро търси? Създаването на закон, който дава на него и подчинения му Върховен съд, властта да затварят дисидентите за 25 години“, заяви Тамара Тарачиук от „Хюмън Райтс Уоч“.\r\n„Предложението включва изключително неясни изрази, които ще позволят на правителството да затваря почти всеки за всичко4, добави тя. Симеон Миланов", "date": "2017.08.16", "title": "Reuters: Венецуела ще гласува закон срещу „омразата и нетолерантността“, който може да бъде използван срещу опозицията"}
{"url": "http://www.focus-news.net/news/2017/08/16/2426365/dha-angela-merkel-mitnicheskiyat-sayuz-s-turtsiya-ne-mozhe-da-se-razshiri-nyama-da-ima-i-zadalbochavane-na-otnosheniyata-s-ankara.html", "text": "Канцлерът на Германия Ангела Меркел изрази становище, че на „фона на напрежението между Турция и страните от ЕС, споразумението за Митническия съюз с югоизточната ни съседка няма как да бъде разширено”,  предаде информационната агенция Догу хабер ажансъ (ДХА). \r\n„Факт е, че в хода на преговорите, които Турция води с ЕС, не са отворени нови преговорни глави. Освен това, както е известно, финансовите помощи са сведени до минимум. И по отношение на Митническия съюз няма да осъществим някакво разширение. Въобще не е актуална темата  за каквото и да е задълбочаване на отношенията с Турция.”, отговори на въпроси в една от социалните медии Ангела Меркел, цитирана от ДХА. Георги Димов", "date": "2017.08.16", "title": "ДХА: Ангела Меркел: Митническият съюз с Турция не може да се  разшири, няма да има и задълбочаване на отношенията с Анкара"}
{"url": "http://www.focus-news.net/news/2017/08/16/2426366/gabrovo-v-sveta-na-staroplaninskata-arhitektura-shte-se-potopyat-posetitelite-na-etara-v-kraya-na-sedmitsata.html", "text": "„В света на старопланинската архитектура“ ще се потопят посетителите на Етъра в края на седмицата. В етнографския музей на открито организират образователна програма на тази тема, съобщиха за Радио „Фокус“ – Велико Търново от културната институция. Инициативата ще се проведе в рамките на три дни, като това е второто й поредно издание. Първата лекция, която ще е в петък от 14.00 часа, ще бъде изнесена от арх. Иван Колев. Той ще запознае заинтересуваните посетители на Етъра с „Българска възрожденска архитектура I част – урбанизъм и жилищна архитектура”. По-късно арх. Ленко Григоров ще представи „Българска възрожденска архитектура II част – църковна архитектура”. В програмата е включена и демонстрация с 3D модел на арх. Камелия Владимирова, която ще обобщи основните похвати, използвани при строежа на възрожденските къщи. В края на първия ден участниците в образователната програма ще се запознаят с къщите, работилниците и съоръженията, задвижвани на вода в ЕМО „Етър”. За втория ден отново е предвидена лекция на тема „Опазване на културното наследство”, в която опита си ще представи Унгарски музей на открито „Szentendrei Skanzen“. Денят завършва с обучение по изработване на плетове от леска и характерни за възрожденската архитектура стенни пълнежи от леска и глина. На 20 август събитието продължава с представяне на дейността на Сдружение „Мещра – традиционни знания и занаяти”, лекции и практическо обучение.\r\nЛуиза ТРАНЧЕВА", "date": "2017.08.16", "title": "Габрово: „В света на старопланинската архитектура“ ще се потопят посетителите на Етъра в края на седмицата"}
{"url": "http://www.focus-news.net/news/2017/08/16/2426367/pozhari-obhvanaha-haskovsko-i-yambolsko-obzor.html", "text": "Три пожара възникнаха на територията на областите Хасково и Ямбол. Минути след 14.00 часа в сряда е подаден сигнал за пожар в местността Ормана край Ямбол. Огънят е тръгнал от района на Рибарниците като за минути заради силния вятър пожарът се прехвърлил през пътя върху дърветата от санитарна сеч, които се съхраняват в склад на общината, намиращ се в района. В гасенето бяха мобилизирани екипи на службата по пожарна безопасност и защита на населението, Районно управление „Полиция“ – Ямбол, служители от Сектора за превенция и опазване на обществения ред към община Ямбол и 40 служители на общински предприятия, които прочистваха от сухи треви и храсти контактните зони на пожара, включително и в района на Обходен път Север, част от републиканската пътна мрежа. В гасенето бяха използвани и две водоноски. Огънят обхвана около 120 дка сухи треви и храсти в местността Ормана край Ямбол. Засегнати са Рибарниците и складовете на община Ямбол (бившите на ИСС). Често променящият посоката си вятър създаде трудност при овладяване на огъня. Към 17.30 часа огънят беше потушен. За предотвратяване на риска от нов пожар, през нощта е организирано дежурство за наблюдение на района.\r\nДва големи пожара възникнаха на територията на община Тополовград, област Хасково. В района между селата Сакарци и Хлябово огънят изпепели 800 дка сухи треви и храсти. Няма нанесени стопански загуби. Кметът на Тополовград Божин Божинов заяви, че пожарът е тръгнал от землището на село Хлябово. По думите му е имало опасност огънят да се доближи до Сакар планина, но при границата на с. Сакар пожарът е локализиран и потушен. В борбата с огъня се включиха 7 пожарни автомобила, два високопроходими автомобила на Горско стопанство – Тополовград , както и екип от доброволци от Общината Тополовград. Кметът Божинов добави, че за радост най-голямата опасност - навлизането на пожара в планината, е предотвратена. Част от огнеборците и горските остават на този терен, за да предотвратят ново разрастване на огъня.\r\nВторият пожар  възникна в района на селата Присадец и Филиповци, където огънят обхвана около 1000 дка сухи треви и лесонепригодни площи. Според кмета на Тополовград Божин Божинов най-вероятната причина за пожара е техниката, която е почиствала пасищата. Огънят, който се разгърна на широк фронт, е труден за овладяване заради силния вятър и пресечения терен, който не позволява използването на специализирана техника. Освен противопожарни екипа от РДПБЗН Хасково и техника от Държавното горско стопанство, в борбата с огнената стихия се включиха доброволни формирования и военнослужещи. По последни данни има вероятност пожарът да доближи с. Варник, община Свиленград, където живеят двама възрастни. При необходимост те ще бъдат евакуирани, но към този момент това не се налага. Тъй като огънят бушува в пограничен район, има опасност пожарът да премине в съседна Турция. Екипи и техника ще останат на място в Присадец през нощта. „Към момента сме се разбрали да останат 6 пожарни, които да оградят пожара, за да не прехвърли границата с Турция, затова и разполагаме хората по границата“, обясни градоначалникът. Областният управител на Хасково Станислав Дечев съобщи, че на всички населени места има пожарни екипи, които да предотвратят навлизането на огъня в тях. Той увери, че няма опасност за живота на хората. Ситуацията в Тополовградско остава сложна, но вятърът е започнал да утихва и се очаква утре сутрин пожарът да успее да се локализира, каза още Дечев.\r\nПрез следващите 48 часа за Хасковска област е обявена екстремална степен за опасност от пожари. По дефиниция, екстремална опасност означава, че са възможни бързо разпространяващи се много силни пожари, с въвличане на дървесните корони.", "date": "2017.08.16", "title": "Пожари обхванаха Хасковско и Ямболско (ОБЗОР)"}
{"url": "http://www.focus-news.net/news/2017/08/16/2426368/stara-zagora-sdruzhenie-badeshte-za-detsata-initsiira-blagotvoritelna-kampaniya-za-nabirane-na-sredstva-za-tsentara-za-sotsialna-rehabilitatsiya-i-integratsiya.html", "text": "Сдружение „Бъдеще за децата” в Казанлък инициира благотворителна кампания за набиране на средства за закупуване на материали и консумативи за провеждането на терапевтична работа за децата – клиенти на Центъра за социална рехабилитация и интеграция за деца с увреждания, каза за Радио „Фокус“ изпълнителният директор на сдружението Мария Гинева. Тя поясни, че към момента услугата работи с 43 деца, при капацитет 25, а има и чакащи. \r\nСпоред индивидуалните потребности на всяко дете се изготвя план за грижи, който включва работа с логопед, специален педагог, психолог, трудотерапия, арт-терапия и дейности по социално включване. „За съжаление, средствата от делегирания бюджет не стигат за покриването на всички разходи по дейността, затова и апелираме за подкрепа“, каза Гинева. Тя поясни, че могат да бъдат дарени материали, игри, различни пособия или средства, които да бъдат използвани за услугата.\r\nСлавяна ГАЙДАРОВА", "date": "2017.08.16", "title": "Стара Загора: Сдружение „Бъдеще за децата” инициира благотворителна кампания за набиране на средства за Центъра за социална рехабилитация и интеграция"}
{"url": "http://www.focus-news.net/news/2017/08/16/2426369/yasni-sa-kandidatite-za-izgrazhdane-na-tol-sistemata-obzor.html", "text": "В Агенция „Пътна инфраструктура“ бяха отворени офертите на участниците в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). 6 са кандидатите за изграждане на ТОЛ системата у нас. Това са: \r\n• Обединение „БГ ПЪТ“, в което участват: КОНТРАКС АД и АЙ СЕЛ ГЛОБЪЛ СОЛЮШЪНС ООД, Унгария;\r\n• КАПШ ТРАФИК СОЛЮШЪНС, в който са: Капш Телематик Технолоджис България ЕАД, Капш Телематик Сървисиз-Полша, Капш Трафикком-Италия, Капш Трафик Транспортейшън-Испания;\r\n• ТОЛЛНЕТ АД, Чехия;\r\n• СИЕЛА НОРМА АД;\r\n• Обединение „ТЕЛЕТОЛ“ ДЗЗД, в което участват: БТК ЕАД, Нованор ООД, Иком ООД;\r\n• Консорциум „ТОЛ БЪЛГАРИЯ“, в който са: ТЕЛЕЛИНК ЕАД, СИЕНСИС АД, СИРМА СОЛЮШЪНС АД.\r\nСрокът за изпълнение на обществената поръчка е 19 месеца. Индикативната ѝ стойност е 200 млн. лева без ДДС. В събота министър-председателят Бойко Борисов съобщи, че въвеждането на ТОЛ система за тежкотоварните автомобили може да бъде изпълнено от държавата, ако в понеделник процедурата за избор на изпълнител отново не стартира. В понеделник стана ясно, че започва структурирането на държавна компания, която ще оперира ТОЛ системата. Обществената поръчка за избор на изпълнител обаче няма да бъде прекратена и двата процеса ще са паралелни. Ако бъде класиран кандидат чрез обществената поръчка, процедурата ще продължи по стария ред. \r\nСтартът на ТОЛ системата се бави вече 2 години, заради непрестанното обжалване на обществената поръчка за избор на изпълнител. Очаква се изграждането ѝ да въведе по-справедливо заплащане за преминаване на тежкотоварните автомобили през магистралите на страната. Идеята за въвеждането на такси на база големината и километрите, които изминават ТИР-овете, датира от 2015 година. На следващата бе обявена и обществената поръчка за изграждането на ТОЛ системата. Заради десетките жалби и обжалвания по нея, преди месец Министерството на регионалното развитие и благоустройството се закани да сезира компетентните органи и да внесе насрещен иск за пропуснати ползи. Тогава министър Нанков уточни, че са внесени 6 оферти за участие в процедурата, а пред Комисията за защита на конкуренцията са образувани общо 14 производства по жалби срещу актове, действия и бездействия на възложителя, докато пред Висшия административен съд са образувани 11 производства по актове на КЗК. Той отбеляза, че пътният сектор у нас се издържа основно от лекотоварните автомобили, но целта е чрез внедряването на новия модел за събиране на такси да се създаде устойчива и самофинансираща се пътна инфраструктура.", "date": "2017.08.16", "title": "Ясни са кандидатите за изграждане на ТОЛ системата (ОБЗОР)"}
{"url": "http://www.focus-news.net/news/2017/08/16/2426370/dobrich-nad-70-samodeyni-i-chitalishtni-sastava-sa-zayavili-uchastie-vav-folklorniya-sabor-bogoroditsa-v-grad-general-toshevo.html", "text": "Над 70 самодейни и читалищни състава са заявили участие във фолклорния събор „Богородица“. Той ще се проведе на 26 и 27 август в град Генерал Тошево, предаде кореспондентът на Радио „Фокус” – Варна. Фолклорни групи и индивидуални изпълнители от цяла Североизточна България ще представят песни, танци и народни обичаи, характерни за добруджанската фолклорна област. Съборът е традиционен и това е неговото XIX издание. На него ще се представят изпълнители и от Украйна и Румъния. Идеята на организаторите е с подобен род изяви да бъде опазено, съхранено и популяризирано фолклорното богатство на Добруджа, да се създаде мост между поколенията за предаване на българските духовни ценности, да се стимулират интересът и любовта на младото поколение към българското народно творчество. Съборът няма конкурсен характер. На участниците се връчват грамоти и сувенири, тематично свързани с празника. През годините събитието се утвърди като най-мащабното фолклорно мероприятие в добруджанската община, включено е в Националния културен календар. Началото на Добруджанския фолклорен събор „Богородица” е в 10.00 на 26 август – събота, в Лятното кино на град Генерал Тошево.\r\nЖулиета НИКОЛОВА", "date": "2017.08.16", "title": "Добрич: Над 70 самодейни и читалищни състава са заявили участие във фолклорния събор „Богородица“ в град Генерал Тошево"}
{"url": "http://www.focus-news.net/news/2017/08/16/2426042/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Предполагаем екстремист от близкоизточната радикална групировка „Ислямска държава“, издирван от Интерпол, бе заловен в рамките на антитетористична операция в Истанбул, съобщава турският вестник Hurrieyt. \r\nПолицията е стартирала акцията още преди пет дни, когато е получила разузнавателна информация, че джихадистка клетка планира да извърши терористично нападение, съобщиха по-рано медиите. Сред задържаните е Мехди А., който е бил заловен при съвместна работа на полицейските органи и спецсилите след техническо проследяване и разузнаване.\r\nДжихадистът, който има белгийски паспорт, се е присъедил към редиците на „Ислямска държава“ през 2014 г., когато е пътувал до Сирия заедно със съпругата си.\r\nТой е фигурирал в списъка на Интерпол за най-издирвани лица в продължение на три години заради предполагаемата му връзка с други смъртоносни атаки на територията на Европа.\r\n***  Редица магазини в Южна Корея са решили да прекратят проджабите на яйца, след като в страната са открити такива, заразени с пестицида фипронил, пише  Korea Herald.\r\n„Компанията не е купувала яйца от фермата, където са открити заразените лица. Решихме, въпреки това да спрем продажбата на яйца като превантивна мярка“, заяви прессекретар на една от водещите вериги супермаркети в страната „Е-март“. \r\nМинистерството на земеделието, храните и селскостопанските райони откри, че ферма в провинцията Намянгду Геонги е доставяла яйца, заразени с фипронил. Съобщава се, че фермата е произвеждала по 25 хил. яйца дневно. \r\nОпасният пестицид, използван за убиване на въшки, бълхи и кърлежи, бе наскоро открит по яйцата в 17 европейски държави.\r\n*** Египетската армия съобщава, че е предотвратила нападение с кола-бомба в Северен Синай, предаде  Ahram.\r\nВъоръжените сили са открили и разрушили укритие на терористите, използвано за провеждането на терористични нападения срещу армията“, съобщи говорителят на египетските въоръжени сили Тамер ел Рифай. „Това е продължение на усилията ни да се борим срещу терористичната дейност“, добави той.\r\n*** Талибаните призоваха САЩ да се изтеглят от Афганистан в ново писмо, изпратено до президента Доналд Тръмп, посочвайки, че ситуацията е „значително по-лоша“, отколкото той разбира, пише  The Hill.\r\n„Предишният опит показва, че изпращането на допълнителни части в Афганистан не води до нищо друго, освен допълнително разрушаване на американските военна и икономическа мощности“, пише в писмото. Посланието пристига докато министърът на отбраната на САЩ Джеймс Матис разработва по стратегия за справяне с войната. Близо 8400 американски войници в момента провеждат антитерористични операции в Афганистан, а също така обучават и съветват афганистанските сили за сигурност, борещи се срещу талибаните. \r\n„Отбелязваме, че сте разбрали грешките на предшествениците си и сте решили да обмислите задълбочено новата си стратегия в Афганистан“, пишат талибаните в писмото. „Редица искащи война конгресмени и генерали Ви натискат да продължите войната в Афганистан, защото искат да запазят военните си привилегии“, сочат те.\r\n***  Президентът на САЩ Доналд Тръмп и индийския министър-председател Нарендра Моди са се разбрали по време на телефонен разговор да засилват мира и стабилността в региона на Индийския и Тихия океан, установявайки диалог на министерско равнище, в рамките на който да се осъществяват стратегически консултации“, пише  The Times of India.\r\nТръмп се е обадил на Моди, за да му честити Деня на независимостта на Индия. По време на разговора Тръмп е приветствал първата пратка на американски суров петрол за Индия, която ще се осъществи този месец от Тексас.  Той е уверил, че САЩ ще продължат да бъдат партньор, на който Индия ще може да разчита. \r\nДвамата са обсъдили и въпросите, свързани със Северна Корея, като според данни на Белия дом „Моди е благодарил на президента Тръмп за неговото силно водачество, обединило света срещу севернокорейската заплаха“.\r\n***", "date": "2017.08.16", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/08/16/2426043/predstoyashti-sabitiya-v-stranata-za-16-avgust-agentsiya-fokus.html", "text": "От 10.00 часа ще се проведе заседание на Министерски съвет. \r\n***\r\nОт 17.00 часа в АПИ ще бъдат отворени шестте оферти за изграждане на ТОЛ системата. \r\n***\r\nОт 10.00 часа в Специализирания наказателен съд ще се гледа делото срещу Иван Г., Чавдар Г., Павел Б. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Иван Г. - производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).\r\n***\r\nОт 13.00 часа в Специализирания наказателен съд ще се гледа делото срещу Мартин К., Николай З. и Петър З. за образуване и ръководене на организирана престъпна група. \r\n***\r\nВ 11.00 часа от хижа Мусала до връх Мусала ще се проведе вторият кръг от състезанието по планинско бягане за купа „Бороспорт“. \r\n***\r\nОт 16-ти до 20-ти август в Експо център „Флора Бургас“ талантливи творци от цяла България ще покажат последните колекции на своите авторски бижута, дрехи, аксесоари и много други изделия.\r\n***\r\nОт 10.00 часа в градинката зад паметника на Христо Ботев ще бъдат представени „Приказни пътечки“ от програмата „Лято в библиотеката 2017“.\r\n***\r\nВ 11.00 часа в УВЦ „Юрий Гагарин\" в СОК Камчия ще бъде открит вторият национален детски диабетен лагер „Докосни дъгата“. \r\n***\r\nВ Регионална библиотека „Дора Габе“ – Обща читалня, Сектор работа с деца, ще бъде представена витрина с библиотечни документи по повод 115 години от рождението на Ангел Каралийчев, писател (1902-1972). \r\n***\r\nОт 14.00 часа в конферентна зала на общинския хотел „Каварна“ ще се проведе пресконференция, на която ще бъде представен проект за подобряване условията за младежка заетост в туризма ще се проведе в Каварна.\r\n***\r\nОт 09.45 часа в Брезовата гора в парк „Галерия“, представители на гражданска инициатива „Спаси Кюстендил” ще даде пресконференция. \r\n***\r\nОт 11.00 часа в Конферентната зала на  хотел „Иванофф“ ще се проведе встъпителна пресконференция по проект „Вашето здраве има значение! – Модернизация на болниците в Зимнич и Свищов“.\r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване. \r\n***\r\nВ 11.00 часа в с. Овчи кладенец общинският съветник от ПП ГЕРБ - Тунджа Атанас Христов ще се срещне с жители на селата Бояджик и Овчи кладенец.", "date": "2017.08.16", "title": "Предстоящи събития в страната за 16 август (Агенция „Фокус”)"}
{"url": "http://www.focus-news.net/news/2017/08/16/2426044/donald-tramp-za-nasilieto-v-sharlatsvil-i-dvete-strani-imat-vina.html", "text": "Американският президент Доналд Тръмс се разгневи искрено на въпрос за неговата вина за събитията в Шарлътсвил, които завършиха с кръвопролитие, като заяви, че „и двете страни имат вина“, предава AFP.\r\n„Има две страни в историята\", каза Тръмп пред репортери в „Тръмп Тауър\" в Ню Йорк, където представи мерки за инфраструктура.\r\nНа въпроса защо е изчакал до понеделник, за да осъди изрично случилото се, държавният глава на САЩ подчерта, че е внимавал да не направи „прибързано изявление“, без да е наясно с всички факти. Той определи мъжа, който вряза автомобила си в група протестиращи, като „позор за себе си, за семейството си и за тази страна\".\r\nПрезидентът също така защити спорния си крайнодесен главен стратег Стив Банън: „Харесва ми г-н Банън, той е мой приятел... Той е добър човек, не е расист\".Тереза Герова", "date": "2017.08.16", "title": "Доналд Тръмп за насилието в Шарлътсвил: И двете страни имат вина"}
{"url": "http://www.focus-news.net/news/2017/08/16/2426045/afp-gartsiya-poiska-pomosht-ot-evropa-za-potushavane-na-bushuvashtite-v-stranata-pozhari.html", "text": "Гърция поиска помощ от европейските си съседи за потушаване на бушуващите трети ден пожари в страната, предава AFP.\r\nОт неделя пожарните служби се борят срещу 146 различни огнища. Макар повечето от тях да са овладени, властите все още са загрижени относно пламъците, горящи по крайбрежието на Атина, в Западен Пелопонес, както и на остров Закинтос, които все още са извън контрол. \r\nНа пресконференция говорител на пожарните служби заяви, че правителството е „поискало активизиране на механизмите за международната помощ на Европейската гражданска защита... заради опасността, която представляват пожарите“.   \r\nОт Кипър вече са изпратили 60 пожарникари в помощ за потушаване на огъня в Гърция. Френски говорител заяви, че засега не могат да помогнат, тъй като всичките им сили са ангажирани в потушаване на пожарите в Корсика и южната част на Франция. \r\nПо-рано гръцкото правителство включи в битката с огъня и армията, но това се оказа недостатъчно. Тереза Герова", "date": "2017.08.16", "title": "AFP: Гърция поиска помощ от Европа за потушаване на бушуващите в страната пожари"}
{"url": "http://www.focus-news.net/news/2017/08/16/2426046/zdf-kanada-meksiko-i-sasht-shte-provedat-pregovori-za-nafta.html", "text": "Представители на Канада, САЩ и Мексико ще се срещнат в сряда във Вашингтон, за да проведат преговори за Северноамериканското споразумение за свободна търговия (НАФТА), предава телевизионният канал ZDF. \r\nСпоразумението бе критикувано особено от президента на САЩ Доналд Тръмп. Канада на свой рд иска да впише в документа отделни аспекти за опазването на околната среда и климата и възможности за защита на своите фермери. САЩ искат да предотвратят създаването на повече работни места от автомобилната индустрия в Мексико. Освен това, Вашингтон иска да реформира заложеният арбитраж в споровете.Тереза Герова", "date": "2017.08.16", "title": "ZDF: Канада, Мексико и САЩ ще проведат преговори за НАФТА"}
{"url": "http://www.focus-news.net/news/2017/08/16/2426047/miror-nay-malko-27-dushi-sa-zaginali-pri-samoubiystven-atentat-v-nigeriya.html", "text": "Самоубийствен атентатор задейства взривно устройство на пазар в Североизточна Нигерия, убивайки най-малко 27 души, съобщава британският вестник Miror, като пояснява, че нападателят е от женски пол.\r\nДруги двама самоубийствени атентатори са се взривили до входа на разположен в непосредствена близост бежански лагер, в резултат на което има множество ранени, поясниха спешните служби на африканската страна. Общо 83 души са ранени при трите експлозии край града, който е център на продължителния конфликт между правителствените сили и бойците на „Боко Харам“.\r\nПрез миналата година военните на Нигерия успяха да изтласкат ислямистите от обширни територии в страната. Но от месец юни насам екстремистите възвърнаха позиции и причиниха смъртта на най-малко 143 души. \r\nГрупировката води осемгодишна война, за да създаде ислямистка държава в североизточната част на Нигерия. „Боко Харам“ провокира международно възмущение с отвличането на повече от 200 момичета от училище в град Чибок през април 2014 г.\r\nПо-известната й фракция, ръководена от Абубакар Шекау, действа главно в горите на Самбиса и се характеризира с използването на жени и деца като самоубийствени атентатори, насочвайки ги към джамиите и пазарите.Тереза Герова", "date": "2017.08.16", "title": "Miror: Най-малко 27 души са загинали при самоубийствен атентат в Нигерия"}
{"url": "http://www.focus-news.net/news/2017/08/16/2426048/dha-istanbul-se-e-prevarnal-v-edin-garnizonen-grad.html", "text": "Италианският вестник „Ла Стампа” анализира в специална публикация причините за резкия спад на туристи в Истанбул, предаде информационната агенция Догу хабер ажансъ (ДХА). В публикацията, подписана от Марта Отавиани, се подчертава, че „от Ню Йорк в Близкия изток, Истанбул вече е паднал до нивото на един гарнизонен,  непретенциозен и мрачен град”. Материалът й е озаглавен: „Светлините на Истанбул изгасват: туристите бягат от постоянните нападения и полицията”. \r\nПрави се констатацията, че историческите забележителности и местата за посещение в града са вече празни, благодарение на „онези, които не могат да приемат настъплението на един авторитарен режим и нетърпимостта, с която те са посрещани на нож”. В тази връзка се посочва и последната „мода”, която нанася вреда на Истанбул – т. нар. „Нощни орли”. Това са 386 въоръжени охранители, чието първо работно място е Истанбул и чийто мотив и лозунг е да налагат силово „Новата Турция на Реджеп Тайип Ердоган”. Това са крайните националисти, към които и правителството и медиите остават безгласни, и които нападат по нощни доби по улиците не само кюрди, но и алевити. \r\nВ публикацията се дават и някои любопитни статистически данни. Които потвърждават, че европейците и американците се въздържат да ходят в Истанбул. През първите 6 месеца на годината броят на чуждите туристи в Турция е едва 4,5 милиона. Преди терористичната вълна в страната, през 2015-та само Истанбул е бил посетен от 11 милиона чужденци. Тази година от посетилите Турция чужди туристи германците са 7,7%, французите – 3,3%, американците – 2,9%. Останалите идват от Саудитска Арабия, Ирак, Тюркменистан, Азербайджан и Русия. По-специално руснаците имат възродена надежда след флирта между Москва и Анкара и даденото повторно разрешение от президента Владимир Путин за чартърни полети до Турция. \r\nНапомнят се и неотдавнашните признания на Сдружението на турските хотелиери и ресторантьори, че тази година само в Истанбул загубите в туристическия бранш ще възлязат на 1 млрд. евро. Цитира се и позиция на списание „Форбс”, че Турция вече е включена в списъка на най-опасните страни, в които жените могат да се позволят да се разхождат необезпокоявано по шорти.\r\n„Подобно на очакването на дъжд след продължително засушаване, градът сега очаква да дойдат туристи. Въодушевлението и възторгът в продължение на дълги години от демократизацията и надеждите за икономически възход, сега обаче като че ли вече са един много далечен спомен. … Градът постоянно получава „рана след рана”; много оживени квартали един по един потъват в мрак; след терористичното нападение навръх Нова година, нощният клуб „Рейна” беше и все още е затворен.  Откритият театър  „Румели Хисаръ”, където всяка лятна вечер се изнасяха грандиозни концерти, сега се е превърнал в място за поклонение и молитви. На отсрещния азиатски бряг на тепето Чамлъджа сега се строи нова голяма джамия. Всичко това са белезите и нагледната история на един бързо променящ се град – Истанбул.”, пише още Марта Отавиани, цитирана от ДХА. Георги Димов", "date": "2017.08.16", "title": "ДХА: Истанбул се е превърнал в един гарнизонен град"}
{"url": "http://www.focus-news.net/news/2017/08/16/2426049/new-york-daily-news-tri-detsa-sa-postradali-pri-padaneto-na-darvo-v-sentral-park.html", "text": "Три деца и 39-годишната им майка са пострадали при падането на дърво в популярния „Сентръл парк“ в Ню Йорк, предава  New York Daily News.\r\nИнцидентът се е случил около 10 часа сутринта, когато жената е извела на разходка едномесечното си бебе и двете си по-големи момчета.\r\nДървото е паднало толкова бързо, че корените му са се извадили, разказаха очевидци. Майката е получила наранявания по главата и е откарана в болница в критично състояние. Няма опасност за живота на децата.Тереза Герова", "date": "2017.08.16", "title": "New York Daily News: Три деца са пострадали при падането на дърво в „Сентръл парк“"}
{"url": "http://www.focus-news.net/news/2017/08/16/2426050/faz-frenskite-sili-za-sigurnost-upotrebiha-salzotvoren-gaz-i-vodni-oradiya-sreshtu-protestirashti-kray-nansi.html", "text": "Френските сили за сигурност употребиха сълзотворен газ и водни оръдия срещу демонстранти, протестиращи срещу създаването на хранилище за ядрени отпадъци в региона Лотарингия (част от новия регион Гранд Ест от 2016 г. ), съобщава германският национален ежедневник Die Frankfurter Allgemeine Zeitung.\r\nМерките са приложени в отговор на насилие от страна на демонстрантите, които са хвърляли камъни и бутилки със запалителна течност срещу правоохранителните органи. В резултат на сблъсъците има пострадали както от страна на демонстрантите, така и от полицията. \r\nСпоред различни оценки в демонстрацията са участвали между 300 и хиляда души. Тереза Герова", "date": "2017.08.16", "title": "FAZ: Френските сили за сигурност употребиха сълзотворен газ и водни оръдия срещу протестиращи край Нанси"}
{"url": "http://www.focus-news.net/news/2017/08/16/2426051/afp-predsedatelyat-na-nay-golemiya-profsayuz-v-sasht-podade-ostavka-ot-saveta-na-donald-tramp.html", "text": "Ричард Тръмка, председател на най-големия профсъюз в САЩ (AFL-CIO), подаде оставка от Съвета по производството на американския президент Доналд Тръмп, заявявайки, че реакцията на лидера на Вашингтон на събитията в Шарлътсвил означава толериране на „фанатизъм и вътрешен тероризъм\", предава AFP.\r\n„Ние не можем да седнем в съвета за президент, който толерира фанатизма и вътрешния тероризъм\", заяви Ричард Тръмка в изявление, в което обяви незабавното си оставка от органа.\r\n„Забележките на президента Тръмп днес отхвърлят принудителните му коментари от понеделник за Ку-клукс-клан и неонацистите. Трябва да подадем оставка от името на трудещите се американци, които отхвърлят всички идеи за легитимност на тези фанатизирани групи\".\r\n Американският президент Доналд Тръмс се разгневи искрено на въпрос за неговата вина за събитията в Шарлътсвил, които завършиха с кръвопролитие, като заяви, че „и двете страни имат вина“.\r\n„Има две страни в историята\", каза Тръмп пред репортери в „Тръмп Тауър\" в Ню Йорк, където представи мерки за инфраструктура.\r\nНа въпроса защо е изчакал до понеделник, за да осъди изрично случилото се, държавният глава на САЩ подчерта, че е внимавал да не направи „прибързано изявление“, без да е наясно с всички факти. Той определи мъжа, който вряза автомобила си в група протестиращи, като „позор за себе си, за семейството си и за тази страна\".\r\nПрезидентът също така защити спорния си крайнодесен главен стратег Стив Банън: „Харесва ми г-н Банън, той е мой приятел... Той е добър човек, не е расист\".Тереза Герова", "date": "2017.08.16", "title": "AFP: Председателят на най-големия профсъюз в САЩ подаде оставка от съвета на Доналд Тръмп"}
{"url": "http://www.focus-news.net/news/2017/08/16/2426052/balgariya-v-svetovnite-medii-proverki-v-kurortite-po-chernomorieto-zadarzhani-balgari-za-trafik-na-narkotitsi-i-nelegalni-migranti-i-globi-za-narusheniya-pri-proizvodstvoto-na-hrani-agentsiya-fokus.html", "text": "Българският вицепремиер Валери Симеонов, който оглави акции срещу нощни клубове в Черноморския курорт Слънчев Бряг, по време, на които беше арестуван популярен дисководещ, предизвика противоречия със своята „война срещу шума“, пише Balkan Insight.\r\nВалери Симеонов, който е заместник министър-председател на България, представител на националистическата коалиция „Обединени патриоти“ и отговаря за икономиката и социалния сектор, организира серия от нощни акции срещу шумни дискотеки в Слънчев Бряг през миналия уикенд, предупреди, че ще разшири дейността си и в други курорти по Черноморието.\r\nВ вечерите на петък и събота, полицейски екипи, данъчни и хигиенни контрольори, предвождани от самия вицепремиер, направиха акции в два нощни клуба – Oxygen и Bedroom – в Слънчев Бряг, като написаха актове и конфискуваха звуково оборудване, по обвинение, че те са превишили звуковия лимит.\r\nПо време на петъчните нощни проверки, популярният хип-хоп диджей Станислав Пеев, по-известен като DJ Станчо, беше арестуван в клуб Oxygen, заради отказ да предаде личния си лаптоп на полицейските служители и това предизвика ярост сред посетителите и обществото.\r\nПеев сподели пред БНТ, че най-вероятно ще защити правата си в съда.\r\n***Митническите инспектори от отделението за „Оперативна дейност“ на ГКПП „Блаце“ на границата с Косово е задържала в понеделник български автомобил, управляван от български граждани от с. Беляковец, община Велико Търново с 22 кг марихуана, скрити в специално пригоден тайник, предава македонското електронно издание „Прес 24“. Изданието допълва, че преди започване на проверката българинът е твърдял, че няма нищо съмнително в автомобила. Проверката е извършена по анализ на риска, като експертите са открили специално пригоден тайник в шасито под предните седалки. Открити са 25 опаковки пълни с тревиста маса, за която при тест е било потвърдено, че става въпрос за марихуана. Общото количество на наркотиците е 22 кг. Автомобилът и българският гражданин са задържани, а според поделението за разследване задържаният е действал съвместно с косовски гражданин като се е съгласил да пренесе марихуаната срещу хонорар от 3 000 евро. На българския гражданин най-вероятно ще му бъде наложена временна мярка за неотклонение - 30 дни затвор.\r\n*** На границата между Румъния и Унгария са задържани седем азиатски мигранти, които са се опитали да се скрият в ремаркето на автовоз с българска регистрация, предаде румънският унгарскоезичен вестник   Uj Magyar Szo.\r\nСпоред съобщение на румънската гранична полиция, публикувано във вторник, водачът на автовоза – български гражданин, се е опитал да премине границата между Румъния и Унгария на граничен пункт Надлак – Чонадпалота. Граничарите забелязват, че конструкцията на превозното средство е по-висока от обичайното. При по-близък оглед на ремаркето се установява, че в платформата има скривалище, в което се намират шестима мъже и петгодишно дете. \r\nПо време на разпита задържаните мигранти посочили, че са граждани на Ирак, Иран и Афганистан. Те са искали да преминат незаконно румънско-унгарската граница, за да влязат в Шенгенската зона.\r\n*** Българската Комисия за защита на конкуренцията глоби три предприятия за производството на сирене с немлечни продукти. Според Комисията, въпросните съставки не са били посочени в състава на опаковката, предаде  Milknews.\r\nОт Комисията заявиха, че компаниите са нарушили Закона за защита на конкуренцията и ще бъдат глобени  в размер от 1% от продажбите за предишната фискална година. От Комисията подчертаха, че всичките три компании са посочили невярно на етикета, че продуктите им са произведени от краве мляко.\r\n***", "date": "2017.08.16", "title": "България в световните медии: проверки в курортите по Черноморието, задържани българи за трафик на наркотици и нелегални мигранти и глоби за нарушения при производството на храни (Агенция „Фокус“)"}
{"url": "http://www.focus-news.net/news/2017/08/16/2426053/energiynata-sigurnost-e-nay-vazhniyat-prioritet-za-pravitelstvoto-v-sektora-obzor.html", "text": "Енергийната сигурност е най-важният приоритет за правителството в сектора (ОБЗОР)\r\nНай-важният приоритет за правителството в сектор „Енергетика“ е гарантирането на енергийната сигурност на страната. Това каза министърът на енергетиката Теменужка Петкова на пресконференция, на която представи основните приоритетите от управленската програма на правителството в сектора за периода 2017-2020 година. Приоритетът енергийна сигурност ще се осъществи чрез продължаване на проучванията в дълбоко Черно море. Министърът обясни, че проучванията на блок Хан Аспарух са в изключително напреднала фаза, очаква се да бъде даден старт и на втория проучвателен сондаж. \r\nВ сектора правителството ще надгражда постигнатото от предходния мандат. Теменужка Петкова коментира, че кабинетът „Борисов 3“ е поел сектор „Енергетика“ буквално във финансов колапс, но благодарение на направените важни промени в Закона за енергетиката секторът е стабилизиран. Като основни приоритети тя назова пълната либерализация на пазара на електроенергия и природен газ, продължаването на живота и увеличаването на мощността на 5-ти и 6-ти блок на АЕЦ „Козлодуй“, реализацията на оборудването за АЕЦ „Белене“, както и активната подкрепа за големите горивни инсталации в кандидатстването за безсрочна дерогация от новите екологични норми приети от ЕК. Според нея изключително важен елемент от енергийната сигурност на страната е изграждането на междусистемните връзки на България със съседните страни, а именно интерконекторите с Гърция, Сърбия, Турция и построената връзка с Румъния. В диалог със Световната банка се доизясняват няколко въпроса, свързани с преминаването към пълна либерализация на електроенергийния пазар у нас, а именно референтната цена, която ще бъде въведена, договорите за разлика и по механизма за защита на уязвимите потребители. До края на годината предстои да бъдат подготвени и законодателните промени за въвеждането на пълната либерализация на пазара. Теменужка Петкова обясни, че до края на септември трябва да има ясна визия за това как ще бъде оползотворено по най-добрия начин оборудването за АЕЦ „Белене“. По думите й проектът може да бъде реализиран само на пазарен принцип, без държавна гаранция и дългосрочни договори за изкупуване на електроенергия. Предстои активите и пасивите да бъдат обособени в отделна компания, която ще бъде предложена за приватизация в началото на следващата година. \r\nМинистърът заяви, че сектор „Енергетика“ се нуждае от устойчивост и предвидимост, както и от консенсус по отношение на решенията, които ще бъдат взимани. Една от най-важните цели в управленската програма на правителството е Енергийната стратегия, която ще даде ясна визия за това как ще се развива секторът до 2030 година, с хоризонт до 2050 година. Теменужка Петкова уточни, че стратегията ще бъде разработена с участието на всички институции и заинтересовани страни. Тя допълни, че всички парламентарно представени политически сили са излъчили свои представители, които ще вземат участие в изработването на стратегията.\r\nДо края на месец август ще бъде даден стартът на обществената поръчка за избор на изпълнител, който да направи предпроектно проучване за газоразпределителен център. Министърът обясни, че по проекта за изграждане на газоразпределителен център страната ни работи с ЕК още от края на 2015 година, като комисията го подкрепя безапелационно. В писмо комисар Мигел Каниете е заявил подкрепата си за проекта, предоставено е и финансиране за предпроектното проучване. Цел на това проучване е да даде отговор на няколко важни въпроса, свързани с чисто техническата част на концепцията и финансовите параметри на проекта. Теменужка Петкова поясни, че възлагането на обществената поръчка се е забавило, защото страната ни е поискала от ЕК да й бъде дадена възможност за промяна на параметрите. Комисията е позволила промяната и затова в момента се променя техническото задание на обществената поръчка. Министърът коментира, че се надява процедурата по подготовката на проучването да приключи в рамките на 6-7 месеца. \r\n1 млрд. 184 млн. лева е паричният ресурс в сметките на дружествата от държавната енергетика. Теменужка Петкова обясни, че през ноември 2014 година, когато тогавашният кабинет е поел сектор „Енергетика“, наличните парични средства по банковите сметки са били 404 млн. лева. Тя посочи, че този 1 млрд. се поддържа вече втора година и е ясен знак за финансовата стабилност на дружествата от енергетиката на страната ни. По думите й по силата на закона НЕК е дружеството, което е определено да бъде буфер в енергийната система и да обира негативите. За полугодието на тази година НЕК отчита печалба в размер на 27 млн. лева от оперативна дейност и загуба преди плащането на данъците под 1 млн. лева. Към полугодието на 2016 година тази загуба е била 93 млн. лева. Енергийният министър заяви, че тенденцията за стабилизиране на сектора дава възможност да бъдем сигурни във финансовата стабилност на българската енергетика.\r\nБиляна ИВАНОВА", "date": "2017.08.16", "title": "Енергийната сигурност е най-важният приоритет за правителството в сектора (ОБЗОР)"}
{"url": "http://www.focus-news.net/news/2017/08/16/2426054/izvestiya-dmitriy-rogozin-obvini-ukrayna-v-kontrabanda-na-raketni-dvigateli-za-severna-koreya.html", "text": "Вицепремиерът на Русия Дмитрий Рогозин коментира съобщението относно „копирането“ на украински ракетни двигатели от Северна Корея, пише руското издание „Известия“. Рогозин подчерта, че по негово мнение, става въпрос за целенасочена продажба на оръжие от украинска страна, която е в разрез с международните споразумения за ограничаване на износа към Северна Корея. \r\nПо-рано вестник „Ню Йорк Таймс“ публикува данни на американският институт IISS, в които се твърди, че Северна Корея, посредством черния пазар се е сдобила с двигатели за свои балистични ракети, които били произведени в украинският завод „Южмаш“. Украинската компания опроверга тези данни, като заяви, че украинските двигатели може да са били копирани. \r\n„Какво значи копирани двигатели? Това не е картина или скулптора. За да се изготви копие на двигател, трябва да разполагаш или със самия двигател, или с детайлни чертежи“, написа  Рогозин в своят профил в социалната мрежа „Туитър“. Съгласно думите му, не е възможно Северна Корея да разработи такъв двигател без помощта на Украйна. .Тереза Герова", "date": "2017.08.16", "title": "„Известия“: Дмитрий Рогозин обвини Украйна в контрабанда на ракетни двигатели за Северна Корея"}
{"url": "http://www.focus-news.net/news/2017/08/16/2426055/reuters-postradali-v-sharlatsvil-podadoha-isk-za-tri-miliona-dolara.html", "text": "Двама души, които твърдят, че са пострадали при безредиците в Шарлътсвил, подадоха иск на стойност три милиона долара срещу мъжа, който вряза автомобила си срещу групата протестиращи, и срещу организаторите на събитието, предава Reuters.\r\nВ документа, представен пред местния съд, Тадрит Миха Уошингтън заявяват, че са сред наранените от Джеймс Алекс Полс, който блъсна колата си в тълпа от контрапротестиращи, убивайки една жена. Те са шофирали към къщи и автомобилът им е бил ударен от този на Полс, обясни адвокатът им. \r\nИскът е и срещу организаторите на митинга Unite the Right.Тереза Герова", "date": "2017.08.16", "title": "Reuters: Пострадали в Шарлътсвил подадоха иск за три милиона долара"}
{"url": "http://www.focus-news.net/news/2017/08/16/2426056/kommersant-noviyat-ruski-poslanik-v-sasht-shte-stapi-v-dlazhnost-na-1-septemvri.html", "text": ". Както стана известно, Анатолий Антонов ще е новият посланик на Руската федерация в САЩ. По данни на вестник „Коммерсант“ Антонов, който до този момент бе заместник външен министър, ще отпътува за Вашингтон на 31 август и ще стъпи в длъжност на първи септември.\r\nРуското издание припомня, че Антонов има дългогодишна кариера на дипломат и е работил  на различни длъжности във външнополитическото ведомство в Москва в продължение на 30 г. \r\nНазначаването на Антонов, смятан за поддръжник на твърдата линия в отношенията със Запада, за ръководител на руската дипломатическа мисия в САЩ, е решено още в началото на есента на 2016 г., когато в Москва са били убедени, че президентските избори там ще бъдат спечелени от Хилари Клинтън – т.е. двустранните отношения ще останат напрегнати. След избирането на Доналд Тръмп обаче руските власти не са преразгледали решението си. Впрочем, до нормализация в отношенията между Москва и Вашингтон така и не стигна след встъпването в длъжност на републиканеца. Нещо повече – САЩ дори наложиха нови сакнции срещу Русия, припомнят от редакцията. \r\nСергей Кисляк, който по-рано заемаше поста на ръководител на руската мисия в САЩ, се върна в Москва в началото на юли.Тереза Герова", "date": "2017.08.16", "title": "„Коммерсант“: Новият руски посланик в САЩ ще стъпи в длъжност на 1 септември"}
{"url": "http://www.focus-news.net/news/2017/08/16/2426057/vedomosti-vladimir-putin-predvizhda-sakrashteniya-na-voenniya-byudzhet.html", "text": "Държавният глава на Руската федерация Владимир Путин предвижда съкращения на разходите за отбрана във федералния бюджет за 2018 г., съобщава вестник „Ведомости“.\r\nТова ще доведе до големи икономии в бюджета, подчерта руският президент. Същевременно той увери, че намаляването на разходи на военните няма да се отрази на плановете за превъоръжение на армията и флота. .Тереза Герова", "date": "2017.08.16", "title": "„Ведомости“: Владимир Путин предвижда съкращения на военния бюджет"}
{"url": "http://www.focus-news.net/news/2017/08/16/2426058/aleksandar-vulin-ministar-na-otbranata-na-sarbiya-rusiya-tryabva-da-izklyuchi-vazmozhnostta-za-dopuskane-na-kosovo-v-interpol.html", "text": "Министърът на отбраната на Сърбия Александър Вулин благодари на посланика на Руската федерация в Белград Александър Чепурин за принципната позиция на страната му по отношение на Косово, пише белградският вестник Danas.\r\nВулин отправи молба към руския дипломат да предаде на Москва, че в Белград се надяват Русия да направи всичко възможно, за да предотврати допускането приемането на Косово в Интерпол.Тереза Герова", "date": "2017.08.16", "title": "Александър Вулин, министър на отбраната на Сърбия: Русия трябва да изключи възможността за допускане на Косово в Интерпол"}
{"url": "http://www.focus-news.net/news/2017/08/16/2426059/zigmar-gabriel-za-otnosheniyata-s-turtsiya-ikonomicheskiyat-natisk-dava-rezultat.html", "text": "Министърът на външните работи на ФРГ Зигмар Габриел е уверен, че изостреният тон на Берлин към правителството на Турция започва да дава положителен резултат, пише изданието Der Spiegel. \"Икономическият натиск действа\", заяви социалдемократът пред местни медии. \r\nВ отговор на ареста на активиста Петер Щойнднер и други граждани на Германия, в средата на юли федералното правителство издаде нови предупреждения за пътуващите в Турция и компаниите, които планират да инвестират в страната. Малко след това президентът Реджеп Тайип Ердоган оттегли списъка с 680 фирми, сред които \"Дамлер\" и BASF, заподозрени в предполагаеми връзки с тероризма. \r\n\"Имаше широк дебат в турското общество. И Ердоган обяви списъка с компаниите за недоразумение\", което се дължи на \"проблем с комуникациите\", припомни Габриел. \r\nГерманският министър призна, че по-строгият подход на Берлин има и своите негативи. \"Нашите мерки засягат, разбира се, и хора, за които не са предназначени: малките собственици на хотели, ресторантьори и сервитьори в Западна Турция, ориентирани предимно към Европа и Германия\".\r\nВъпреки това Габриел бе категоричен, че \"трябва да защитим нашите граждани, не можем да позволим на турския президент Ердоган да ги задържа така лесно\".Тереза Герова", "date": "2017.08.16", "title": "Зигмар Габриел за отношенията с Турция: Икономическият натиск дава резултат"}
{"url": "http://www.focus-news.net/news/2017/08/16/2426060/bild-v-germaniya-387-deportatsii-sas-samolet-sa-otmeneni-v-posledniya-moment.html", "text": "Депортациите със самолет на отхвърлени кандидати за получаване на бежански статут в Германия са все по-често отменяни, съобщава вестник Bild.\r\nПрез първата половина на текущата година до отмяна на екстрадиция от страната се е стигнало в 387 случая, като причините са свързани с оказана съпротива или внезапно заболяване на мигрантите. Данните за отменените депортации показват ръст с 71 % в сравнение с първото полугодие на 2016 г., става ясно от информация, предоставена от федералното вътрешно министерство в Берлин.Тереза Герова", "date": "2017.08.16", "title": "Bild: В Германия 387 депортации със самолет са отменени в последния момент"}
{"url": "http://www.focus-news.net/news/2017/08/16/2426061/the-guardian-shotlandskiyat-parlament-e-stanal-obekt-na-kiberataka.html", "text": "Шотландският парламент е ударен от кибератака, подобна на тази в Уестминстър, извършена миналата седмица, съобщава вестник The Guardian. Целта на атаката са били имейлите на членове на шотландския парламент и правителството. \r\n„Системите за наблюдение на парламента са показали, че в момента сме цел на брутална кибератака“, обяви говорител на правителството във вторник следобед. „Строгите мерки за киберсигурността на парламента са разпознали атаката в ранен етап и са задействали защитни механизми, подготвени за такива случаи. Системите ни остават действащи“, увери говорителят.\r\nАтаката идва няколко седмици след друго подобно нападение в Уестминстър, когато паролите на близо 90 имейл акаунти със слаба парола бяха разбити. Членове на парламента подозират, че и зад двете атаки стоят руски или севернокорейски хакери. Тереза Герова", "date": "2017.08.16", "title": "The Guardian: Шотландският парламент е станал обект на кибератака"}
{"url": "http://www.focus-news.net/news/2017/08/16/2426062/sport-livarpul-pobedi-s-21-hofenhaym-v-parvi-dvuboy-ot-pleyofite-za-shampionska-liga.html", "text": "Ливърпул победи с 2:1 като гост отбора на Хофенхайм в първи мач от плейофите за влизане в групите за Шампионска лига. \r\nРезултатът бе открит от гостите с попадение на Трент Александър-Арнолд в 35-та минута. В 74-та минута Хавард Нортвейт вкара автогол, което увеличи преднината на Ливърпул до 2:0. Шест минути преди края на двубоя за домакините намалиха разликата с попадение Марк Ут.Резултати от другите срещи:\r\nКарабах-Копенхаген – 1:0;\r\nАпоел-Славия – 2:0;\r\nЙънг Бойс- ЦСКА Москва – 0:1;\r\nСпортин Л- Стауа – 0:0", "date": "2017.08.16", "title": "Спорт: Ливърпул победи с 2:1 Хофенхайм в първи двубой от плейофите за Шампионска лига"}
{"url": "http://www.focus-news.net/news/2017/08/16/2426063/sport-grigor-dimitrov-zapochva-uchastieto-si-v-sinsinati.html", "text": "Първата ракета на България Григор Димитров започва участието си на турнира от сериите „Мастърс“ в Синсинати. \r\nПърви опонент на българина ще е Фелисиано Лопес от Испания. Мачът, който ще започне в 18 часа българско време, ще открие програмата на Централния корт в сряда. \r\nДо този момент Григор Димитров и Фелисиано Лопес са изиграли четири двубоя помежду си, като и двамата имат по две победи.", "date": "2017.08.16", "title": "Спорт: Григор Димитров започва участието си в Синсинати"}
{"url": "http://www.focus-news.net/news/2017/08/16/2426064/sport-uefa-obyavi-pretendentite-za-nay-dobar-futbolist-na-evropa-za-2017-g.html", "text": "УЕФА обяви претендентите за приза „Най-добър футболист на Европа“ за сезон 2016/2017 г. Това са нападателите на Реал Мадрид и Барселона - Кристиано Роналдо и Лионел Меси, и Джанлуиджи Буфон, вратар на Ювентус.\r\nТримата са избрани от жури, съставено от 80-те треньори на отборите,  участвали в Шампионската лига и Лига Европа, и 55 журналисти. Победителят ще бъде обявен на 24 август, когато ще се тегли жребият за групите в Шампионската лига.", "date": "2017.08.16", "title": "Спорт: УЕФА обяви претендентите за „Най-добър футболист на Европа“ за 2017 г."}
{"url": "http://www.focus-news.net/news/2017/08/16/2426065/the-independent-v-obedinenoto-kralstvo-sazdavat-nova-politicheska-partiya-s-koyato-da-bade-spryan-brekzitat.html", "text": ". Джеймс Чапман, който доскоро бе част от екипа на Дейвид Дейвис, договарящ условията за Брекзит, обяви, че ще създаде нова партия, чиято главна цел ще бъде да спре излизането на Великобритания от структурите на Европейския съюз, съобщава вестник The Independent. \r\n„В продължение на година се опитвах да докарам Брекзит до успешен край, но не се получи“, заяви Чампан. „За нас няма положителна страна от този процес, а отделянето ни от ЕС ще има негативни последици за икономиката в продължение на десетилетия“. \r\n„Ще създам нова партия – „Демократите“, която да спре Брекзит без втори референдум“, добави още Чапман. Новата партия ще бъде основана на 9 септември. Тереза Герова", "date": "2017.08.16", "title": "The Independent: В Обединеното кралство създават нова политическа партия, с която да бъде спрян Брекзитът"}
{"url": "http://www.focus-news.net/news/2017/08/16/2426066/liderat-na-bsp-korneliya-ninova-zayavi-che-shte-sadi-vseki-koyto-zamesva-imeto-y-v-tsankov-kamak-obzor.html", "text": "След като в понеделник ГЕРБ внесе сигнал до главния прокурор за проверка на строителството и финансирането на „Цанков камък”, във вторник лидерът на БСП Корнелия Нинова заяви, че ще сигнализира австрийското правителство и прокуратура за \"Цанков камък\". Нинова призовава главният прокурор да каже дали при извършените разследвания от страна на прокуратурата в предишни години и в направените експертизи, разпити на свидетели и проверка на документи, фигурира по какъвто и да е повод и в каквото и да е качество нейното име.  Реакцията й дойде в отговор на заявеното от депутата на ГЕРБ Десислава Атанасова: „Г-жа Нинова не само да коментира създаването на антикорупционния орган, но и да даде становище дали този орган, както и да се ситуира той, би следвало да се занимава и с една такава сделка, какъвто е проектът „Цанков камък“. Атанасова обърна внимание на факта, че по времето, когато този проект е реализиран, управлява правителство на Тройната коалиция с министър на енергетиката Румен Овчаров и зам.-министър Корнелия Нинова. В своята позиция Нинова подчертава, че това е лъжа и изграждането на \"Цанков камък\" започва през 2001 г. при мандата на Симеон Сакскобурготски. Именно заради това лидерът на БСП обяви, че ще заведе дела срещу всички, които в последните дни са обвързвали името й с този проект и са правили внушения, че е корумпирана.\r\nОсвен това Нинова съобщи, че ще изпрати писмо до посланика на Австрия в България, който да информира австрийското правителство и австрийската прокуратура за това, че българският премиер Борисов определя проекта \"Цанков камък\" като корупционен. Според нея по този начин той въвлича държавата Австрия в корупционен скандал, тъй като проектът е в изпълнение на договор между България и Австрия, която участва във финансирането.\r\nМеждувременно от ДПС разпространиха своя позиция, в която заявяват, че Ахмед Доган не е и никога не е бил консултант на проекта “Цанков камък”. Според Движението „пропагандната машина и почините на черния ПР, които се проявиха в разразилата се кампания, намесваща името на почетния председател на ДПС д-р Ахмед Доган с проекта \"Цанков камък\", както и всякакви спекулации по темата, са опит за отклоняване на общественото внимание от корупционните скандали и управленската безпомощност и некомпетентност, които белязаха първите 100 дни на правителството“.\r\nПо-късно на брифинг министърът на енергетиката Теменужка Петкова успокои, че  чашката на язовир \"Цанков камък\" не е спукана и няма опасност за хората. По думите й в момента Националната електрическа компания (НЕК) извършва планов ремонт на хидросъоръжението и на скъсана геомембрана. Енергийният министър подчерта, че НЕК все още изплаща взетия за проекта заем, а инвестициите за него ще се изплатят едва след няколко стотин години. Тя допълни, че през 2019 година предстои да бъдат дадени още 50 млн. лева, приблизително около 200 млн. лева са разходите, които са извършени без да бъдат проведени обществени поръчки при наличие на законови основания за това. По думите й целият негатив от този проект се поема от НЕК и, когато някой говори за тежкото състояние на компанията, трябва да се върне назад и да види кой какво е направил.", "date": "2017.08.16", "title": "Лидерът на БСП Корнелия Нинова заяви, че ще съди всеки, който замесва името й в „Цанков камък“ (ОБЗОР)"}
{"url": "http://www.focus-news.net/news/2017/08/16/2426067/die-welt-germanskoto-pravitelstvo-otpuska-kredit-na-ear-berlin-v-razmer-na-150-mln-evro-poletite-shte-prodalzhat-do-noemvri.html", "text": "Федералното правителство на Германия ще отпусне кредит в размер на 150 млн. евро на втората по големина авиокомпания в страната - \"Еър Берлин\", след като във вторник стана ясно, че тя навлиза в процедура за несъстоятелност, съобщава националният ежедневник Die Welt.\r\n\"Операциите по полетите на \"Еър Берлин\" ще може да продължат в нормален график\", увери германският транспортен министър Александер Добринт (ХСС). \"Компанията има собствени ресурси, както и по-рано, които, в комбинация с кредита от федералното правителство, ще обезпечат въздушния трафик до края на ноември\", обясни министърът. \r\nСлед като основният акционер - \"Етихад\", оттегли финансовата си подкрепа за германския авиопревозвач, \"се стигна до заключението, че за \"Еър Берлин\" вече не съществува положителната прогноза\", се казва в уведомление от борсата. \r\nОт \"Еър Берлин\" поясниха, че ще проведат преговори с \"Луфтханза\" и други заинтересовани страни за продажба на част от бизнеса. Тереза Герова", "date": "2017.08.16", "title": "Die Welt: Германското правителство отпуска кредит на \"Еър Берлин\" в размер на 150 млн. евро, полетите ще продължат до ноември"}
{"url": "http://www.focus-news.net/news/2017/08/16/2426068/interfaks-seriya-eksplozii-e-raztarsila-metroto-vav-venetsuelskata-mrezha.html", "text": "Серия експлозии е разтърсила метрото във венецуелската столица Каракас, предава Интерфакс, като се позовава на местни медии.\r\nИнцидентът, който се е случил в близост до разположения в центъра на града площад „Венецуела“, е станал причина за забавяне в движението на метрото. Извършена е евакуацията на станцията, в която се е случило произшествието. Причината за него е свързана с неизправна мотриса.\r\nНе се привеждат данни за пострадали.Тереза Герова", "date": "2017.08.16", "title": "Интерфакс: Серия експлозии е разтърсила метрото във венецуелската мрежа"}
{"url": "http://www.focus-news.net/news/2017/08/16/2426069/the-london-evening-standard-ogromen-naylonov-kit-be-izlozhen-kray-mosta-tauar-v-london.html", "text": "Огромен кит, направен от найлонови и пластмасови отпадъци, бе изложен в непосредствена близост до моста Тауър в Лондон с цел привличане на вниманието на обществеността върху увеличаването на отпадъците в моретата и океаните, съобщава столичният вестник The London Evening Standard.\r\nДесетметровият бозайник е покрит със същото количество отпадъци, които попадат в океаните всяка секунда. Сър Ранулф Файнс, изследовател и един от участниците в проекта, подчерта, че е „жизненоважно да пазим океаните си“ и че „трябва да действаме сега, преди проблемът да се е задълбочил“. \r\nФотомоделът Джоди Кид, която също е част от проекта, заяви, че „няма нищо, което да обичам повече от това да съм върху или под вода – плаване, гребане, почивка, и ме ужасява да гледам как унищожаваме океаните си“. \r\nКитът ще обиколи още доста градове, сред които Кардиф и Единбург. Тереза Герова", "date": "2017.08.16", "title": "The London Evening Standard: Огромен найлонов кит бе изложен край моста Тауър в Лондон"}
{"url": "http://www.focus-news.net/news/2017/08/16/2426070/the-telegraph-velikobritaniya-obeshta-che-sled-izlizaneto-ot-es-nyama-da-ima-vrashtane-kam-tvarda-granitsa-s-republika-irlandiya.html", "text": "Великобритания обеща да „няма връщане“ към „твърда граница“ с Република Ирландия, след като излизането на страната от структурите на Европейския съюз стане факт, съобщава вестник The Telegraph.\r\nПравителството в Лондон увери, че иска да избегне „всяка физическа гранична инфраструктура\" между Ирландия и Северна Ирландия в рамките на плановете за нови митнически договорености с ЕС.\r\nПредставителите на Уайтхол заявиха пред изданието, че ЕС ще бъде правно отговорен за всяка твърда граница, наложена след Брекзит, и настояха, че Великобритания е решена да бъде гъвкава по въпроса.\r\nВ документ правителството ще отхвърли предложенията, че митническата граница може да бъде преместена в Ирландско море, предупреждавайки, че идеята не е „жизнеспобна“ от конституционна и икономическа гледна точка. \r\nМинистрите искат „невидима\" граница между Ирландия и Северна Ирландия, с изключение на проверки за по-малките търговци, които съставляват повече от 80 % от трансграничната търговия.Тереза Герова", "date": "2017.08.16", "title": "The Telegraph: Великобритания обеща, че след излизането от ЕС няма да има връщане към „твърда граница“ с Република Ирландия"}
{"url": "http://www.focus-news.net/news/2017/08/16/2426071/nezavisimaya-gazeta-nato-e-izplasheno-ot-manevrite-zapad-2017.html", "text": "В рамките на подготвителния етап за стратегическите учения „Запад 2017“, от началото на седмицата в Беларус започнаха да пристигат руски подразделения, които – както поясниха от Министерството на отбраната в Минск, в периода 21-25 август „съвместно ще отработват комплекс действия за тилово и техническо обезпечение“. Изглежда, че НАТО се притеснява от провеждането им, коментира вестник „Независимая газета“.\r\nПод неостаряващото мото за руската заплаха, свързана с маневрите „Запад 2017“, Алиансът планира разместване в страните от Източна Европа на допълнителни контингенти. Съответната информация бе потвърдена от дипломатическия представител на Естония в Руската федерация Арти Хилпус. В края на август в балтийската страна ще бъде изпратено подразделение на американската 173-та десантна дивизия от 150 военнослужещи. \r\nПодсилени ще бъдат обаче и други страни от НАТО, граничещи с Беларус и Русия, без при това да се взимат предвид частите, наброяващи хиляда войници, които вече са дислоцирани в Полша, Литва, Латвия и Естония.\r\nВ периода, в който на територията на Беларус ще са в ход ученията „Запад 2017“, в Украйна ще бъдат съсредоточени до две хиляди войници за маневрите на НАТО Rapid Trident. В рамките им ще бъдат отработватвани бойни задачи с въоръжение и техника, включително шест самолета и 10 хеликоптера.\r\nДо този момент информацията за броя на войниците, които ще бъдат включени в „Запад 2017“, както и точното място, на които ученията ще бъдат проведени, не се уточнява. .Тереза Герова", "date": "2017.08.16", "title": "„Независимая газета“: НАТО е изплашено от маневрите „Запад 2017“"}
{"url": "http://www.focus-news.net/news/2017/08/16/2426072/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания обеща да „няма връщане“ към „твърда граница“ с Република Ирландия, след като излизането на страната от структурите на Европейския съюз стане факт, съобщава вестник The Telegraph.\r\nПравителството в Лондон увери, че иска да избегне „всяка физическа гранична инфраструктура\" между Ирландия и Северна Ирландия в рамките на плановете за нови митнически договорености с ЕС.\r\nПредставителите на Уайтхол заявиха пред изданието, че ЕС ще бъде правно отговорен за всяка твърда граница, наложена след Брекзит, и настояха, че Великобритания е решена да бъде гъвкава по въпроса.\r\nВ документ правителството ще отхвърли предложенията, че митническата граница може да бъде преместена в Ирландско море, предупреждавайки, че идеята не е „жизнеспобна“ от конституционна и икономическа гледна точка. \r\nМинистрите искат „невидима\" граница между Ирландия и Северна Ирландия, с изключение на проверки за по-малките търговци, които съставляват повече от 80 % от трансграничната търговия.\r\n*** Огромен кит, направен от найлонови и пластмасови отпадъци, бе изложен в непосредствена близост до моста Тауър в Лондон с цел привличане на вниманието на обществеността върху увеличаването на отпадъците в моретата и океаните, съобщава столичният вестник The London Evening Standard.\r\nДесетметровият бозайник е покрит със същото количество отпадъци, които попадат в океаните всяка секунда. Сър Ранулф Файнс, изследовател и един от участниците в проекта, подчерта, че е „жизненоважно да пазим океаните си“ и че „трябва да действаме сега, преди проблемът да се е задълбочил“. \r\nФотомоделът Джоди Кид, която също е част от проекта, заяви, че „няма нищо, което да обичам повече от това да съм върху или под вода – плаване, гребане, почивка, и ме ужасява да гледам как унищожаваме океаните си“. \r\nКитът ще обиколи още доста градове, сред които Кардиф и Единбург.\r\n***. Джеймс Чапман, който доскоро бе част от екипа на Дейвид Дейвис, договарящ условията за Брекзит, обяви, че ще създаде нова партия, чиято главна цел ще бъде да спре излизането на Великобритания от структурите на Европейския съюз, съобщава вестник The Independent. \r\n„В продължение на година се опитвах да докарам Брекзит до успешен край, но не се получи“, заяви Чампан. „За нас няма положителна страна от този процес, а отделянето ни от ЕС ще има негативни последици за икономиката в продължение на десетилетия“. \r\n„Ще създам нова партия – „Демократите“, която да спре Брекзит без втори референдум“, добави още Чапман. Новата партия ще бъде основана на 9 септември.\r\n*** Шотландският парламент е ударен от кибератака, подобна на тази в Уестминстър, извършена миналата седмица, съобщава вестник The Guardian. Целта на атаката са били имейлите на членове на шотландския парламент и правителството. \r\n„Системите за наблюдение на парламента са показали, че в момента сме цел на брутална кибератака“, обяви говорител на правителството във вторник следобед. „Строгите мерки за киберсигурността на парламента са разпознали атаката в ранен етап и са задействали защитни механизми, подготвени за такива случаи. Системите ни остават действащи“, увери говорителят.\r\nАтаката идва няколко седмици след друго подобно нападение в Уестминстър, когато паролите на близо 90 имейл акаунти със слаба парола бяха разбити. Членове на парламента подозират, че и зад двете атаки стоят руски или севернокорейски хакери.\r\n*** Самоубийствен атентатор задейства взривно устройство на пазар в Североизточна Нигерия, убивайки най-малко 27 души, съобщава британският вестник Miror, като пояснява, че нападателят е от женски пол.\r\nДруги двама самоубийствени атентатори са се взривили до входа на разположен в непосредствена близост бежански лагер, в резултат на което има множество ранени, поясниха спешните служби на африканската страна. Общо 83 души са ранени при трите експлозии край града, който е център на продължителния конфликт между правителствените сили и бойците на „Боко Харам“.\r\nПрез миналата година военните на Нигерия успяха да изтласкат ислямистите от обширни територии в страната. Но от месец юни насам екстремистите възвърнаха позиции и причиниха смъртта на най-малко 143 души. \r\nГрупировката води осемгодишна война, за да създаде ислямистка държава в североизточната част на Нигерия. „Боко Харам“ провокира международно възмущение с отвличането на повече от 200 момичета от училище в град Чибок през април 2014 г.\r\nПо-известната й фракция, ръководена от Абубакар Шекау, действа главно в горите на Самбиса и се характеризира с използването на жени и деца като самоубийствени атентатори, насочвайки ги към джамиите и пазарите.\r\n***", "date": "2017.08.16", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/08/16/2426073/samostoyatelna-izlozhba-zhivopis-za-prav-pat-shte-predstavi-v-smolyan-hudozhnikat-ot-ruse-stancho-stanev.html", "text": "Самостоятелна изложба живопис за пръв път ще представи в Смолян художникът от Русе Станчо Станев, съобщиха от Клуба на дейците на културата в града. Станев е самобитен русенски живописец. Член е на тамошното дружество на художниците и активен участник в местни и национални изложби. Негови творби са излагани в София, Велико Търново, Русе, Пловдив и сега в Смолян. Той е автор със свой собствен стил и разбиране за живописта. Отскоро е запленен от родопската тема в изящните изкуства и й се отдава с целия си талант. Неговите творби: „Гайдари“, портрет на Стою Чонгаров от с. Бостина, „Родопска песен“ и др., изпълват с достолепие богатата му колекция от картини. Станчо Станев е уважаван майстор в Русе, обществено ангажиран творец в крайдунавската част на страната. Изложбата ще бъде открита в четвъртък – 17 август, от 18.00 часа в зала „Петър Стайков“.", "date": "2017.08.16", "title": "Самостоятелна изложба живопис за пръв път ще представи в Смолян художникът от Русе Станчо Станев"}
{"url": "http://www.focus-news.net/news/2017/08/16/2426074/koincom-v-sasht-izdadoha-kniga-s-tuitovete-na-donald-tramp.html", "text": "Франклин Рузвелт е имал на свое разположение радио, Джон Кенеди – телевизор, а Доналд Тръмп – социалната мрежа „Туитър“. Ето защо в продължение на месеци карикатурист от Портланд събира над 35 хил. съобщения, публикувани от американския президент, за да ги публикува в книга, предава Koin.com. \r\nШанън Уилър решава да „подправи“ бисерите на Тръмп с повече от 120 карикатури. „Те са забавни. Точно като туитовете – кратки и в десятката“, обяснява авторът произведенията си.\r\nКнигата вече е в продажба в книжарниците й срещу скромната сума от 10 долара. В електронен формат цената й е дори още по-ниска. Тереза Герова", "date": "2017.08.16", "title": "Koin.com: В САЩ издадоха книга с туитовете на Доналд Тръмп"}
{"url": "http://www.focus-news.net/news/2017/08/16/2426075/sport-otborite-ot-bundesliga-sa-na-pat-da-postavyat-nov-transferen-rekord.html", "text": "Осемнадесетте отбора от германската Бундеслига са на път да похарчат рекордна сума за един трансферен прозорец, предава телевизионният канал ZDF.\r\nДо този момент отборите са придобили общо 120 нови попълнения, които са на стойност 470 млн. евро. Краят на трансферния прозорец е на 31 август – достатъчно време, за да бъде изхарчена по-голяма сума от рекордните 512 хил. евро, отделени от отборите от Бундеслига за придобиването на нови футболисти през 2016 г.", "date": "2017.08.16", "title": "Спорт: Отборите от Бундеслига са на път да поставят нов трансферен рекорд"}
{"url": "http://www.focus-news.net/news/2017/08/16/2426076/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Държавният глава на Руската федерация Владимир Путин предвижда съкращения на разходите за отбрана във федералния бюджет за 2018 г., съобщава вестник „Ведомости“.\r\nТова ще доведе до големи икономии в бюджета, подчерта руският президент. Същевременно той увери, че намаляването на разходи на военните няма да се отрази на плановете за превъоръжение на армията и флота. \r\n***. Както стана известно, Анатолий Антонов ще е новият посланик на Руската федерация в САЩ. По данни на вестник „Коммерсант“ Антонов, който до този момент бе заместник външен министър, ще отпътува за Вашингтон на 31 август и ще стъпи в длъжност на първи септември.\r\nРуското издание припомня, че Антонов има дългогодишна кариера на дипломат и е работил  на различни длъжности във външнополитическото ведомство в Москва в продължение на 30 г. \r\nНазначаването на Антонов, смятан за поддръжник на твърдата линия в отношенията със Запада, за ръководител на руската дипломатическа мисия в САЩ, е решено още в началото на есента на 2016 г., когато в Москва са били убедени, че президентските избори там ще бъдат спечелени от Хилари Клинтън – т.е. двустранните отношения ще останат напрегнати. След избирането на Доналд Тръмп обаче руските власти не са преразгледали решението си. Впрочем, до нормализация в отношенията между Москва и Вашингтон така и не стигна след встъпването в длъжност на републиканеца. Нещо повече – САЩ дори наложиха нови сакнции срещу Русия, припомнят от редакцията. \r\nСергей Кисляк, който по-рано заемаше поста на ръководител на руската мисия в САЩ, се върна в Москва в началото на юли.\r\n*** Вицепремиерът на Русия Дмитрий Рогозин коментира съобщението относно „копирането“ на украински ракетни двигатели от Северна Корея, пише руското издание „Известия“. Рогозин подчерта, че по негово мнение, става въпрос за целенасочена продажба на оръжие от украинска страна, която е в разрез с международните споразумения за ограничаване на износа към Северна Корея. \r\nПо-рано вестник „Ню Йорк Таймс“ публикува данни на американският институт IISS, в които се твърди, че Северна Корея, посредством черния пазар се е сдобила с двигатели за свои балистични ракети, които били произведени в украинският завод „Южмаш“. Украинската компания опроверга тези данни, като заяви, че украинските двигатели може да са били копирани. \r\n„Какво значи копирани двигатели? Това не е картина или скулптора. За да се изготви копие на двигател, трябва да разполагаш или със самия двигател, или с детайлни чертежи“, написа  Рогозин в своят профил в социалната мрежа „Туитър“. Съгласно думите му, не е възможно Северна Корея да разработи такъв двигател без помощта на Украйна.\r\n***В рамките на подготвителния етап за стратегическите учения „Запад 2017“, от началото на седмицата в Беларус започнаха да пристигат руски подразделения, които – както поясниха от Министерството на отбраната в Минск, в периода 21-25 август „съвместно ще отработват комплекс действия за тилово и техническо обезпечение“. Изглежда, че НАТО се притеснява от провеждането им, коментира вестник „Независимая газета“.\r\nПод неостаряващото мото за руската заплаха, свързана с маневрите „Запад 2017“, Алиансът планира разместване в страните от Източна Европа на допълнителни контингенти. Съответната информация бе потвърдена от дипломатическия представител на Естония в Руската федерация Арти Хилпус. В края на август в балтийската страна ще бъде изпратено подразделение на американската 173-та десантна дивизия от 150 военнослужещи. \r\nПодсилени ще бъдат обаче и други страни от НАТО, граничещи с Беларус и Русия, без при това да се взимат предвид частите, наброяващи хиляда войници, които вече са дислоцирани в Полша, Литва, Латвия и Естония.\r\nВ периода, в който на територията на Беларус ще са в ход ученията „Запад 2017“, в Украйна ще бъдат съсредоточени до две хиляди войници за маневрите на НАТО Rapid Trident. В рамките им ще бъдат отработватвани бойни задачи с въоръжение и техника, включително шест самолета и 10 хеликоптера.\r\nДо този момент информацията за броя на войниците, които ще бъдат включени в „Запад 2017“, както и точното място, на които ученията ще бъдат проведени, не се уточнява.\r\n***", "date": "2017.08.16", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/08/16/2426077/das-handelsblatt-nikolas-maduro-prizova-grazhdanite-na-venetsuela-da-se-vklyuchat-vav-voenni-ucheniya.html", "text": "След заплахите, отправени от лидера на Вашингтон Доналд Тръмп, държавният глава на Венецуела Николас Мадуро призова гражданите на латиноамериканската страна да се включат във военни учения, съобщава германското издание Das Handelsblatt. \r\nПред хиляди последователи в столицата Каракас, Мадуро предупреди, че те трябва да бъдат подготвени за \"империалистическа\" инвазия от страна на САЩ. Затова всички - както военни, така и цивилни, трябва да се включат в насрочените за 26 и 27 август тренировки на армията.\r\nМиналата седмица Тръмп заяви, че не изключва използването на американски военни за разрешаване на кризата. В понеделник вицепрезидентът Майк Пенс побърза да успокои обстановката, като подчерта, че САЩ ще използват дипломатически и икономически натиск, за да бъде възстановен демократичният ред във Венецуела. От Вашингтон обаче бяха категорични, че няма да приемат налагането на диктатура. \"Провал на държавността във Венецуела заплашва сигурността и просперитета на целия континент и на САЩ\", коментира Майк Пенс в рамките на посещение в Колумбия. .Тереза Герова", "date": "2017.08.16", "title": "Das Handelsblatt: Николас Мадуро призова гражданите на Венецуела да се включат във военни учения"}
{"url": "http://www.focus-news.net/news/2017/08/16/2426078/cnn-broyat-na-zhertvite-na-samoubiystveniya-atentat-v-nigeriya-dostigna-do-30-dushi.html", "text": "По данни на американския телевизионен канал CNN броят на жертвите, загинали при самоубийствения атентат в североизточния нигерийски град Мандарари, е най-малко 30 души. Пострадалите при атаката, извършена от жена, са повече от 80 души. \r\n„Първият атентатор удари извън лагера на вътрешно разселените лица, който гледаше към пазара, около шест часа местно време, което засегна няколко души и предизвика паника, в която хората се опитваха да избягат“, разказа очевидец на събитието. \r\nМинути по-късно две жени са задействали експлозиви на пазара, посещаван от множество хора от прилежащите на Мандарари населени места. \r\nКъм момента нито една групировка не е поела отговорност за нападението, но в района действат ислямистите от „Боко Харам“, които вече осем години тероризират населението в Североизточна Нигерия.Тереза Герова", "date": "2017.08.16", "title": "CNN: Броят на жертвите на самоубийствения атентат в Нигерия достигна до 30 души"}
{"url": "http://www.focus-news.net/news/2017/08/16/2426079/pregled-na-mezhdunarodnite-novini-do-6-chasa-agentsiya-fokus.html", "text": "Серия експлозии е разтърсила метрото във венецуелската столица Каракас.\r\nИнцидентът, който се е случил в близост до разположения в центъра на града площад „Венецуела“, е станал причина за забавяне в движението на метрото. Извършена е евакуацията на станцията, в която се е случило произшествието. Причината за него е свързана с неизправна мотриса.\r\nНе се привеждат данни за пострадали.\r\n*** Великобритания обеща да „няма връщане“ към „твърда граница“ с Република Ирландия, след като излизането на страната от структурите на Европейския съюз стане факт.\r\nПравителството в Лондон увери, че иска да избегне „всяка физическа гранична инфраструктура\" между Ирландия и Северна Ирландия в рамките на плановете за нови митнически договорености с ЕС.\r\nПредставителите на Уайтхол заявиха пред изданието, че ЕС ще бъде правно отговорен за всяка твърда граница, наложена след Брекзит, и настояха, че Великобритания е решена да бъде гъвкава по въпроса.\r\nВ документ правителството ще отхвърли предложенията, че митническата граница може да бъде преместена в Ирландско море, предупреждавайки, че идеята не е „жизнеспобна“ от конституционна и икономическа гледна точка. \r\nМинистрите искат „невидима\" граница между Ирландия и Северна Ирландия, с изключение на проверки за по-малките търговци, които съставляват повече от 80 % от трансграничната търговия.\r\n*** Вицепремиерът на Русия Дмитрий Рогозин коментира съобщението относно „копирането“ на украински ракетни двигатели от Северна Корея. Рогозин подчерта, че по негово мнение, става въпрос за целенасочена продажба на оръжие от украинска страна, която е в разрез с международните споразумения за ограничаване на износа към Северна Корея. \r\nПо-рано вестник „Ню Йорк Таймс“ публикува данни на американският институт IISS, в които се твърди, че Северна Корея, посредством черния пазар се е сдобила с двигатели за свои балистични ракети, които били произведени в украинският завод „Южмаш“. Украинската компания опроверга тези данни, като заяви, че украинските двигатели може да са били копирани. \r\n„Какво значи копирани двигатели? Това не е картина или скулптора. За да се изготви копие на двигател, трябва да разполагаш или със самия двигател, или с детайлни чертежи“, написа  Рогозин в своят профил в социалната мрежа „Туитър“. Съгласно думите му, не е възможно Северна Корея да разработи такъв двигател без помощта на Украйна.\r\n***. Джеймс Чапман, който доскоро бе част от екипа на Дейвид Дейвис, договарящ условията за Брекзит, обяви, че ще създаде нова партия, чиято главна цел ще бъде да спре излизането на Великобритания от структурите на Европейския съюз. \r\n„В продължение на година се опитвах да докарам Брекзит до успешен край, но не се получи“, заяви Чампан. „За нас няма положителна страна от този процес, а отделянето ни от ЕС ще има негативни последици за икономиката в продължение на десетилетия“. \r\n„Ще създам нова партия – „Демократите“, която да спре Брекзит без втори референдум“, добави още Чапман. Новата партия ще бъде основана на 9 септември.\r\n*** Ричард Тръмка, председател на най-големия профсъюз в САЩ (AFL-CIO), подаде оставка от Съвета по производството на американския президент Доналд Тръмп, заявявайки, че реакцията на лидера на Вашингтон на събитията в Шарлътсвил означава толериране на „фанатизъм и вътрешен тероризъм\".\r\n„Ние не можем да седнем в съвета за президент, който толерира фанатизма и вътрешния тероризъм\", заяви Ричард Тръмка в изявление, в което обяви незабавното си оставка от органа.\r\n„Забележките на президента Тръмп днес отхвърлят принудителните му коментари от понеделник за Ку-клукс-клан и неонацистите. Трябва да подадем оставка от името на трудещите се американци, които отхвърлят всички идеи за легитимност на тези фанатизирани групи\".\r\n Американският президент Доналд Тръмс се разгневи искрено на въпрос за неговата вина за събитията в Шарлътсвил, които завършиха с кръвопролитие, като заяви, че „и двете страни имат вина“.\r\n„Има две страни в историята\", каза Тръмп пред репортери в „Тръмп Тауър\" в Ню Йорк, където представи мерки за инфраструктура.\r\nНа въпроса защо е изчакал до понеделник, за да осъди изрично случилото се, държавният глава на САЩ подчерта, че е внимавал да не направи „прибързано изявление“, без да е наясно с всички факти. Той определи мъжа, който вряза автомобила си в група протестиращи, като „позор за себе си, за семейството си и за тази страна\".\r\nПрезидентът също така защити спорния си крайнодесен главен стратег Стив Банън: „Харесва ми г-н Банън, той е мой приятел... Той е добър човек, не е расист\".\r\n*** Френските сили за сигурност употребиха сълзотворен газ и водни оръдия срещу демонстранти, протестиращи срещу създаването на хранилище за ядрени отпадъци в региона Лотарингия (част от новия регион Гранд Ест от 2016 г. ).\r\nМерките са приложени в отговор на насилие от страна на демонстрантите, които са хвърляли камъни и бутилки със запалителна течност срещу правоохранителните органи. В резултат на сблъсъците има пострадали както от страна на демонстрантите, така и от полицията. \r\nСпоред различни оценки в демонстрацията са участвали между 300 и хиляда души.\r\n*** Самоубийствен атентатор задейства взривно устройство на пазар в Североизточна Нигерия, убивайки най-малко 27 души.\r\nДруги двама самоубийствени атентатори са се взривили до входа на разположен в непосредствена близост бежански лагер, в резултат на което има множество ранени, поясниха спешните служби на африканската страна. Общо 83 души са ранени при трите експлозии край града, който е център на продължителния конфликт между правителствените сили и бойците на „Боко Харам“.\r\nПрез миналата година военните на Нигерия успяха да изтласкат ислямистите от обширни територии в страната. Но от месец юни насам екстремистите възвърнаха позиции и причиниха смъртта на най-малко 143 души. \r\nГрупировката води осемгодишна война, за да създаде ислямистка държава в североизточната част на Нигерия. „Боко Харам“ провокира международно възмущение с отвличането на повече от 200 момичета от училище в град Чибок през април 2014 г.\r\nПо-известната й фракция, ръководена от Абубакар Шекау, действа главно в горите на Самбиса и се характеризира с използването на жени и деца като самоубийствени атентатори, насочвайки ги към джамиите и пазарите.\r\n*** Представители на Канада, САЩ и Мексико ще се срещнат в сряда във Вашингтон, за да проведат преговори за Северноамериканското споразумение за свободна търговия (НАФТА).\r\nСпоразумението бе критикувано особено от президента на САЩ Доналд Тръмп. Канада на свой рд иска да впише в документа отделни аспекти за опазването на околната среда и климата и възможности за защита на своите фермери. САЩ искат да предотвратят създаването на повече работни места от автомобилната индустрия в Мексико. Освен това, Вашингтон иска да реформира заложеният арбитраж в споровете.\r\n***", "date": "2017.08.16", "title": "Преглед на международните новини до 6 часа (Агенция Фокус)"}
{"url": "http://www.focus-news.net/news/2017/08/16/2426080/reuters-nov-intsident-mezhdu-voennosluzheshti-doprinese-za-uvelichavane-na-naprezhenieto-po-granitsata-mezhdu-indiya-i-kitay.html", "text": "Военнослужещи на Китай и Индия са влезли в спречкване в западната част на Хималаите – инцидент, който задълбочава допълнително напрежението по границата между двете държави, предава Reuters.\r\nСпоред източник на Ню Делхи, индийските войници са осуетили опит на група китайски военни да навлязат в индийска територия в областта Ладах. Някои от китайците са носели железни пръти и камъни. Схватката е завършила с леко пострадали войници и от двете страни.  \r\nКъм момента няма официален коментар за инцидента нито от Ню Делхи, нито от страна на Пекин.Тереза Герова", "date": "2017.08.16", "title": "Reuters: Нов инцидент между военнослужещи допринесе за увеличаване на напрежението по границата между Индия и Китай"}
{"url": "http://www.focus-news.net/news/2017/08/16/2426081/die-zeit-angela-merkel-shte-otgovarya-na-vaprosi-ot-grazhdani-na-zhivo-v-yutyub.html", "text": "Близо пет седмици преди изборите за федерален парламент, потребителите на „Ютюб“ ще получат шанс да задават въпроси на германския канцлер Ангела Меркел в рамките на цял час – при това на живо, съобщава националният ежедневник Die Zeit.\r\nАбонирани за канала, по който ще бъде излъчено интервюто, са повече от три милиона души. За Меркел това е второто подобно интервю, след като преди две години се включи в друга подобна инициатива. Тереза Герова", "date": "2017.08.16", "title": "Die Zeit: Ангела Меркел ще отговаря на въпроси от граждани на живо в „Ютюб“"}
{"url": "http://www.focus-news.net/news/2017/08/16/2426082/edi-rama-albaniya-ne-iska-obedinenie-s-kosovo.html", "text": "Решението на проблема с Косово е просто: Сърбия трябва напълно да признае страната, но ако човек влезе в обувките на сръбския президент Александър Вучич, знае, че е по-лесно да се каже подобно нещо, отколкото да се изпълни. Това заяви министър-председателят на Албания Еди Рама, подчертавайки, че страната не цели обединение с Косово, пише вестник Gazeta Express.\r\n„Уважавам инициативата на сръбския президент Александър Вучич за започване на вътрешен диалог за Косово, въпреки че по този начин се сблъсква директно с миналото по нетрадиционен начин“, подчерта албанският премиер пред белградски медии. \r\nРама сподели, че при новината за изявлението на Вучич от миналата седмица, в което той призова сръбските граждани да започнат вътрешен диалог за Косово, е почувствал „истинската болка и впечатляващия ангажимент в същото време\". Албанският министър-председател отбеляза, че Вучич „продължава да разработва много смела визия за бъдещето на Сърбия и Косово“, като същевременно подчерта, че всички трябва да се ангажират изцяло и да работят упорито за намирането на устойчиво и нетрадиционно решение на този въпрос. \r\n„Всички трябва да сме наясно, че решението на косовския въпрос е в интерес на всички, а не само на албанците. Колкото по-рано, толкова по-добре“, изрази увереност Рама.\r\nКоментирайки предложението на сръбския външен министър Ивица Дачич, съгласно което разделянето е едно от възможните разрешения на проблема с Косово, албанският премиер определи идеята като „необичайно предложение\", като отбеляза, че това ще отвори пътя за разделяне на Сърбия и изрази учудване от това дали Белград признава в действителност подобна реалност.  \r\nПопитан за изказването си, че Албания не изключва обединението с Косово, ако няма перспектива за европейска интеграция, Рама отговори, че това е „тривиално заключение\", а не план или заплаха. \r\n„Разбира се, ако видим, че хоризонтът на европейската интеграция е затворен за нашия регион... Това не е ракетна наука, предвиждаща съживяване на духовете от миналото\", коментира Рама.Тереза Герова", "date": "2017.08.16", "title": "Еди Рама: Албания не иска обединение с Косово"}
{"url": "http://www.focus-news.net/news/2017/08/16/2426083/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще бъде предимно слънчево, около и след обяд ще се развива купеста облачност и на отделни места ще превали краткотраен дъжд, възможно е и да прегърми. В Източна България ще духа умерен, временно силен север-североизточен вятър. Максималните температури ще са предимно между 28° и 33°, в София – около 27°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от км 325+000 до км 359+000 Карнобат-Ветрен – движение с повишено внимание, поради почистване на окопи и водостоци. Срок до 18.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г; от км 20+000 до км 74+000 – движение с повишено внимание в посока София, поради полагане на хоризонтална маркировка. Срок до 18.08.2017 г.; ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.;\r\nобласт Шумен: Белокопитово-Шумен при км 338+800 посока Шумен – направа на насип от скален материал.; от км 338+520 до км 362+600 посока Каспичан – машинно и ръчно косене. Срок до 21.08.2017 г. \r\nАМ „Струма“: област Благоевград: между п.в. Кочериново и п.в. Благоевград от км 87+000 до км 89+000 в посока на движение от п.в. Кочериново към п.в.Благоевград – ремонт на СПО. Движението се регулира с пътни знаци. Срок в часовете от 8.00 до 17.00 часа до 18.08.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: Мездра-Враца от км 125+500 до км 175+000 – косене на тревни площи. Стесняване на една от лентите за движение. Срок до 19.08.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: от км 356+100 до км 364+000 и от км 367+000 до км 371+000 –  движението се извършва в лявата или дясната лента за движение, съгласно поставените пътни знаци – косене и изсичане на храсти и единични. Срок до 18.08.2017 г.; от км 360+000 до км 383+000 Благоевград-Кресненското ханче – движение в свободната лента съгласно поставените знаци, поради извършване на подвижни ремонтни дейности /подмяна на СПО/. Срок от 08:00 до 17:00 часа до 18.08.2017 г.\r\n - път І-2 Граница Румъния-Русе-Цар Калоян-Разград-Шумен-Девня-Варна: няма\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 11.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: Моравица-Антоново-Камбурово от км 173+000 до км 195+000 – движение с повишено внимание, поради подмяна повредени ограничителни системи. Срок до18.08.2017 г.; Търговище-Шумен км 223+000 до км 250+000 – движение с повишено внимание, поради полагане на хоризонтална маркировка. Срок:18.08.2017г.; област Шумен: Черенча-Белокопитово от км 250+300 до км 258+000 – движение с повишено внимание, поради косене на тревни площи. Срок до 21.08.2017 г.;\r\n - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017 г. от 9:00 ч. до 22:00 ч. се ограничава движението в двете посоки за транзитно преминаващите МПС по път I-5/E-85 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" ще се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация. Срок само на 26.08.2017 г. в интервала от 9:00 ч. до 22:00 ч;  движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Стара Загора: от км 237+436 до км 239+018 – движение в една лента, поради рязане на клони и дървета. Срок от 09:00 до 17:30 часа до 20.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Кюстендил: Раненци-Жиленци от км 8+000 до км 16+000 – движение с повишено внимание, поради отсичане на единични дървета. Стесняване на една от лентите за движение. Сигнализирано с пътни знаци. Срок до 16.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 18.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 с. Градево-прохода „Предел“ от км 18+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 18.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Eлешница-отклонението за Якоруда-Разлог от км 2+000 до км 8+000 – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-208 Руен-Айтос от км 82+700 до км 94+200 – попълване на банкети. Срок до 18.08 2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г.; път II-99 от км 0+000 до км 43+000 – демонтаж и монтаж на СПО /мантинели/. Движение с повишено внимание. Срок до 18.08.2017 г; път III-208 Руен-Айтос от км 82+700 до км 94+200 – попълване на банкети. Срок до 18.08. 2017 г.      \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г. \r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-161 Лютидол-Рашково  км 0+000 до км 8+700  – частични ремонти на асфалтовата настилка. Стесняване на една от лентите за движение. Срок до 19.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път III-308 Средни рът-Караш от км 15+117 до км 24+000 – движение с повишено внимание, поради рязане на дървета и храсти. Срок до 30.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – стесняване на една от лентите за движение, поради рязане на храсти и частични ремонти на асфалтовата настилка.  Срок до 25.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 22.08.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.; път III-6204 на територията на Сапарева баня при км 11+578 – ограничено движение, поради ремонтни дейности. Движението се извършва по обходен маршрут съгласно поставената сигнализация. Срок 17.08.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІIІ-401 Микре-Изворче от км 0+000 до км 15+500 – движение с повишено внимание, поради машинно и ръчно косене на банкети. Срок до 18.08.2017 г.; път ІIІ-3008 Петревене-Орешене от км 0+000 до км 14+588 – движение с повишено внимание и съобразена скорост, поради частични ремонтни дейности на асфалтовата настилка. Срок до 18.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: \r\nПът ІIІ-1022 Железна-Мартиново – движение в свободната лента с повишено внимание, поради почистване на асфалтовата настилка. Движението се регулира от сигналисти. Срок до 18.08.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 18.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 18.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІ-21 Русе-Силистра от км 1+565 до км 16+000 – движение с повишено внимание, поради полагане на хоризонтална маркировка по пътните платна. Срок до 16.08.2017 г.; път IІ-23 Русе-Червена вода от км 0+030 до км 10+000 – движение с повишено внимание, поради частични ремонтни дейности по асфалтовата настилка. Участъкът е сигнализиран. Движението се регулира от сигналисти. Срок до 18.08.2017 г. ; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.; път IIІ-5201 Новград-Пиперково от км 3+800 до км 7+800 – движение с повишено внимание, поради частични ремонтни дейности по асфалтовата настилка. Участъкът е сигнализиран. Движението се регулира от сигналисти. Срок до 18.08.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-864 Чепеларе-Соколовци от км 0+000 до км 11+200 – движение с повишено внимание, поради изсичане на храсти и косене на тревни площи. Движението се извършва съобразно създадената организация. Срок до 25.08.2017 г.; път ІІІ-867 Средногорци-Мадан от км 0+000 до км 7+300 – частични ремонти на асфалтовата настилка. Срок до 18.08.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8641 Смолян-Стойките от км 0+000 до км 11+400 – движение с повишено внимание, поради изсичане на храсти и косене на тревни площи. Движението се извършва съобразно създадената организация. Срок до 23.08.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8681 Бяла река-Смолян при км 10+156 движението на МПС се извършва в едната лента. Срок до 18.08.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Златирът-Гурково от км 41+000 до км 56+000 – движение в повишено внимание, поради косене на храсти. Срок от 09:00 до 18:00 часа до 18.08.2017 г.; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът II-27 Нови пазар-Памукчии от км 0+000 до км 9+500 посока Памукчии – частични ремонтни дейности на асфалтовата настилка. Срок до 18.08.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІ-53 Тамарино-Зорница от км 173+900 до км 184+000 – движение в една лента, поради частични ремонтни дейности на асфалтовата настилка. Срок до 18.08.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; път ІІІ-7602 Крумово-Г. Инзово от км 24+000 до км 31+600 – движение с повишено внимание, поради косене на тревни площи. Срок до 18.08.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.16", "title": "Актуална пътна обстановка"}
{"url": "http://www.focus-news.net/news/2017/08/16/2426084/voa-v-indoneziya-predlozhiha-razstrel-na-predizvikalite-umishleno-pozhar.html", "text": "На фона на масивните пожари, които бушуват в пет индонезийски провинции, представител на местните власти предложи решение за справяне с проблема, а именно – разстрел на лицата, които са ги предизвикали умишлено, предава радио Voice of America.\r\nПети провинции (Риау, Джамби, Южна Суматра, Западен Калимантан и Южен Калимантан) обявиха извънредни ситуации заради огнената стихия. Големи градове като Понтианак и Пеканбару, са буквално задушени от дима на 282 горски пожари.\r\nВъпросът, който остава през 2017 г., е защо справянето с този постоянен проблем в страната е толкова трудно. Тереза Герова", "date": "2017.08.16", "title": "VOA: В Индонезия предложиха разстрел на предизвикалите умишлено пожар"}
{"url": "http://www.focus-news.net/news/2017/08/16/2426085/predstoyashti-sabitiya-v-stranata-za-16-avgust-agentsiya-fokus.html", "text": "***\r\nОт 10.00 часа ще се проведе заседание на Министерски съвет. \r\n***\r\nОт 17.00 часа в АПИ ще бъдат отворени шестте оферти за изграждане на ТОЛ системата. \r\n***\r\nОт 10.00 часа в Специализирания наказателен съд ще се гледа делото срещу Иван Г., Чавдар Г., Павел Б. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Иван Г. - производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).\r\n***\r\nОт 13.00 часа в Специализирания наказателен съд ще се гледа делото срещу Мартин К., Николай З. и Петър З. за образуване и ръководене на организирана престъпна група. \r\n***\r\nВ 11.00 часа от хижа Мусала до връх Мусала ще се проведе вторият кръг от състезанието по планинско бягане за купа „Бороспорт“. \r\n***\r\nОт 16 до 20 август в Експо център „Флора Бургас“ талантливи творци от цяла България ще покажат последните колекции на своите авторски бижута, дрехи, аксесоари и много други изделия.\r\n***\r\nОт 10.00 часа в градинката зад паметника на Христо Ботев ще бъдат представени „Приказни пътечки“ от програмата „Лято в библиотеката 2017“.\r\n***\r\nВ 11.00 часа в УВЦ „Юрий Гагарин\" в СОК Камчия ще бъде открит вторият национален детски диабетен лагер „Докосни дъгата“. \r\n***\r\nВ Регионална библиотека „Дора Габе“ – Обща читалня, Сектор работа с деца, ще бъде представена витрина с библиотечни документи по повод 115 години от рождението на Ангел Каралийчев, писател (1902-1972). \r\n***\r\nОт 14.00 часа в конферентна зала на общинския хотел „Каварна“ ще се проведе пресконференция, на която ще бъде представен проект за подобряване условията за младежка заетост в туризма ще се проведе в Каварна.\r\n***\r\nОт 09.45 часа в Брезовата гора в парк „Галерия“, представители на гражданска инициатива „Спаси Кюстендил” ще даде пресконференция. \r\n***\r\nОт 11.00 часа в Конферентната зала на хотел „Иванофф“ ще се проведе встъпителна пресконференция по проект „Вашето здраве има значение! – Модернизация на болниците в Зимнич и Свищов“.\r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване. \r\n***\r\nВ 11.00 часа в с. Овчи кладенец общинският съветник от ПП ГЕРБ - Тунджа Атанас Христов ще се срещне с жители на селата Бояджик и Овчи кладенец.", "date": "2017.08.16", "title": "Предстоящи събития в страната за 16 август (Агенция „Фокус”)"}
{"url": "http://www.focus-news.net/news/2017/08/16/2426086/predstoyashti-mezhdunarodni-sabitiya-za-16-avgust-agentsiya-fokus.html", "text": "Великобритания публикува становище относно границата си със Северна Ирландия след Брекзит.\r\n*** Подновяване на делото срещу бившият руски министър на икономическото развитие Алексей Улюкаев, обвинен във вземането на подкуп на стойност два милиона долара. \r\n*** Партията на германският канцлер Ангела Меркел – Християндемократически съюз, ще проведе среща с оглед на наближаващите избори на 24 септември. \r\n*** Иракски самолети бомбардират позиции на „Ислямска държава“ около град Тал Афар, което най-вероятно ще бъде последвано от сухопътна офанзива.  \r\n*** Проследяване на ситуацията около сваления сирийски военен самолет и съдбата на управлявалия го пилот. \r\n*** Проследяване на ситуацията в Иран, след като президентът Хасан Роухани предупреди, че може да наруши споразумението за ограничаването на ядрения арсенал от 2015 г., ако САЩ наложат още санкции върху страната.\r\n***", "date": "2017.08.16", "title": "Предстоящи международни събития за 16 август (Агенция \"Фокус)"}
{"url": "http://www.focus-news.net/news/2017/08/16/2426087/nimh-shte-bade-predimno-slanchevo-okolo-i-sled-obyad-shte-se-razviva-kupesta-oblachnost-i-na-otdelni-mesta-shte-prevali-kratkotraen-dazhd.html", "text": "Атмосферното налягане е малко по-високо от средното за август и ще остане без съществена промяна. Ще бъде предимно слънчево. Около и след обяд ще се развива купеста облачност и на отделни места ще превали краткотраен дъжд, възможно е и да прегърми. В Източна България ще духа умерен, временно силен север-североизточен вятър. Максималните температури ще са предимно между 28° и 33°, в София – около 28°. Това съобщи за Агенция „Фокус“ дежурният синоптик от НИМХ Георги Цеков. \r\nНад Черноморието облачността ще е променлива. На места ще има краткотрайни валежи. Ще духа умерен, временно силен север-североизточен вятър. Максималните температури ще са 26°-30°. Температурата на морската вода е 25°-27°. Вълнението на морето ще бъде 3-4 бала.\r\nНад планините ще е предимно слънчево, след обяд ще се развива купеста облачност и на отделни места ще превали и прегърми. Ще духа силен североизточен вятър. Максималната температура на височина 1200 метра ще е около 24°, на 2000 метра – около 15°.", "date": "2017.08.16", "title": "НИМХ: Ще бъде предимно слънчево, около и след обяд ще се развива купеста облачност и на отделни места ще превали краткотраен дъжд"}
{"url": "http://www.focus-news.net/news/2017/08/16/2426088/moldpress-vlastite-na-moldova-oprovergaha-informatsiyata-za-planirani-promeni-vav-vizoviya-rezhim-s-rusiya.html", "text": "Молдовските власти опровергаха информация, съгласно която правителството в Кишинев подготвя изменения във визовия режим с Руската федерация, предава информационната агенция Moldpress.\r\nМинистерството на външните работи и европейската интеграция отрече медийните доклади и увери, че разпространената информация „не съответства на действителността“. Тереза Герова", "date": "2017.08.16", "title": "Moldpress: Властите на Молдова опровергаха информацията за планирани промени във визовия режим с Русия"}
{"url": "http://www.focus-news.net/news/2017/08/16/2426089/yambol-obshtinskiyat-savetnik-ot-pp-gerb-tundzha-atanas-hristov-shte-provede-priemen-den-v-boyadzhik-i-ovchi-kladenets.html", "text": "Във връзка с наложения режим на питейната вода в селата Бояджик и Овчи кладенец и по молба на жителите на двете населени места общинският съветник от ПП ГЕРБ - Тунджа Атанас Христов ще проведе приемен ден в селата. Това съобщиха от пресцентъра на ПП ГЕРБ. В 9.30 часа, той ще се срещне със жителите на село Бояджик. В 11.00 часа ще започне срещата в село Овчи кладенец.", "date": "2017.08.16", "title": "Ямбол: Общинският съветник от ПП ГЕРБ - Тунджа Атанас Христов ще проведе приемен ден в Бояджик и Овчи кладенец"}
{"url": "http://www.focus-news.net/news/2017/08/16/2426090/sled-nasilieto-v-sharlatsvil-generalniyat-sekretar-na-oon-prizova-za-borba-sreshtu-rasizma.html", "text": "Във връзка със събитията в американския град Шарлътсвил, генералият секретар на ООН Антониу Гутериш призова за борба срещу расизма и другите форми на проява на ксенофобия, предава Deutsche Welle.\r\n„Расисмът, ксенофобията, антисемитизмът и ислямофобията отравят нашите общества. Длъжни сме да се борим с тях винаги, навсякъде“, пише португалецът в пост в социалната мрежа „Туитър“. Тереза Герова", "date": "2017.08.16", "title": "След насилието в Шарлътсвил: Генералният секретар на ООН призова за борба срещу расизма"}
{"url": "http://www.focus-news.net/news/2017/08/16/2426091/gd-granichna-politsiya-na-gkpp-dunav-most-se-e-obrazuvala-2-km-kolona-ot-tovarni-avtomobili-na-izhod-ot-stranata.html", "text": "На българо-румънската граница на ГКПП \"Дунав мост\" - Русе има 2 км колона от изчакващи товарни автомобили на изход. На ГКПП \"Дунав мост\" - Видин има 1.5 км колона от изчакващи товарни автомобили на изход. Това съобщиха от пресцентъра на ГД „Гранична полиция“. Информацията е към 6.00 часа. На българо-сръбската, българо-македонската, българо-гръцката и българо-турската граница трафикът е нормален на всички ГКПП-та. \r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.16", "title": "ГД „Гранична полиция“: На ГКПП \"Дунав мост\" се е образувала 2 км колона от товарни автомобили на изход от страната"}
{"url": "http://www.focus-news.net/news/2017/08/16/2426092/reuters-dvama-dushi-sa-zaginali-pri-eksploziya-v-meksikanski-zavod-za-pirotehnika.html", "text": "Двама души са загинали при силна експлозия, избухнала в завод за пиротехника в предградията на мексиканската столица, предава Reuters.\r\nВзривът е разтърсил град Тултепек, разположен на около 30 км северно от столицата. Досега не са потвърдени данни за пострадали, уточниха от Държавната комисия за обществена безопасност.\r\nПроизводството на фойерверки е ключов икономически двигател на Тултепек, но индустрията често се оказва смъртоносна. Повече от три дузина души бяха убити през декември след верижни експлозии на популярен пазар в района, припомня агенцията.Тереза Герова", "date": "2017.08.16", "title": "Reuters: Двама души са загинали при експлозия в мексикански завод за пиротехника"}
{"url": "http://www.focus-news.net/news/2017/08/16/2426093/pravitelstvoto-shte-glasuva-prognoznoto-razpredelenie-na-razhodite-za-evropredsedatelstvoto.html", "text": "Правителството ще гласува Проект на постановление за изменение и допълнение на постановление №67 на МС от тази година за одобряване на прогнозно разпределение на разходите по провеждане на българското председателство на Съвета на Европейския съюз през 2018 г. и на допълнителни разходи за 2017 г. Това предвижда четвъртата точка от дневния ред на кабинета за днешното редовно правителствено заседание. Предложението е внесено от министъра на българското председателство на Съвета на ЕС 2018 г. Лиляна Павлова. \r\nОчаква се кабинетът да отпусне половин млн. лв. за ремонта на още едно крило на Троянския манастир. Министърът на туризма Николина Ангелкова е внесла за разглеждане Проект на решение за одобряване на проект на споразумение за сътрудничество в областта на туризма между България и Египет. Социалният министър Бисер Петков е предложил министрите да обсъдят Проект на решение за приемане на План за действие за периода 2017-207 г. за изпълнение на Националната стратегия за намаляване на бедността и насърчаване на социалното включване 2020. Освен това Петков ще направи и отчет на плана за действие за изпълнение на стратегията за периода 2016-2016 г. \r\nПремиерът Бойко Борисов е внесъл за разглеждане и Проект на постановление за промени в правилника за прилагане на Закона за защита на класифицираната информация. Освен това, финансовият министър Владислав Горанов ще представи пред министрите Проект на постановление за одобряване на допълнителни разходи по бюджета на правителството за 2017 г.", "date": "2017.08.16", "title": "Правителството ще гласува прогнозното разпределение на разходите за европредседателството"}
{"url": "http://www.focus-news.net/news/2017/08/16/2426094/das-rheinische-post-voynik-ot-bundesvera-e-pochinal-pri-ucheniya-provedeni-pri-visoki-temperaturi.html", "text": "Вътрешен доклад на германската армия разкрива, че военнослужещ от Бундесвера е починал след провеждането на учения при високи температури, съобщава вестник Das Rheinische Post.\r\nНа 19 юли шестима войници са били приети в болница в град Мюнстер, провинция Долна Саксония, след като са били включени в тренировъчен марш. Десет дни по-късно единият от тях е починал, а друг все още остава за лечение в интензивното отделение. \r\nПри медицинския преглед е установено, че телесната температура на четирима войници е повече от 40 градуса - симптом на топлинен удар, твърдят блогъри, получили достъп до вътрешния доклад на въоръжените сили. \r\nНаскоро в Австрия почина войник, който е марширувал на открито при температури от 38 градуса по Целзий. Справка показва обаче, че на 19 юли температурата в Мюнстер е била само 27,7 градуса. \r\nГоворител на Министерството на отбраната съобщи, че вероятна причина за топлинния удар е станала консумация на енергийна напитка, което е довело до трагични последствия. Все още обаче няма ясни доказателства за това твърдение. Известно е обаче, че по време на ученията войниците са били оборудвани с оръжие, бронирана жилетка, яке, защитен костюм и каска. \r\nПредседателят на Комисията по отбрана в Бундестага, Ханс-Петер Бартелс, призна, че случаят е много необичаен и остава загадка. Той обаче бе категоричен: \"Докато не изясним какво се е случило, да се забранят всякакви спекулации за евентуална вина от страна на войниците\". .Тереза Герова", "date": "2017.08.16", "title": "Das Rheinische Post: Войник от Бундесвера е починал при учения, проведени при високи температури"}
{"url": "http://www.focus-news.net/news/2017/08/16/2426095/burgas-interaktivna-ekspozitsiya-ot-praistoricheski-zhivotni-shte-bade-predstavena-v-morskata-gradina.html", "text": "Мамути, съблезъби тигри, космати носорози, гигантски птици и още много други са част от „Ледена епоха” – една образователна изложба за растения и животни от последната ледникова епоха на Земята. Експозицията гостува за първи път в България и ще бъде ситуирана в Морската градина в Бургас днес, съобщиха от пресцентъра на Общината Бургас. Изложбата се реализира от „Коко Ейджънси” със съдействието на Община Бургас. Това е втората макетна експозиция, която организаторите реализират в България. Първата е „Живите динозаври”, която бе представена във Варна.\r\nВ „Ледена епоха” посетителите ще имат възможност да разгледат 18 животински интерактивни макета на бозайници с научно точни движения, оцветяване, звуци и козина. Всяко животно, което е част от изложбата, се движи и издава звуци. Експозицията е снабдена с интерактивен панел, който включва археологическо поле за посетителите, в което могат да се разходят и да открият гигантски скелет на праисторическо животно.\r\nОсвен представители от „Ледена епоха”, посетителите ще могат да разгледат и макети на динозаври в реалните им размери. Експозицията е гостувала в повечето страни по света като Южна Америка, Холандия, Италия, Унгария, Румъния, Кипър, Гърция, Сингапур, Тайланд и много други, а зрителите на макетите са общо над 5 млн. души.\r\n„Ледена епоха” ще бъде достъпна за посетители всеки ден от 10.00 до 22.00 часа и ще бъде разположена в парк „Езеро”, в близост до Конна база – Бургас и пясъчните фигури. Билетите ще бъдат продавани на място, на цени от 10 лв. за деца и 12 лв. за възрастни.", "date": "2017.08.16", "title": "Бургас: Интерактивна експозиция от праисторически животни ще бъде представена в Морската градина"}
{"url": "http://www.focus-news.net/news/2017/08/16/2426096/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с монтаж на спирателни кранове на ул. „Искър“ Център, се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nпо ул. „Искър“ от бул. „Васил Левски“ до ул. „Петра“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ №90.\r\nВъв връзка с подмяна на сградни водопроводни отклонения на ул. „София“ и ул. 256 кв. „Орландовци“, се налага спиране на водоподаването на клиентите на „Софийска вода”:\r\nот 9.00 до 19.00 часа - по ул. „София“ от ул. „Съзнание“ до ул. „Първа Българска армия“;\r\nот 9.00 до 17.00 часа - ул. „Герена“, ул. „Простор“, ул. 256, ул. 255. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“София“ ъгъла с ул. „Съзнание“; ул. „Герена“ ъгъла с ул. „Простор“.\r\nВъв връзка с реконструкция на уличен водопровод на ул. „Гюешево“ жк. „Сердика“, се налага спиране на водоподаването от 10.00 до 22.00 часа на клиентите на „Софийска вода”, живеещи в района на:\r\nбул. „Инж. Иван Иванов“, ул. „Арх. Петко Момчилов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Инж. Иван Иванов“, ъгъла с ул. „Арх. Петко Момчилов“.\r\nВъв връзка с подмяна на сградно водопроводно отклонение на ул. „Никола Петров“ жк. „Триъгълника - Надежда“, се налага спиране на водоподаването от 9.00 до 14.00 часа на клиентите на „Софийска вода”, живеещи в района на:\r\nпо ул. „Никола Петров“ от ул. „Болярска“ до бул. „Ломско шосе“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Болярска“ ъгъла с ул. „Никола Петров“ .\r\nВъв връзка с реконструкция на уличен водопровод и подмяна на сградно водопроводно отклонение на ул. 78 вилна зона „Симеоново – север“, се налага спиране на водоподаването от 9.30 до 20.30 часа на клиентите на „Софийска вода”, живеещи в района на: Ул. 78.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 78 ъгъла с ул. 82 .\r\nВъв връзка с подмяна на сградно водопроводно отклонение на ул. 7 с. Долни Богров се налага спиране на водоподаването от 10.00  до 16:00 часа на клиентите на „Софийска вода”, живеещи в района на:\r\nпо ул. 7 от ул. 1 до ул. 13.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 7 №16.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.16", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/16/2426097/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Близо пет седмици преди изборите за федерален парламент, потребителите на „Ютюб“ ще получат шанс да задават въпроси на германския канцлер Ангела Меркел в рамките на цял час – при това на живо, съобщава националният ежедневник Die Zeit.\r\nАбонирани за канала, по който ще бъде излъчено интервюто, са повече от три милиона души. За Меркел това е второто подобно интервю, след като преди две години се включи в друга подобна инициатива.\r\n*** Федералното правителство на Германия ще отпусне кредит в размер на 150 млн. евро на втората по големина авиокомпания в страната - \"Еър Берлин\", след като във вторник стана ясно, че тя навлиза в процедура за несъстоятелност, съобщава националният ежедневник Die Welt.\r\n\"Операциите по полетите на \"Еър Берлин\" ще може да продължат в нормален график\", увери германският транспортен министър Александер Добринт (ХСС). \"Компанията има собствени ресурси, както и по-рано, които, в комбинация с кредита от федералното правителство, ще обезпечат въздушния трафик до края на ноември\", обясни министърът. \r\nСлед като основният акционер - \"Етихад\", оттегли финансовата си подкрепа за германския авиопревозвач, \"се стигна до заключението, че за \"Еър Берлин\" вече не съществува положителната прогноза\", се казва в уведомление от борсата. \r\nОт \"Еър Берлин\" поясниха, че ще проведат преговори с \"Луфтханза\" и други заинтересовани страни за продажба на част от бизнеса.\r\n*** Министърът на външните работи на ФРГ Зигмар Габриел е уверен, че изостреният тон на Берлин към правителството на Турция започва да дава положителен резултат, пише изданието Der Spiegel. \"Икономическият натиск действа\", заяви социалдемократът пред местни медии. \r\nВ отговор на ареста на активиста Петер Щойнднер и други граждани на Германия, в средата на юли федералното правителство издаде нови предупреждения за пътуващите в Турция и компаниите, които планират да инвестират в страната. Малко след това президентът Реджеп Тайип Ердоган оттегли списъка с 680 фирми, сред които \"Дамлер\" и BASF, заподозрени в предполагаеми връзки с тероризма. \r\n\"Имаше широк дебат в турското общество. И Ердоган обяви списъка с компаниите за недоразумение\", което се дължи на \"проблем с комуникациите\", припомни Габриел. \r\nГерманският министър призна, че по-строгият подход на Берлин има и своите негативи. \"Нашите мерки засягат, разбира се, и хора, за които не са предназначени: малките собственици на хотели, ресторантьори и сервитьори в Западна Турция, ориентирани предимно към Европа и Германия\".\r\nВъпреки това Габриел бе категоричен, че \"трябва да защитим нашите граждани, не можем да позволим на турския президент Ердоган да ги задържа така лесно\".\r\n*** Депортациите със самолет на отхвърлени кандидати за получаване на бежански статут в Германия са все по-често отменяни, съобщава вестник Bild.\r\nПрез първата половина на текущата година до отмяна на екстрадиция от страната се е стигнало в 387 случая, като причините са свързани с оказана съпротива или внезапно заболяване на мигрантите. Данните за отменените депортации показват ръст с 71 % в сравнение с първото полугодие на 2016 г., става ясно от информация, предоставена от федералното вътрешно министерство в Берлин.\r\n*** След заплахите, отправени от лидера на Вашингтон Доналд Тръмп, държавният глава на Венецуела Николас Мадуро призова гражданите на латиноамериканската страна да се включат във военни учения, съобщава германското издание Das Handelsblatt. \r\nПред хиляди последователи в столицата Каракас, Мадуро предупреди, че те трябва да бъдат подготвени за \"империалистическа\" инвазия от страна на САЩ. Затова всички - както военни, така и цивилни, трябва да се включат в насрочените за 26 и 27 август тренировки на армията.\r\nМиналата седмица Тръмп заяви, че не изключва използването на американски военни за разрешаване на кризата. В понеделник вицепрезидентът Майк Пенс побърза да успокои обстановката, като подчерта, че САЩ ще използват дипломатически и икономически натиск, за да бъде възстановен демократичният ред във Венецуела. От Вашингтон обаче бяха категорични, че няма да приемат налагането на диктатура. \"Провал на държавността във Венецуела заплашва сигурността и просперитета на целия континент и на САЩ\", коментира Майк Пенс в рамките на посещение в Колумбия.\r\n*** Френските сили за сигурност употребиха сълзотворен газ и водни оръдия срещу демонстранти, протестиращи срещу създаването на хранилище за ядрени отпадъци в региона Лотарингия (част от новия регион Гранд Ест от 2016 г. ), съобщава германският национален ежедневник Die Frankfurter Allgemeine Zeitung.\r\nМерките са приложени в отговор на насилие от страна на демонстрантите, които са хвърляли камъни и бутилки със запалителна течност срещу правоохранителните органи. В резултат на сблъсъците има пострадали както от страна на демонстрантите, така и от полицията. \r\nСпоред различни оценки в демонстрацията са участвали между 300 и хиляда души.\r\n*** Вътрешен доклад на германската армия разкрива, че военнослужещ от Бундесвера е починал след провеждането на учения при високи температури, съобщава вестник Das Rheinische Post.\r\nНа 19 юли шестима войници са били приети в болница в град Мюнстер, провинция Долна Саксония, след като са били включени в тренировъчен марш. Десет дни по-късно единият от тях е починал, а друг все още остава за лечение в интензивното отделение. \r\nПри медицинския преглед е установено, че телесната температура на четирима войници е повече от 40 градуса - симптом на топлинен удар, твърдят блогъри, получили достъп до вътрешния доклад на въоръжените сили. \r\nНаскоро в Австрия почина войник, който е марширувал на открито при температури от 38 градуса по Целзий. Справка показва обаче, че на 19 юли температурата в Мюнстер е била само 27,7 градуса. \r\nГоворител на Министерството на отбраната съобщи, че вероятна причина за топлинния удар е станала консумация на енергийна напитка, което е довело до трагични последствия. Все още обаче няма ясни доказателства за това твърдение. Известно е обаче, че по време на ученията войниците са били оборудвани с оръжие, бронирана жилетка, яке, защитен костюм и каска. \r\nПредседателят на Комисията по отбрана в Бундестага, Ханс-Петер Бартелс, призна, че случаят е много необичаен и остава загадка. Той обаче бе категоричен: \"Докато не изясним какво се е случило, да се забранят всякакви спекулации за евентуална вина от страна на войниците\". \r\n***", "date": "2017.08.16", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/16/2426098/denyat-16-avgust-v-balgarskata-istoriya.html", "text": "На тази дата се създава Комитет „Единство” в Пловдив, с основна цел – борба срещу решенията на Берлинския конгрес. Начело на комитета застава Димитър Матевски. На 29 август 1878 година в Търново Стефан Стамболов, Георги Живков, Христо Иванов-Големия и други основават комитет \"Единство\" като си поставят за цел да подпомагат съпротивителното движение на българите от Македония и Одринска Тракия.\r\nПрез 1886 г. на тази дата след контрапреврата, осъществен от русофобски настроени дейци с цел връщане на престола на детронирания на 9 август 1886 г. княз Александър I Батенберг, пловдивските войски влизат в София.\r\n2006 г.\r\nГлавният прокурор Борис Велчев и управителят на Българската народна банка (БНБ) Иван Искров подписват споразумение за сътрудничество между ръководените от тях институции. Със споразумението БНБ и Главната прокуратура ще регламентират начина за обмяна на информация относно престъпления в банковата и финансовата сфера и за предотвратяване на закононарушения.\r\n2000 г.\r\nОтчетено е, че в България има 700 699 безработни, което е 18,33 % от работоспособното население. За първи път през лятото безработицата нараства, като причината е в закриването на държавни предприятия.\r\n1982 г.\r\nВ София е открита Международна изложба на детското изобразително изкуство и научно-техническо творчество.\r\n1979 г.\r\nВ София се провежда първа международна детска асамблея \"Знаме на мира\". Открит е и едноименен монумент в местността \"Камбаните\" край София. За откриването на монумента в България пристига и генералният директор на ЮНЕСКО Амаду Махтар М'Боу. Председател на инициативния и организационния комитет на международната детска асамблея е Людмила Живкова.\r\nДнес приемник на “Знаме на мира” е Фондация \"Людмила Живкова - Знаме на мира\", създадена през 1999 година във връзка с 20-годишнината от създаването на Международното движение \"Знаме на мира\". Основен принцип на фондацията е “Всеки може да бъде творец в Асамблеята на мира!”\r\n1965 г.\r\nВ Москва завършват преговорите за икономическо сътрудничество между СССР и България за периода 1966-1970 г.\r\n1960 г.\r\nБългария признава независимостта на Кипърската република.\r\nКипър става независима република с първи президент архиепископ Макариос.\r\nКипър е остров в Средиземно море, намиращ се на 113 километра на юг от Турция. Площта му е 9251 km2, а столицата е Никозия. Днес населението на Кипър е 780 хил. души, като 180 хил. живеят в Северен Кипър. Паричната единица на Кипър е кипърска лира.\r\nКипър е президентска република. Според конституцията от 1960 г. президентът трябва да бъде кипърски грък, а вицепрезидентът - кипърски турчин, избирани за 5 години. Те ръководят и изпълнителната власт - Съвет на министрите. Законодателната власт се изпълнява от Палата на представителите, избирани за 5 години.\r\nПрез II хилядолетие пр. Хр. Кипър е един от центровете на критско-микенската култура. През 294 пр. Хр. Кипър спада към държавата на Птолемеите, през 58 пр. Хр. е завладян от Рим, а през 395 г. влиза в състава на Византия. През 1191 г. Кипър е завладян от кръстоносците начело с Ричард Лъвското сърце. В периода 1489-1571 г. принадлежи на Венеция. След което седем години е под властта на Османската империя. През 1878 г. Кипър е окупиран от Великобритания (1914 г. анексиран, 1925 г. обявен за колония). През 1949 г. е основана Прогресивната партия на трудовия народ на Кипър (АКЕЛ). През 1955 г. се разгръща масова националноосвободителна борба на кипърските гърци. На 16 август 1960 г. получава независимост и на острова се разполагат военни бази на НАТО. От 1960 г. Кипърската република е член на ООН. Тя е една от държавите съоснователки на Движението на необвързаните страни. В началото на 60-те години възниква въоръжен конфликт между турската и гръцката общност. През 1964 г. на острова са въведени войски на ООН. Десет години по-късно е осъществен антиправителствен преврат за присъединяване (еносис) на Кипър към Гърция. В отговор Турция окупира северната част (около 40 % от територията) на страната. През 1975 г. едностранно е обособена турска федеративна държава в Кипър, която през 1983 г. се самопровъзгласява за Севернокипърска турска република.\r\n1947 г.\r\nНа 16 август 1947 г. Софийският областен съд произнася смъртната присъда над Никола Петков по обвинение в контрареволюционна дейност . Присъдата е изпълнена на 23 септември 1947 г. На 15 януари 1990 г. IX - тото Народно събрание приема решение, с което обявява политическа и гражданска реабилитация на Никола Петков\r\nНикола Димитров Петков е роден на 21 юли 1893 г. Той е български общественик, политик, създател и деец на БЗНС. Завършва Първа мъжка гимназия в София (1910 г.) и следва право в Париж, завръща се по време на войните. През 1922 г. завършва Сорбоната и е назначен за секретар на българската легация в Париж. След Деветоюнския преврат 1923 г. подава оставка и живее в Париж до 1929 г. От 1930 г. е в земеделското движение. Работи като редактор на вестник \"Пладне\"; през 1931-1932 г. е редактор на вестник \"Земя\". През 1932 г. става съосновател на БЗНС \"Ал. Стамболийски\"; редактор на вестник \"Земеделско знаме\" (1932-1934 г.). След Деветнадесетомайския преврат 1934 г. е в опозиция и се ориентира към БЗНС \"Врабча 1”. От 1937 г. е отново в БЗНС \"Ал. Стамболийски\". Никола Петков е народен представител в XXIV обикновено НС (1938-1939 г.); касиран за антифашистка дейност. Министър без портфейл в правителството на Отечествения фронт, образувано след Деветосептемврийския преврат 1944 г. От лятото на 1945 г. напуска правителството и създава опозиционния БЗНС \"Никола Петков\". Народен представител в VI ВНС (октомври 1946 - юни 1947 г. ). Обявява се против съветската окупация и защитава българския държавен суверенитет. Арестуван в Народното събрание на 5 юни 1947 г. Екзекутиран по силата на скалъпен процес, а партията му е забранена със закон.\r\n1913 г.\r\nВ Гюмюрджина е обявено автономно управление (Независимо западнотракийско правителство) начело с българина мюсюлманин Хафуз Сали, подкрепено в Дедеагач на 18 септември (Гюмюрджинската република).\r\n1886 г.\r\nСлед контрапреврата, осъществен от русофобски настроени дейци с цел връщане на престола на детронирания на 9 август 1886 г. княз Александър I Батенберг, пловдивските войски влизат в София. Назначено е ново правителство от националисти русофоби начело с Васил Радославов, което обявява военно положение, отменено на 30 август 1887 г. Правителството е назначено с прокламация “ Към българския народ” от 16 август 1886 г., обнародван в “Държавен вестник”, бр. 80 от 19 август 1886 г.\r\nКонтрапревратът е организиран от председателя на Народното събрание Стефан Стамболов и подкрепен от началника на пловдивския гарнизон С. Муткуров. На 11 август те се обръщат с прокламация към българския народ, в която обявяват правителството на Васил Друмев за незаконно и призовават народа да защити короната. Към София се отправят верните на княза военни части от Южна България и Сливница. Детронаторите се разбягват. До княз Александър I Батенберг е изпратена телеграма, с която е призован да се завърне в страната. На 12 август е съставено ново правителство начело с П. Каравелов, което съществува 4 дни. Съставено е княжеско наместничество, което според Търновската конституция трябва да управлява страната при отсъствието на владетеля. В състава му са включени Ст. Стамболов, П. Р. Славейков, и д-р Г. Странски. Образувано е ново правителство начело с Васил Радославов. На път за България княз Александър I Батенберг изпраща телеграма до руския император, с която иска съгласието му за оставането си на престола. Отговорът е отрицателен и на 25 август 1886 г. княз Батенберг обявява окончателното си решение да абдикира. Преди да напусне България той съставя Регентство, което да управлява страната до избора на нов княз. В него влизат Ст. Стамболов, П. Каравелов и С. Муткуров.\r\nВ тази обстановка правителството и тримата регенти трябва да се справят с опитите на съседните държави да се възползват от тежкото положение на Княжеството, да неутрализират войнстващата русофилска опозиция и да изберат нов княз.\r\n1878 г.\r\nВ Пловдив е основан комитет за борба срещу решенията на Берлинския конгрес, наречен по-късно \"Единство\". Начело на комитета застава Димитър Матевски.\r\nКомитетите “Единство” са създадени в различни краища на Княжество България и Източна Румелия, за да ръководят всенародното движение на българския народ против несправедливите решения на Берлинския конгрес от 1878 г. На 29 август 1878 г. в Търново Ст. Стамболов, Г. Живков, Хр. Иванов-Големия и други основават комитет \"Единство\" като си поставят за цел да подпомагат съпротивителното движение на българите от Македония и Одринска Тракия и да работят за обединението на българските земи. Подобни комитети възникват в Русе, Габрово, Ловеч, София и много други градове на Княжеството. Първият комитет в Източна Румелия е учреден на 16 август 1878 г. в Пловдив от Д. Матевски, П. Свещаров и др. Скоро след него възникват комитети в повечето градове и села на Областта. Под тяхно ръководство са и гимнастическите дружества, чиято цел е непосредствената подготовка на населението от Източна Румелия за въоръжена борба. Редица дейци на комитетите участват активно и в подготовката на Кресненско-Разложкото въстание 1878–1879 г.\r\nДимитър Матевски е виден деец на националноосвободителното движение и на борбата за обединение на отечеството след Берлинския конгрес от 1878 г. Той е роден през 1835 г. в Чирпан. Учи в Стара Загора, а след това учителства в Меричлери. Там той основава читалище. През 1871 г. след конфликт с фанариотите Димитър Матевски е принуден да се пресели в Пловдив.\r\nВ Пловдив учителства в училище Св. Троица. Запознава се с В. Левски. През следващите години Димитър Матевски участва дейно в национално освободителната борба. Избран е за председател на пловдивския революционен комитет.За изготвянето на историческата справка на Агенция “Фокус” са използвани следните източници:На тази дата са родени:\r\n1938 г.\r\nРодена е Йорданка Кузманова - българска драматична и филмова актриса. Завършва актьорско майсторство във ВИТИЗ (дн. НАТФИЗ) през 1960 г. Работи във Варненския (1960-1964 г.), Народния (1964-1966 г.) и Младежкия (от 1966 г.) театри. Изпълнява роли в: “Укротяване на опърничавата”, “Чайка”, “Боряна”, “Иван Шишман”, “Варвари”, “Въпрос на принцип”, “Лошо момиче” (1992 г.), “Обичам…” (1994 г.), “Дон Жуан в ада” (1997 г.), “Маркиза дьо Сад” (1997 г.), “Жени на ръба” (2001 г.). Участва в телевизионния театър (“Ивайло”, 1972 г.), изявява се като автор на моноспектакли - “Насаме”, “Обичам”. Снима се в характерни роли в киното - “Под дъжда” (1967 г.), “Самодивско хоро” (1976 г.), “Година от понеделници” (1977 г.), “Двойникът” (1980 г.). Стихосбирката “Реалността, която…” (1997 г.).\r\n1903 г.\r\nРоден е Георги-Асен Димитров Дзивгов - български поет и преводач. Завършва Френския колеж, след което през 1931 г. следва литература и философия в Париж. Пътува из Европа и Америка. Работи в български легации в Париж, Милано, Анкара, Техеран. В периода 1936-1948 г. е първи секретар в Министерството на външните работи. През 1949-1955 г. е началник-отделение. Сътрудник е на списание \"Златорог\". Превежда на френски език големите български поети и съвременни произведения - на Д. Димов, А. Гуляшки. Автор е на съчиненията \"Етюди. Стихотворения\" (1927 г.), \"Poetes bulgares. Превод и критика\" (1927 г.). Умира на 18 февруари 1986 г. в София.\r\n1900 г.\r\nРодена е Магда Драгова Петканова - българска писателка. В периода 1918-1921 г. следва математика в СУ “Св. Климент Охридски”. Работи в Министерството на железниците и като коректор в Държавна печатница. Укрива дейци на ВМРО. След 9 септември 1944 г. се включва в организационния живот на СБП - секция драматурзи, и в редколегията на списание \"Театър\". Дебютира със стихове през 1932 г. Утвърждава се като поетеса на страниците на вестник \"За жената\". Превежда творби от полски, чешки и сърбохърватски език. Авторка е на сценарии за игрални филми - \"Шибил\" (1968 г., съвместно със З. Жандов), на либретото за операта \"Ивайло\" (музика М. Големинов), на либретата \"Левски\" (\"Водите прииждат\"), \"Към пропаст\" (по пиесата на Ив. Вазов) и \"Сеяч на дните, дето идват\" (по \"Самуил\"). Нейни драми са поставени в Народния театър в София. Автор е на съчиненията \"Македонски песни\" (1927 г.), \"Изгубен камък\" (1933 г.), \"Кавали свирят\" (1939 г.), \"Царица Теодора\" (драма, 1946 г.), \"Буна за земя\" (драма в стихове, 1956 г.), повестта \"Левски\" (1957 г.), \"Стихотворения\" (1958 г.), \"Една от нас\" (драма, 1961 г.), \"Самуил\" (драма, 1961 г.), \"Райна Княгиня\" (очерк, 1962 г.), \"Командировка\" (комедия, 1964 г.), \"Апостолът на свободата\" (драма в стихове, 1966 г.). Умира на 16 май 1970 г. в София.\r\n1866 г.\r\nРоден е Иван Николов Бацаров - български офицер, ген.-майор и военен лекар.\r\nЗавършва медицина в Цюрих Швейцария. Участва като доброволец в Сръбско-българската война през 1885 г. Постъпва на служба в армията през 1893 г. През 1904 г. е назначен за началник на I Софийска дивизионна болница, а от 1906 г. и по време на Балканските войни (1912–1913 г.) е дивизионен лекар в IV Пехотна Преславска дивизия. От януари 1914 г. е назначен за главен лекар в Българската армия. След въвличането на България в Първата световна война (1914–1918 г.) е началник на Военно-санитарната част при Министерството на войната и главен лекар при Щаба на Действащата армия. Той е първият български лекар, удостоен с генералски чин (15 август 1917 г.). Уволнява се от армията през 1920. Умира през януари 1951 г.\r\n1858 г.\r\nРоден е Атила Спасов Зафиров - български военачалник, генерал-майор (1917 г.). Завършва Пловдивското класно училище през 1877 г., след което участва в Освободителната война (1878 г.). След Освобождението завършва Военното училище с втория випуск (1880 г.) и стрелкова школа в Русия. Участва в преврата на 9 август 1886 г., след което емигрира в Русия, където служи в руската армия. През 1898 г. се завръща в България и служи в 22 пехотен Тракийски полк и 9 пехотен Пловдивски полк. През 1912-1913 г. командва 26 пехотен Пернишки полк. През I световна война командва III бригада и I пехотна Софийска дивизия. Умира на 29 януари 1922 г.\r\n1845 г.\r\nРоден е Ангел Димитров Пюскюлиев – български възрожденски лекар и общественик. Завършва медицина в Цариград през 1871 г. От 1871 г. до 1877 г. е военен лекар в турската армия. През Руско-турската война (1877-1878 г.) избягва от турската войска и се завръща в България. Работи като окръжен лекар в Габрово (1879-1880 г.), градски лекар във Варна (1881-1884 г.), управител на Варненската държавна болница (1884-1892 г.). От 1892 г. до 1894 г. е директор на Гражданска санитарна дирекция при Министерството на вътрешните дела и председател на VI медицински съвет. Внася в НС проект за изменение на санитарния закон от 1888 г., утвърден през 1893 г., а чрез Върховния медицински съвет издава няколко правилника за народното здраве. Противопоставя се на проекта на Стефан Стамболов за откриването на Медицински факултет в София. От 1895 г. до смъртта си упражнява частна практика във Варна. Той е един от основателите (1883 г.) и председател (до 1888 г.) на Варненското медицинско дружество, един от основателите (1903 г.) и председател (от 1921 г. почетен председател) на Варненския клон на Българския лекарски съюз. Избиран е 2 пъти за кмет на Варна. Като студент сътрудничи на вестник \"Гайда\" (1863-1967 г.) и \"Македония\" (1866-1872 г.). Автор е на \"Лекуването на охтиката в санаториумите\" (1894 г.). Умира в София на 9 март 1935 г.На тази дата умират:\r\n1982 г.\r\nУмира Илия Волен (пс. на Марин Христов Стаменов) - български писател реалист. Завършва Духовната семинария в София. Работи като чиновник и библиотекар в София, а след 9 септември 1944 г. е редактор в издателство \"Български писател\", зам.-главен редактор на сп. \"Септември\". Автор е на съчиненията \"Черни угари\" (1926 г.), \"Кръстци\" (1931 г.), \"Божи хора\" (1937 г.), \"Радост вкъщи\" (1942 г.), \"Диви души\" (1945 г.), \"Вълчи времена\" (пиеса, 1956 г.), \"Между два свята\" (1958 г.), \"Златановата мечта\" (1960 г.), \"Йов\" (1964 г.), \"Героят на селото\" (1966 г.), \"Мисъл и думи. Есета, изказвания\" (1967 г.), \"На село през войната\" (1967 г.), \"Две пиеси\" (1968 г.), \"Еднакви имена\" (1969 г.).\r\n1965 г.\r\nУмира Константин Василев Кисимов - български актьор. Роден е на 16 април 1897 г. Следва право и философия в СУ “Св. Климент Охридски” (1921-1922 г.). До 1924 г. играе в “Театър - студио” на И. Даниел. Завършва Драматичната школа при Народния театър “Иван Вазов”. Участва във филмите: “След пожара над Русия” (1929 г.), “Безкръстни гробове” (1931 г.), “Грамада” (1936 г.), “Калин Орелът” (1950 г.), “Под игото” (1952 г.), “Героите на Шипка” (1955 г.), “Хайдушка клетва” (1958 г.), “Хитър Петър” (1960 г.), “Стубленските липи” (1960 г.), “Вятърната мелница” (1961 г.), “Българи от старо време” (тв, 1963 г.), “Грамофон и маслини за моите приятели” (тв, 1965).\r\n1959 г.\r\nУмира Константин Константинов Соларов – български офицер, генерал от пехотата. Той е роден на 19 февруари 1881 г. в Търново. През 1901 г. завършва Военното училище в София, а през 1910 г. и Военната академия в Торино, Италия. Като млад офицер служи в Лейбгвардейския ескадрон. През Балканската война (1912-1913 г.) служи в щаба на VI-та пехотна дивизия, в щаба на V-та армия, а после в щаба на Съединените армии. Преподавател е по военна история във Военното училище в периода 1913-1915 г. През I световна война е началник-щаб на 3-та и 6-та пехотни бригади, а по-късно служи в щаба на конната дивизия. След войната служи в Министерството на войната като командир на V-та пехотна Дунавска дивизия и началник на III инспекционна област. Произведен е в чин генерал-майор през 1926 г. Генерал-лейтенант става през 1930 г. Има много публикации и книги в областта на военната психология и педагогика.\r\n1942 г.\r\nУмира Иван Пеев Плачков - български книжовник и публицист, преводач. Завършва Роберт колеж в Цариград (1882 г.). Учител, член на Висшия учебен комитет, мин. на нар. просвещение (1900-1901; 1912-1913). Член на БАН и неин секретар от 1912г. Сътрудничи в списание \"Наука\", \"Периодическо списание\", \"Мисъл\", \"Българска сбирка\", \"Български преглед\", \"Училищен преглед\" и други; във вестник \"Южна България\", \"Балканска зора\" и други. Редактор е на вестник \"Реч\" (1909 г.), главен редактор на вестник \"Мир\" (1912-1935 г.). Отделни книги: \"Идеологическа класификация на българските предлози\" (1890 г.), \"Бележки, очерки и фейлетони, 1884-1900” (1907 г.), \"Очерки и бележки по учебното дело\" (1911 г,), \"Иван Евстратиев Гешов\" (1926 г.), \"Доктор К. Стоилов\" (1930 г.) и други. Прави и преводи от английски език.: Кингсли - \"Между два свята\", Марк Твен - \"Ново поколение\", Чарлз Дикенс - \"В безпътица\". Автор на биографии (за Ю. Трифонов, Й. Иванов, Г. Бенев, Ст. Л. Костов, Ст. Аргиров), рецензии, стихотворения, пътни бележки. Книги.: \"Допълнение на Закона за Народното просвещение\" (1911 г.), \"Стоян Аргиров\" (1943 г.), \"Спомени\" (1994 г.).\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.16", "title": "Денят 16 август в българската история"}
{"url": "http://www.focus-news.net/news/2017/08/16/2426099/mosv-proveryava-se-signal-za-zamarsyavane-na-reka-tundzha.html", "text": "Екип от експерти на РИОСВ – Стара Загора, Басейнова дирекция „Източнобеломорски район“ – Пловдив и Регионална лаборатория – Стара Загора провериха сигнал за умрели крави след водопой от река Тунджа в землището на село Кукорево, община Тунджа. Това съобщиха от пресцентъра на Министерството на околната среда и водите (МОСВ). Проверката по случая е стартирала на 15 август. \r\nПри извършения оглед на мястото, описано в сигнала, не се е установило неприятна миризма или промяна на цвета на водата, както и наличие на мъртва риба.\r\nВ землището на селото не е имало източници на отпадъчни води, които да заустват в реката.\r\nЗа да се установи състоянието на водите, са взети две водни проби – първата от мястото на водопой на животните, а втората – на 1,5 км нагоре по течението на реката преди първата проба.\r\nВзетите водни проби ще бъдат анализирани в лабораторни условия по показатели, определени от басейновата дирекция в Пловдив, а резултатите своевременно ще бъдат оповестени.", "date": "2017.08.16", "title": "МОСВ: Проверява се сигнал за замърсяване на река Тунджа"}
{"url": "http://www.focus-news.net/news/2017/08/16/2426100/api-dnes-se-otvaryat-shestte-oferti-za-tol-sistemata.html", "text": "От 17.00 часа в АПИ ще бъдат отворени офертите за изграждане на ТОЛ система. Шест са участниците в обществената поръчка.Агенция \"Фокус\" припомня:\r\nВ събота министър-председателят Бойко Борисов съобщи, че въвеждането на ТОЛ система за тежкотоварните автомобили може да бъде изпълнено от държавата, ако в понеделник процедурата за избор на изпълнител отново не стартира. В понеделник стана ясно, че започва структурирането на държавна компания, която ще оперира ТОЛ системата. Обществената поръчка за избор на изпълнител обаче няма да бъде прекратена и двата процеса ще са паралелни. Ако бъде класиран кандидат чрез обществената поръчка, процедурата ще продължи по стария ред. \r\nСтартът на ТОЛ системата се бави вече 2 години, заради непрестанното обжалване на обществената поръчка за избор на изпълнител. Очаква се изграждането й да струва около 200 милиона лева и да въведе по-справедливо заплащане за преминаване на тежкотоварните автомобили през магистралите на страната. Идеята за въвеждането на такси на база големината и километрите, които изминават ТИР-овете, датира от 2015 година. На следващата бе обявена и обществената поръчка за изграждането на ТОЛ системата. Заради десетките жалби и обжалвания по нея, преди месец Министерството на регионалното развитие и благоустройството се закани да сезира компетентните органи и да внесе насрещен иск за пропуснати ползи. Тогава министър Нанков уточни, че са внесени 6 оферти за участие в процедурата, а пред Комисията за защита на конкуренцията са образувани общо 14 производства по жалби срещу актове, действия и бездействия на възложителя, докато пред Висшия административен съд са образувани 11 производства по актове на КЗК. Той отбеляза, че пътният сектор у нас се издържа основно от лекотоварните автомобили, но целта е чрез внедряването на новия модел за събиране на такси да се създаде устойчива и самофинансираща се пътна инфраструктура.", "date": "2017.08.16", "title": "АПИ: Днес се отварят  шестте оферти за ТОЛ системата"}
{"url": "http://www.focus-news.net/news/2017/08/16/2426101/denyat-16-avgust-v-svetovnata-istoriya.html", "text": "На тази дата по идея на френския министър - кардинал Мазарини във Франкфурт на Майн е създадена Рейнската лига (1658-1667 г.).\r\nНа 16 август през 1960 г. Кипър става независима република с първи президент архиепископ Макариос. \r\n2015 г.\r\nЗагиват трима бойци на КРП и един войник на турската армия след сблъсък помежду им в провинция Карс.\r\n2015 г.\r\nБойци на Ислямска държава екзекутират 15 жени в Мосул.\r\n2015 г.\r\nНад 110 души загиват след въздушни удари на сирийските ВВС над контролирания от бунтовници град Доума.\r\n2014 г.\r\nГубернаторът на щата Мисури в САЩ въвежда извънредно положение и полицейски час в град Фъргюсън във връзка с ескалацията на гражданските протести. Арестувани са журналисти отразяващи събитията в града.\r\n2014 г. \r\nВ столицата на Пакистан Исламабад избухват мощни граждански протести за сваляне правителството на Наваз Шариф министър председател от 5 юни 2013 г.\r\n2013 г.\r\nВ Египет протича „Ден на гнева“. 50 човека загиват, а стотици са ранени.\r\n2012 г.\r\nВластите на Великобритания предявяват ултиматум на посолството на Еквадор в Лондон да им бъде предаден основателя на WikiLeaks Джулиан Асандж. Посолството е оградено от британски полицаи.\r\n2006 г.\r\nСамолет на американската авиокомпания „Унайтед Еърлайнс” със 182 души на борда и 12-членен екипаж е приземен принудително на летище „Логан” в Бостън след избухнала по време на полет конфронтация между трима пътници и екипажа на самолета.\r\nВсички пасажери от полет 923 от Лондон „Хийтроу” за летище „Дълес” във Вашингтон са свалени от самолета и личният им багаж е подложен на проверка. Полицията разпитва жена, която изпаднала в истерично състояние по време на полет. У нея били намерени отвертка, вазелин и кибрит. Според някои съобщения, тя носела бележка, свързана с терористичната мрежа „Ал Кайда”.\r\n1924 г.\r\nНа Лондонската конференция, събрала държавите победителки в Първата световна война, е утвърден план Дауес. Той представлява репарационен план за Германия. Разработен е от международен комитет от експерти под ръководството на американския банкер Ч. Дауес, и предвижда възстановяване на германската индустрия чрез международен заем от 800 млн. златни марки. Влиза в сила от 1 септември 1924 г. По-късно е заменен с плана „Йънг\".\r\n1914 г.\r\nПо време на Първата световна война немските войски превземат белгийския град Лиеж, след оказана съпротива на защитниците му.\r\nПървата световна война се води между две европейски групировки – Централните сили (Германия и Австро-Унгария) и Антантата (Англия, Франция и Русия). Отначало във войната участват осем европейски държави - Германия и Австро-Унгария, от една страна, и Великобритания, Франция, Русия, Белгия, Сърбия и Черна гора от друга. По-късно в нея са въвлечени и други страни. Участват общо 38 държави - 4 в т. нар. Централни сили - Германия, Австро-Унгария, България и Турция, и 34 в Антантата.\r\nПовод за войната става убийството на австро-унгарския престолонаследник Франц-Фердинанд в Сараево на 28 юни 1914 г., от членове на сръбска националистическа организация.\r\nВ отговор на този акт Австро-Унгария изпраща ултиматум на Сърбия с неизпълними условия, вследствие на което войната между тях става неизбежна. Военните действия започват на 15 юли 1914 г. В следващите дни в конфликта се намесват Германия - като съюзник на Австро-Унгария, и Русия - на страната на Сърбия. Освен това Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз (Централни сили), проявява колебания и през пролетта на 1915 г. е привлечена на страната на Антантата.\r\nОт лятото на 1914 г. до лятото на 1915 г. войната се води с променлив успех и за двете групировки, като превес имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Антантата настъпва обрат в хода на военните действия и през есента на 1918 г. държавите от Тройния съюз капитулират.\r\n1904 г.\r\nПо време на Руско-японската война (1904-1905 г.), императорът на Япония предлага руският гарнизон на Порт Артур да капитулира.\r\nВойната между Русия и Япония е за политическо господство в Далечния изток. Тя започва на 9 февруари 1904 г., когато японски миноносци без обявяване на война внезапно нападат руската ескадра, намираща се в Порт Артур, и повреждат 3 големи бойни кораба (броненосците \"Цесаревич\" и \"Ретвизан\" и крайцера \"Палада\"). Благодарение на действията на руския адмирал Макаров, който от 8 март 1904 г. поема командването на Порт Артур, се запазва боеспособността на руския флот и той започва да се готви за активни действия. След гибелта на адмирал Макаров на 13 април флотът преминава към пасивна отбрана. Действията на японските войски по суша започват с бързо, енергично и стремително настъпление. Командващият руските войски ген. Куропаткин не успява да организира контранастъпление навреме. Руската армия е победена в Мукденското сражение, при което загубва 89 000 души (29 000 пленници). Японските загуби са около 72 000 души. В Русия се сформира Втора тихоокеанска ескадра под командването на вицеадмирал З. П. Рожественски, която тръгва от Балтийско и Черно море към Владивосток. След 7-месечен поход, през май 1905 г. руския флот стига до Корейския пролив. На 27 и 28 май става главното сражение между двата флота. Руският флот е разбит и изходът от войната е решен. На 5 септември 1905 г., чрез посредничеството на американския президент Т. Рузвелт, в американския град Портсмут е сключен мирен договор, с който завършва войната. Русия признава \"особените\" интереси на Япония в Корея, отстъпва й южната част на остров Сахалин и се отказва от правото на ползване на Квантунския п-ов с базата Порт Артур. Отстъпва още на Япония и Южноманджурската жп линия.\r\n1861 г.\r\nПо време на Гражданската война между Севера и Юга в САЩ (1861-1865 г.), президентът на САЩ Линкълн забранява търговията с щатите на Конфедерацията.\r\nВойната между Северните и Южните щати е предизвикана от противоречията между робовладелската олигархия, от една страна, и буржоазията, фермерите и работниците - от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия. През първия етап на войната, който се води в периода 1861-1862 г. войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и други, водят до прелом в хода на войната (1863-65 г.). Изходът на битката при Гетисбърг през юли 1863 г. проваля последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите й и войските й капитулират на 9 април 1865 г. Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната.\r\n1658 г.\r\nПо идея на френския министър - кардинал Мазарини във Франкфурт на Майн е създадена Рейнската лига (1658-1667 г.). Лигата е съюз на владетелите от Свещената Римска империя, чиито владения са разположени по поречието на Рейн. Това са шведския крал (като владетел на Бремен и Вердюн), брауншвайгския и хесенския князе, датския крал и Франция. Рейнската лига е насочена против Хабсбургите за съхраняване на политическия ред в Германия, определен от Вестфалския мир (1648 г.). При започването на Френско-холандската война (1667-1668 г.), в която Швеция става съюзник на Холандия, рейнската лига е разпусната (15.08.1667 г.).На тази дата са родени:\r\n1958 г.\r\nРодена е Мадона (псевдоним на Мадона Луис Вероника Чиконе) – американска поп- и рокпевица и актриса от италиански произход. Мадона е една от най-популярните поп- и рокизпълнителки през 80-те и 90-те години на ХХ в. През 1977 г. тя се премества в Ню Йорк, където участва в различни музикални групи и проекти (до 1982 г., когато се запознава с Марк Каминс, продуцент на първия и втория й сингъл “Everybody”, “Physial Attraction”). През 1983 г. записва песента “Holiday”, отново продуцирана от М. Камнис. В края на 1984 г. Мадона издава втория си албум - “Like a Virgin”, а през 1985 г. получава световна известност, продавайки милиони плочи и видеоклипове. След записването на песента „Material Girl” певицата реализира първото си турне. Седмият й албум “Bed time Stories” става мултиплатинен.\r\nПрез 1995 г. Мадона работи над ролята на Евита Перон във филм-адаптация на мюзикъла на Андрю Лойд Уебър “Евита”. За ролята на Евита Перон Мадона получава “Златен глобус за най-добра актриса”, а саундтракът към филма „Евита” става хит. През 1998 г. тя записва и издава албума “Rey of light”, силно повлиян от електронната музика, техното и трип-хопа - символ на музикалната култура от края на 90-те години на ХХ в. През 2000 г. издава албума “Music”.\r\nФилмография: „По следите на видението”, “Отчаяно търсещата Сюзан”, “И Бог създаде жената” (реж. Роже Вадим), “Шанхай експрес” (продуцент и композитор Дж. Харисън), “Кое е това момиче?” (едноименен албум и песен, 1987 г.), “Дик Трейси” (1990), “Опасна игра” (1993 г.), “Четири стаи” (1995 г.), “Момиче № 6” (1996 г.), “Евита” (1996 г.), “Почти идеално” (2000 г.).\r\nДискография: “Madonna” (1983 г.), “Like a Virgin” (1984 г.), “True Blue” (1986 г.), “Who’s That Girl” (1987 г.), “You Can Dance” (1987 г.), “Like a Prayer” (1989 г.), “Dick Tracy: “I’m Breathless” (Music from &…)” (1990 г.), “The Royal Box” (1990 г.), “The Immaculate Collection” (1990 г.), “Erotica” (1992 г.), “Bedtime Stories” (1994 г.), “Something to Remember” (1995 г.), “Selections from Evita” (1997 г.), “Inthebeginning” (1998 г.), “Ray of Light” (1998 г.), “Ray of Light [Japan Bonus Track]” (1998 г.), “The Early Years” (1998 г.), “Ray of Light [Japan Bonus CD]” (1999 г.), “Rock on ROM” (2000 г.), “Music” (2000 г.), “Music [US Limited Edition]” (2000 г.), „Music [Australia Bonus Tracks]” (2000 г.), “Music [Import Bonus CD]” (2001 г.), “Like A Virgin [Remastered]” (2001 г.).\r\n1954 г.\r\nРоден е Джеймс Камерън – американски режисьор от канадски произход. Един от най-големите майстори на екшъни, донесли му световна известност - “Терминатор” (1984 г.), “Пришълец I” (1986 г.), “Терминатор II” (1991 г.). Снима също: филми на ужаса - “Пирани II” (1984 г.); психодрами - “Абис” (1989 г.), “Истински лъжи” (1994 г.), “Титаник” (1997 г.); “Тъмният ангел” (тв 2000 г.), “Ghosts of the Abyss” 2002 г.\r\n1933 г.\r\nРоден е Стюарт Руса - американски астронавт, майор от ВВС. Във ВВС е от 1953 г. Завършва Колорадския университет през 1962 г. и получава степен бакалавър по авиационна техника. Две години работи във военновъздушните бази като летец и ръководител на инженерните служби. През 1965 г. завършва училище за подготовка на пилоти за аерокосмични изследвания, служи като летец изпитател в авиационната база \"Едуардс\" (Калифорния). От 1966 г. е в групата на астронавтите към НАСА. От 1 до 10 февруари 1971 г. заедно с А. Шепард и Е. Митчъл извършва полет към Луната като пилот на основния блок на космическия кораб \"Аполо-14\". Полетът продължава 216 ч. и 2 мин. Правят се фотографски снимки, сондиране и наблюдения на лунната повърхност.\r\n1902 г.\r\nРоден е Юрий Николаевич Рьорих - руски учен изтоковед, доктор на филологическите науки (1957 г.), професор. Получава разностранна филологическа подготовка в най-големите изтоковедски научни центрове на света. През 1923-1957 г. живее и работи в Индия. През 1930-1942 г. е директор на Института за хималайски изследвания в Нагара. Заедно с баща си участва в научни експедиции в Китай, Монголия и др. През 1957 г. се завръща в Русия, където завежда Сектора по история на религията и философията в Института на народите на Азия към АН на СССР. Основните му трудове са посветени на историята на Тибет и тибетско-монголски отношения. Автор е на съчинения по етнография, върху материалната култура на народите от Централна Азия, тибетската историография и езикознание, по иконография, будистка философия и религия. Превежда най-голямото исторически съчинения от ХV в. - \"Синият тептхер\" (ч. 1-2, 1949-1953 г.). Член е на Кралското азиатско дружество в Лондон, на Азиатско дружество в Бенгалия, на американски археологически и етнографски дружества и други. Умира на 21 май 1960 г. в Москва.\r\n1888 г.\r\nРоден е Томас Едуард Лорънс - английски разузнавач. По образование археолог. Лорънс служи в британската армия (1914-1919 г., 1922-1935 г.).Той е сътрудник в Бюрото по арабските проблеми в Кайро (1916 г.-1919 г.). Като разузнавач работи в Сирия, Палестина, Арабия и Египет. Съветник по арабските въпроси в Министерството на колониите (1921 г.-1922 г.). Лорънс разработва идеята за завладяване на Близкия изток и създаване върху арабските територии на \"първия цветен доминион\" в състава на Британската империя. Томас Лорънс умира при автомобилна катастрофа през 1935 година.\r\n1864 г.\r\nРоден е Фердинанд Канинг Скот Шилер - английски философ-идеалист, представител на прагматизма. Преподава в Оксфордския университет (от 1903 г.). От 1929 г. е професор в университета в Южна Калифорния, САЩ. В своя вариант на прагматизма изхожда от това, че познанието като продукт на човешката активност за възпроизводство е само “човешки елемент” на реалността, зависима от човешките действия. За разлика от У. Джейнс, Шилер вижда критерия за истината не в “чувствените”, а само в “благите” (полезни) последствия на действията. В социално-политическата сфера заема антикомунистически позиции. Умира на 6 август 1937 г. в Лос Анжелис.\r\n1859 г.\r\nРоден е Алфред Йенсен - шведски писател, литературовед, езиковед славист. Завършва славянска филология в Гьотеборгския университет в Швеция. Работи като преподавател по руски език в университета, изучава и други славянски езици. За първи път през 1890 г. пътува из Балканския полуостров, посещава Черна гора, Сърбия и България. Избран е за член на Института за Нобелова награда като най-добър познавач на славянската литература. Превежда на шведски език творби на А. С. Пушкин, Т. Г. Шевченко, Х. Сенкевич, А. Мицкевич, Яр. Връхлицки, П. Негош, А. Ашкерц, Хр. Ботев, П. П. Славейков и др. Специално за списание \"Български преглед\" (1893-1900 г.) и \"Кръстът и полумесецът\" (1911 г.) пише и публикува пътеписите за България \"Пътни впечатления от България\" (1895 г.). В студията \"Македония и България\" (1912 г.) подчертава българския характер на населението в Македония. За първи път превежда творби на българската художествена литература на шведски език. През 1893 г. превежда романа \"Под игото\" от Иван Вазов (неотпечатан), публикува книгата \"Христо Ботев, български поет на свободата\" (1891 г.), в която включва уводна статия и 13 стиха на поета, превежда и \"Кървава песен\" от П. П. Славейков (1913 г.). През 1918 г. под редакцията на Йенсен и М. Еренприс излиза сборника \"България\", в който са включени творби от Хр. Ботев, Ив. Вазов, П. П. Славейков, П. К. Яворов и П. Ю. Тодоров. През 1913 г. предлага кандидатурата на П. П. Славейков за Нобелова награда за литература. Умира на 21 септември 1921 г.\r\n1848 г.\r\nРоден е Владимир Александрович Сухомлинов - руски офицер, генерал от кавалерията (1906 г.). През 1867 г. завършва Николаевското кавалерийско училище, а през 1874 г. Академията на Генералния щаб. Участва в Руско-турската война (1877-1878 г.), командва кавалерийски полк и дивизия, началник на Офицерската кавалерийска школа (1886-1897 г.). През 1908 г. е началник на Генералния щаб. В периода 1909-1915 г. Владимир Сухомлинов е военен министър. През март 1916 г. е арестуван и обвинен в държавна измяна и злоупотреби. През септември 1917 г. е осъден на доживотна каторга, заменена с крепостен затвор. На 1 май 1918 г. е освободен поради навършена 70-годишна възраст. Емигрира във Финландия, а след това в Германия. Автор е на “Спомени” (1924 г.). Умира на 2 февруари 1926 г.\r\n1845 г.\r\nРоден е Габриел Липман - френски физик от еврейски произход. Завършва Екол нормал в Париж през 1808 г., след което следва в Хайделберг. От 1883 г. е професор в Парижкия университет. През 1886 г. става член на Парижката академия на науките. Открива цветната фотография, основана на интерференцията на светлината, а през 1908 г. - способа на интегралната фотография. През 1908 г. получава Нобелова награда за физика. Умира на 12 юли 1921 г.\r\n1832 г.\r\nРоден е Вилхелм Вунд - германски физиолог и философ. Той е автор на \"Елементи на физиологическата психология\", \"Психология на народите\" и др. Умира на 31 август 1920 г.\r\n1795 г.\r\nРоден е Хенрих Август Маршнер - германски композитор и диригент. Музикален директор на италианските и немски опери в Дрезден, а след това кралски капелмайстор в Хамбург. Автор е на много опери сред които са “Вампир”, “Храмовник” и “Ханс Хайлинг”. Умира на 14 декември 1861 г. в Хановер.\r\n1645 г.\r\nРоден е Жан дьо Ла Брюер - френски писател, сатирик моралист, член на Френската академия (1693 г.). Той е представител на класицизма. Превежда на френски език Теофрастовите \"Характери\". Издава \"Характери или нрави на този век\" (1688 г.), в което изобразява различни типове хора, особено от тогавашното дворянство, като изтъква техните недостатъци и слабости. Той е последователен класицист. Умира на 10 май 1696 г. в Париж.На тази дата умират:\r\n1977 г.\r\nУмира Елвис Пресли - американски певец и китарист, киноактьор, наречен \"крал на рока\". Роден е на 8 януари 1935 г. в Тюпело, Мисисипи. Музикалната си кариера започва съвсем случайно: изпълнява непретенциозни песни, съчетаващи ритъм-енд-блус, кънтри-енд-уестърн и госпъл. През 1953 г. записва песни срещу 4 долара във фирмата \"Сън Рекърдс\" (продуцент Сам Филипс). На следващата година С. Филипс го кани отново и той дебютира вече професионално с \"Всичко е наред\" (рокабили). Следват изяви в \"Гранд Оул Опри\" в Нешвил (26 септември 1954 г.), през септември - по радиото, през март 1955 г. - по телевизията. През април същата година се среща с полк. Томас Паркър, който се заема с делата му, през май негови песни влизат в класациите за кънтри-енд-уестърн, а до края на 1955 г. \"RCA\" го откупува от \"Сън Рекърдс\". В началото на 1956 г. записва \"Хотелът на разбитите сърца\", а на 28 януари 1956 г. се представя по националната телевизия. След появата на \"битълсманията\" почти престава да концертира, а песните му звучат само във филми. През 1956 г. Пресли се снима в първия си филм - \"Обичай ме нежно\". До 1972 г. участва общо в 33 филма без особена художествена стойност. През 1969 г. се завръща отново на сцената, като се утвърждава с участието си в шоупрограмите на Лас Вегас. Въпреки огромната си известност Пресли няма изнесени концерти извън САЩ, като се изключат 3 участия в Канада през 1957 г. и 1 импровизирана изява в Париж през 1959 г. Умира от сърдечен удар в имението си \"Грейсланд\", превърнато по-късно в музей. Избрани албуми: \"Elvis Presley\" (1956 г.), \"Loving You\" (1957 г.), \"For LP Fans Only\" (1959 г.), \"A Date with Elvis\" (1959 г.), \"Elvis is Back\" (1960 г.), \"His Hand in Mine\" (1960 г.), \"Something for Everybody\" (1961 г.), \"Blue Hawaii\" (1961 г.), \"Pot Luck\" (1962 г.), \"It Happened at the World’s Fair\" (1963 г.), \"Roustabout\" (1964 г.), \"Paradise, Hawaiian Style\" (1966 г.), \"How Great Thou Art\" (1967 г.), \"Glambake\" (1967 г.), \"\"The Memphis Record\" (1987 г.), \"The Legend Begins\" (1992 г.), \"The king of Rock’n’Roll\" (1993 г.), \"The Complete 50’s Masters\" (1993 г.), \"From Nashville to Memphis\" (1994 г.), \"The Essential 60-s Masters, Vol. 1” (1994 г.). Шлагери № 1 в класацията на САЩ: \"Heart-break Hotel\" (1956), \"I Want You, I Need You, I Love You\" (1956), \"Don’t Be Cruel\" (1956 г.), \"Hound Dog\" (1956 г.), \"Love Me Tender\" (1956 г.), \"Too Much\" (1957 г.), \"All Shook Up\" (1957 г.), \"Let Me Be Your Teddy Bear\" (1957 г.), \"Jailhouse Rock\" (1957 г.), \"Don’t\" (1958 г.), \"Hard Headed Woman\" (1958 г.), \"A Big Hunk O’Love\" (1959 г.), \"Stuck on You\" (1960 г.), \"It’s Now or Never\" (1960 г.), \"Are You Lonesome Tonight\" (1960 г.), \"Surrender\" (1960 г.), \"Good Luck Charm\" (1962 г.), \"Suspicious Minds\" (1969 г.), \"Elvis № 1\" (2002 г.).\r\n1959 г.\r\nУмира Ванда Ландовска - полска пианистка, популяризаторка на клавесинната музика. Тя е интерпретаторка на старинна музика за клавесин (Бах, Моцарт и др.). Концертира в Европа и Америка. Създава Школа за старинна музика близо до Париж (1925 г.). От 1941 г. живее в САЩ. Авторка е на музика за пиано и оркестрови пиеси, на трудове за Й. С. Бах и за музиката на XVIII в.\r\n1949 г.\r\nУмира авторката на \"Отнесени от вихъра\" Маргарет Мичъл (1900 - 1949).\r\n1920 г.\r\nУмира Алексей Александрович Шахматов - руски езиковед. Член е на Петербургската АН (от 1894 г.). Роден е на 17 юни 1864 г. в Нарва. Завършва Московския университет през 1887 г. През 1910 г. е професор в Петербургския университет. В периода 1906-1920 г. е председател на Отделението за руски език и литература към АН. Изследва историята на руския език и неговите паметници - летописи от ХI-ХVI в. През 1903 г. разработва проблеми на съвременния руски литературен език. Полага основите на текстологичното описание на летописите и на текстологията като наука. Изследва славянската акцентология, някои въпроси на съвременната фонетика и граматиката на славянски езици, на древните и съвременните индоевропейски езици, на финския и мордовския език. Разработва историческа морфология на руския език. От 1891 до 1916 г. е редактор на академичния “Речник на руския език”. Автор е на съчиненията “Очерк за най-стария период от историята на руския език” (1915 г.), “Увод в курса по история на руския език” (ч. I, 1916 г.), “Синтаксис на руския език” (2 т., 1925-1927 г., посм.).\r\n1919 г.\r\nУмира Александър Петрович Изволски - руски държавник и дипломат. Той е роден на 18 март 1856 г. в Москва. Пълномощен министър е в Белград (1897 г.), в Токио (1900 г.), в Копенхаген (1902 г.). През 1906 г. като министър на външните работи на Русия подобрява отношенията с Япония и Великобритания (1907 г.). Не успява да предотврати анексирането на Босна и Херцеговина от Австро-Унгария (1908 г.). Изпратен е като посланик в Париж (1910 г.), където е основна фигура на преговорите около Балканската война (1912-1913 г.), както и в събитията, които я предизвикват. Подава оставка след избухването на болшевишката революция (1917 г.) и остава да живее в Париж, където издава своите \"Мемоари\" (1920 г.).\r\n1893 г.\r\nУмира Жан Мартен Шарко - френски лекар, един от създателите на съвременната невропатология и психотерапия. Член е на Френската медицинска академия (1872 г.) и Парижката академия на науките (1883 г.). Жан Мартен Шарко е роден на 29 ноември 1825 г. в Париж. През 1848 г. завършва Медицинския факултет на Парижкия университет и работи известно време като лекар. Професор е по невропатология и по патологична анатомия в Парижкия университет. В продължение на 30 години (от 1862 г.) работи в болницата “Салпетриер”, където от 1882 г. е ръководител на неврологичната клиника. Изследва различни проблеми на клиничната медицина: хронични пневмонии, цирози на черния дроб, поражения на кожата и др. През 1853 г. дава едно от първите описания на ревматоидния полиартрит. Различава разнообразните клинично-морфологични прояви на белодробната туберкулоза. Описва треперенето на ръцете, своебразната пареза на долните крайници и повишаването на електрическата проводимост на кожата при тиреотоксикоза. От 1862 г. се занимава само с нервните заболявания. Доказва съществуването на хистерия при мъжете, с което опровергава предишните предположения за зависимостта й от болестите на матката. За пръв път широко използва хипнозата като метод за лечение на хистерията. Неговото име носи метод от хидротерапията (душ Шарко).\r\n1657 г.\r\nУмира Богдан (Зиновий) Михайлович Хмелницки - украински държавник и пълководец, хетман на Украйна (1648 г.). Учи в йезуитско училище в Лвов, но запазва православната си вяра. Участва в Полско-турската война (1620-1621 г.). Попада в плен при турците, където е две години. След завръщането си в Украйна постъпва в казашките войски. Участва в народните въстания, в периода 1637-1638 г. като войскови писар, а по-късно е чигирински стотник (районен войскови началник). Ръководи освободителната война на украинския народ срещу полско владичество (1648-1654 г.). По време на войната се проявява като пълководец, дипломат, ловък политик и организатор на украинската държава. Изпраща писмо до царя Алексей Михайлович (1648 г.) с молба Украйна да бъде присъединена към Русия. След решението на руското правителство за присъединяване на Украйна към Русия оглавява Переяславската рада (1654 г.), тържествено потвърдила акта на руския цар.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.16", "title": "Денят 16 август в световната история"}
{"url": "http://www.focus-news.net/news/2017/08/16/2426102/dobrich-proekt-za-podobryavane-usloviyata-za-mladezhka-zaetost-v-turizma-shte-bade-predstaven-na-preskonferentsiya-v-kavarna.html", "text": "Пресконференция във връзка с началото на дейностите по договор за безвъзмездна помощ №60226 от 17 май 2017 г., в изпълнение на проект 16.4.2.017 „Подобряване на условията за младежка заетост в туризма”, финансиран по програма ИНТЕРРЕГ V – A Румъния-България ще се проведе в Каварна. Това съобщиха от пресцентъра на Община Каварна, която е водещ партньор по проекта. \r\nПресконференцията ще се проведе днес в конферентната зала на общински хотел „Каварна” от 14.00 часа. На събитието ще бъде представена информация за целите на проекта, дейностите за тяхното реализиране, както и очакваните резултати.", "date": "2017.08.16", "title": "Добрич: Проект за подобряване условията за младежка заетост в туризма ще бъде представен на пресконференция в Каварна"}
{"url": "http://www.focus-news.net/news/2017/08/16/2426103/balkan-insight-edin-ot-liderite-na-natsionalistite-koito-se-sabraha-v-sharlatsvil-se-vdahnovyava-ot-rumanskiya-fashizam.html", "text": "Един от лидерите на националистите, събрали се в Шарлътсвил, щата Вирджиния, чийто протест завърши с безредици из градчето и смъртта на един човек, е вдъхновен от примера на румънското фашистко движение, действията, на което, доведоха до смъртта на десетки хиляди по време на извършени погроми през 30-те години на XX век, пише Balkan Insight.\r\nЕдин от организаторите на мероприятието „Обедини дясното“ в Шарлътсвил стигна до заглавията в румънските вестници, заради това, че е носил тениска с лик на румънски фашистки лидер от Втората световна война.\r\nМатю Хаймбах, на 26 години, е лидер на базирана в щата Индиана „Традиционна работническа партия“ и съосновател на „Традиционалистката младежка мрежа“. Той е носил тениска с лика на румънеца Корнелиу Зеля Кондреану, лидер на фашисткия легион на Архангел Михаил („Желязната гвардия“).\r\n„Гвардията“ е зад няколко погрома, по времето около Втората световна война, когато са избити десетки хиляди румънски евреи и цигани.\r\nХаймбах е добре известен в средите на белите националисти в САЩ, след като беше съден, че е ударил човек по време на митинг на Доналд Тръмп в щата Кентъки през 2016 година.\r\nПревод и редакция:", "date": "2017.08.16", "title": "Balkan Insight: Един от лидерите на националистите, които се събраха в Шарлътсвил, се вдъхновява от румънския фашизъм"}
{"url": "http://www.focus-news.net/news/2017/08/16/2426104/veliko-tarnovo-v-grada-se-izvarshva-tretirane-s-preparati-protiv-komari.html", "text": "В града се извършва третото третиране за този сезон с препарати против комари в различни райони, квартали, в парковете и зелените площи в град Велико Търново. Това съобщиха от пресцентъра на Община Велико Търново. Днес третиране ще се извършва в кварталите „Кольо Фичето“, „Картала“, в Стара част и около крепостта Царевец, както и в парк „Марно поле“.", "date": "2017.08.16", "title": "Велико Търново: В града се извършва третиране с препарати против комари"}
{"url": "http://www.focus-news.net/news/2017/08/16/2426105/dobrich-remontni-deynosti-na-asfaltovata-nastilka-se-izvarshvat-po-okolovrastniya-pat-i-otsechkata-dobrich-stefanovo.html", "text": "С повишено внимание се извършва движението на автомобили по Околовръстния път и отсечката Добрич - Стефаново поради частични ремонтни дейности на асфалтовата настилка, предаде кореспондент на Радио „Фокус” – Варна. Интензивен е трафикът по път I- 9 от Границата с Република Румъния в посока Дуранкулак - Каварна - Балчик - Варна, както и по пътя Добрич - Балчик. До края на месеца е ограничено движение на МПС над 10 тона по пътя Кранево - Варна. Обходният маршрут е през селата Кичево и Оброчище. Спряно е движението на леки автомобили по пътя между селата Горун и Тюленово в община Шабла заради лошото състояние на отсечката. \r\nЖулиета НИКОЛОВА", "date": "2017.08.16", "title": "Добрич: Ремонтни дейности на асфалтовата настилка се извършват по Околовръстния път и отсечката Добрич - Стефаново"}
{"url": "http://www.focus-news.net/news/2017/08/16/2426106/nimh-zhalt-kod-za-silen-vyatar-i-silno-morsko-valnenie-e-obyaven-za-tsyaloto-chernomorie.html", "text": "Жълт код за силен вятър и силно морско вълнение е обявен за цялото Черноморие за 16 август, сочи справка на сайта на Националния институт по метеорология и хидрология (НИМХ) към БАН. Вятърът ще е от север-северозапад, а след обяд ще е от североизток със скорост 14 – 17 м/с (7 по Бофорт) и с пориви около носовете с 20-22 м/с (8-9 по Бофорт). Вълнението по морето – извън заливите ще 4 бала.\r\nОт НИМХ препоръчват да се следи прогнозата за времето и да не се предприема неоправдан риск.", "date": "2017.08.16", "title": "НИМХ: Жълт код за силен вятър и силно морско вълнение е обявен за цялото Черноморие"}
{"url": "http://www.focus-news.net/news/2017/08/16/2426107/burgas-v-grada-zapochva-lyatnoto-izdanie-na-festivala-na-rachno-izrabotenite-izdeliya-handmade-design-market.html", "text": "В града започва лятното издание на фестивала Handmade design market. Това съобщават от Община Бургас. От днес до 20 август в Експо център „Флора Бургас“ талантливи творци от цяла България ще покажат последните колекции на своите авторски бижута, дрехи, аксесоари и много други изделия.\r\nКът Гостилница ще изненада посетителите с пресни бургери на дървена скара и картофки, хрупкави кроасани и мъфини, малиново вино и коктейли от майсторите, които сме подбрали за лятното издание. Музика, приятели и емоции в зоните за почивка, са част от останалите изненади.\r\nЩе има още целодневни работилници за малки и големи. Грънчарско колело с майстор на глината, рисуване върху платно и фигури, правене на сапуни с различни техники.\r\nЕто и част от имената, които ще участват това лято – Ретро Бижу, MADE BY ME, GIL HANDMADE, Nicollett Accessories & Boutique Room 11, Buddhas Clothing Design, Космонавт, Zinaarts | Dreams in Drawings, Mani Henna Art, Gargorock, SpotCream – БИО Козметика, UnderGround Oasis, Ornamento – Cement tiles, Sofi Clay Studio, Tatratea Bulgaria, Trastena Wines, ЗИА пекарни, Сапунена работилница и други.", "date": "2017.08.16", "title": "Бургас: В града започва лятното издание на фестивала на ръчно изработените изделия Handmade design market"}
{"url": "http://www.focus-news.net/news/2017/08/16/2426108/the-local-frantsiya-makron-e-izrazil-pred-erdogan-zagrizhenostta-si-otnosno-zadarzhaneto-na-frenski-student-v-turtsiya.html", "text": "Френският президент Еманюел Макрон се е опитал да осигури пускането на свобода на френски репортер, който беше задържан в Турция в края на месец юли. Той е направил това по време на разговора си с турския си колега Реджеп Таийп Ердоган, който е проведен по телефона, пише The Local.\r\nБюро, на 27 години, е арестуван на 26-и юли, по обвинение, че е имал връзки с кюрдските милиции, които в Турция са със статут на терористи.\r\nТой учи за магистър по журналистика, но също така работи като репортер, като е осъществил няколко репортажа за френската телевизия TV5 през 2013 година по темата за кюрдските Сили за народна самоотбрана (YPG).\r\nМакрон прекъсна ваканцията си, която прекарва в южна Франция, за да говори с Ердоган по въпроса.\r\n„Лидерите са се разбрали да говорят отново другата седмица“, се казва в съобщение от Елисейския дворец. Чуждестранни журналисти често получават обвинения от турското правителство, че поддържат тероризма, правейки репортажи за Кюрдски сепаратистки групи, което допълнително допринася за покачването на напрежението между Турция и ЕС.\r\nПревод и редакция:", "date": "2017.08.16", "title": "The Local (Франция): Макрон е изразил пред Ердоган „загрижеността си“ относно задържането на френски студент в Турция"}
{"url": "http://www.focus-news.net/news/2017/08/16/2426109/plovdiv-zasilena-e-opasnostta-ot-aktiviziraneto-na-svlachishta-po-patishtata-v-planinskite-rayoni-na-oblastta.html", "text": "Интензивен е автомобилният трафик по участъка на АМ „Тракия“ в областта и по пътя Пловдив - Асеновград - Смолян. Това съобщи за Радио „Фокус“ – Пловдив дежурният в Областно пътно управление. Натоварено движение се отчита и по пътя Пловдив - Карлово. Пътните настилки са преобладаващо сухи. Не са подавани сигнали за сериозни пътнотранспортни произшествия през изминалата нощ. Дежурният предупреди, има опасност от активизирането на свлачищна дейност по пътищата в планинските райони. Водачите трябва да бъдат особено внимателни и да шофират със съобразена скорост по отсечката Бачково - Нареченски бани. Движението през прохода Троян - Кърнаре се осъществява нормално и без затруднения. Все още е забранено движението на камиони над 12 тона по пътя Поповица - Болярци заради намален габарит на пътното платно на мост. Остава ограничено и движението на тежкотоварни моторни превозни средства над 5 тона по пътя Плодовитово - Първомай - Асеновград, в района на км 6, поради намален габарит на пътното платно на стоманения мост на река Марица. Забрани за движение са въведени и на територията на Асеновград. До 15 септември се ограничава движението на всички моторни превозни средства по ул. „Александър Стамболийски”, в участъка от ул. „Пере Тошев” до ул. „Плиска”. Причината е изпълнение на дейности по Водния проект на града. Призовават се всички участници в движението на територията на Асеновград за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътнотранспортни произшествия.\r\nТрафикът на територията на град Пловдив е изключително натоварен в този час на деня. Задръствания се образуват по главните булеварди „Пещерско шосе“, „Христо Ботев“, „Цар Борис III Обединител“, „Руски“, „Източен“ и „Шести септември“. Преминаването през светофарните уредби се извършва за около 5 - 6 минути. Няма сигнали за възникнали пътни инциденти. Пътните настилки са преобладаващо сухи.\r\nТони МИХАЙЛОВ", "date": "2017.08.16", "title": "Пловдив: Засилена е опасността от активизирането на свлачища по пътищата в планинските райони на областта"}
{"url": "http://www.focus-news.net/news/2017/08/16/2426110/sofiya-vavezhda-se-organizatsiya-na-dvizhenieto-za-rekonstruktsiya-na-toploprovod-na-ul-haydut-sider.html", "text": "Въвежда се организация на движението за реконструкция на топлопровод на ул. “Хайдут Сидер“. Това съобщиха от пресцентъра на Столична община.\r\nДо 24.00 часа на 22 август 2017 г. се забранява влизането на превозни средства, съответно \r\n- в средната част на пл. “Преображение“; \r\n- по северното пътно платно на ул. “Божурище“ между бул. “Вардар“ и ул. “Иван Хаджиенев“; \r\nДвижението ще се извършва двупосочно в южното платно на ул. “Божурище“ между бул.“Вардар“ и ул. “Иван Хаджиенев“ (южна част). \r\nЗа периода от 9 до 22 август 2017 г. временно се изместват автобусни спирки: \r\n- В посока Централна гара с код „ул. Хайдут Сидер“ на ул. “Хайдут Сидер“ на 30 м след пл. “Преображение“; \r\n- В посока Западен парк с код 2226 „ул. Хайдут Сидер“ на ул. “Хайдут Сидер“ на 30 м преди пл. “Преображение“.", "date": "2017.08.16", "title": "София: Въвежда се организация на движението за реконструкция на топлопровод на ул. „Хайдут Сидер“"}
{"url": "http://www.focus-news.net/news/2017/08/16/2426111/pregled-na-osnovnite-temi-s-dobrudzhanskiya-pechat.html", "text": "„Морето ври от сафрид, корабите не могат да го докоснат“, съобщава на първа страница вестник „Нова добруджанска трибуна“. Най-много се хваща от лодка на чепаре в зоната от Каварна до Балчик. Според хора от бранша уловът е добър заради чистата вода и балансирания риболов. Освен това многото дъждове през май и юни са запазили водата по-студена, което задържа рибата по Северното ни Черноморие. През септември се очаква силен улов на лефер, паламуд и чернокоп. „БЧК предупреждава за мъртво вълнение“, пише вестникът. Както на сушата, така и в морето се появяват летни бури. Ден-два след преминаването им се появява мъртво вълнение, което е различно от прибойната и ветровата вълна. Препоръчва се ползването на охранявани плажни ивици, а местата с дънни ями и течения биват обозначавани. От спортната страница – „Хандбалното първенство започва в края на септември“. Надпреварата при мъжете стартира на 23 и 24 септември. До 25 август ще бъде взето решение за формата на елитната група, а програмата ще стане ясна до 15 септември. Официалният старт на подготовката е планиран за началото на следващата седмица. „Хванаха извършителя на бруталния грабеж в село Росица“, съобщава на първа страница другият регионален вестник „Добруджанска трибуна“. Само за два дни е установен извършителя – 18-годишен мъж от същото село. Вчера Районният съд в Генерал Тошево е наложил най-тежката мярка – „задържане под стража“. Потърпевшият е 79-годишен мъж. „Община Генерал Тошево: Няма да допуснем нарушаване на екоравновесието“, съобщава всекидневникът. Общината е разпространила своята позиция относно инвестиционно намерение за проучване и добив на природен газ в района. Находището в Спасово включва четири участъка – Рогозино и Рогозино изток, Чернооково и Калина. В Общината е получено на 11 август писмо от РИОСВ – Варна. Възобновено е строителството на православен храм в село Малина, съобщава изданието. Втори старт на изграждането е бил даден на Илинден. Преди няколко години е положена основата, сега се работи по конструкцията на църквата „Св. Пророк Илия“. Тя се намира на територията на община Генерал Тошево.", "date": "2017.08.16", "title": "Преглед на основните теми с добруджанския печат"}
{"url": "http://www.focus-news.net/news/2017/08/16/2426112/voa-prezidentat-na-arzhentina-ne-smyata-che-voennata-sila-e-nachina-da-se-varne-demokratsiyata-vav-venetsuela.html", "text": "Президентът на Аржентина Маурисио Макри е поредния южноамерикански лидер, който не смята, че военна интервенция е „правилният начин“ да се върне демокрацията във Венецуела, предаде The Voice of America.\r\nМакри и гостуващият му вицепрезидент на САЩ Майк Пенс се срещнаха с журналисти, след разговорите си в столицата на Аржентина Буенос Айрес.\r\n„Правилният начин не е използването на сила“, заяви Макри. „Трябва да използваме дипломатически и икономически средства, за да осигурим възвръщането на демокрацията, колкото може по-бързо.“\r\nОсвен това, президентът на Аржентина е посочил, че сред южноамериканците има неприемане на подобен вариант. Пенс е получил същите уверения и от колумбийския президент Хуан Мануел Сантос, по време на предходната си визита в Колумбия.\r\nПревод и редакция:", "date": "2017.08.16", "title": "VOA: Президентът на Аржентина не смята, че военната сила е начина да се върне демокрацията във Венецуела"}
{"url": "http://www.focus-news.net/news/2017/08/16/2426113/12-dushi-sa-raneni-pri-katastrofi-prez-izminaloto-denonoshtie-v-stranata.html", "text": "12 души са ранени при катастрофи през изминалото денонощие, съобщиха от пресцентъра на МВР. В страната са станали 11 пътнотранспортни произшествия. На територията на столицата са станали 83 леки и три тежки пътни инцидента, при които има трима ранени.", "date": "2017.08.16", "title": "12 души са ранени при катастрофи през изминалото денонощие в страната"}
{"url": "http://www.focus-news.net/news/2017/08/16/2426114/haskovo-v-grada-se-provezhda-aktsiya-za-kastrirane-na-kucheta.html", "text": "Акция за обезпаразитяване и кастрация на бездомни кучета ще се проведе в Хасково от днес до 20 август. Това съобщиха от пресцентъра на Община Хасково. Акцията е определена с възлагателно писмо на Общината към “Ветеринарни практики ЗД“ ООД по силата на сключен договор.\r\nТова ще е втората акция целяща намаление на популацията на бездомни кучета в града. При първата бяха обработени 50 животни.", "date": "2017.08.16", "title": "Хасково: В града се провежда акция за кастриране на кучета"}
{"url": "http://www.focus-news.net/news/2017/08/16/2426115/blagoevgrad-remontni-deynosti-se-izvarshvat-po-glaven-pat-e-79-v-uchastaka-ot-km-87000-do-km-89000-v-posoka-blagoevgrad.html", "text": "В лява или дясна лента, съгласно поставените пътни знаци, се извършва движението по второкласен път – 19 Градево - прохода „Предел“ от км 18+000 до км 21+500. Това съобщиха за Радио „Фокус“ – Пирин от Областно пътно управление – Благоевград. В посочения участък се осъществява косене и изсичане на храсти. Същата организация на движението е в сила и за главен път Е-79  Благоевград – Симитли – Кресна – Кулата - граница Гърция от км 356+100 до км 364+000 и от км 367+000 до км 371+000. Причината за временната организация е, че до 18 август се извършва косене и изсичане на храсти и единични дървета. Шофьорите да се движат с повишено внимание по второкласен път – 84 Якоруда – Разлог, при км 98+500, тъй като пътният участък е стеснен поради дестабилизиран банкет в ляво. Движението е урегулирано с необходимите пътни знаци. Между п.в. „Кочериново“ и п.в. „Благоевград“, от км 87+000 до км 89+000, в посока от п.в. „Кочериново“ към п.в. „Благоевград“ се извършват ремонтни дейности. Движението се регулира с пътни знаци. Срок в часовете от 8.00 до 17.00 часа до 18 август 2017 г. На третокласен път 198 Петрич - отклонението за Долна Крушица се извършва косене и изсичане на храсти. Движението ще се извършва в лявата или дясната лента за движение. На третокласен път Гоце Делчев – Катунци – Петрич, при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. На третокласен път 1903 Eлешница - отклонението за Якоруда – Разлог, от км 2+000 до км 8+000, се осъществява косене и изсичане на храсти. Движението ще се извършва в лявата или дясната лента за движение. На третокласен път 1972 с. Блатска - с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Към този час трафикът по автомагистрала „Струма“ и главен път Е-79 е нормално интензивен.\r\nЛора КАЛЧЕВА", "date": "2017.08.16", "title": "Благоевград: Ремонтни дейности се извършват по главен път Е-79, в участъка от км 87+000 до км 89+000, в посока Благоевград"}
{"url": "http://www.focus-news.net/news/2017/08/16/2426116/radio-prague-prepalnenite-prazhki-hoteli-vdignaha-tsenite-do-nevizhdani-niva.html", "text": "Тази година е една от най-добрите за хотелиерите в Прага, които вдигнаха цените за нощувките до невиждани за страната нива. В същото време, броят на посетителите в хотелите и отзивите на клиентите сочат, че нивото на обслужване и посещаемостта са се вдигнали в сравнение с миналото, предаде Radio Prague, позовавайки се на данни от икономическото издание E15.\r\nСредната цена на хотелска стая в чешката столица се е качила с 6 евро за първото полугодие на 2017 година, като е стигнала до 86 евро за нощ.\r\nМихал Чор, който е генерален директор на хотел Радисън Блу Алкрон, намиращ в центъра на града, е заявил, че годината е „фантастична“. Хотелиерската индустрия най-накрая е успяла да мине нивата на доходи от 2007 година, последната преди световната икономическа Криза\r\nСтатистиката сочи, че хотелите в Прага са с най-висок рейтинг, сред централноевропейските градове от бившия социалистически блок.\r\nВъпреки това, в това отношение Прага изостава доста от Западна Европа, където средните цени за нощувка обикновено надхвърлят 100 евро.\r\nПревод и редакция:", "date": "2017.08.16", "title": "Radio Prague: Препълнените пражки хотели вдигнаха цените до невиждани нива"}
{"url": "http://www.focus-news.net/news/2017/08/16/2426117/burgas-v-grada-shte-bade-dadeno-nachaloto-na-stroitelnite-raboti-po-pristroyavane-na-fizkulturen-salon-kam-targovskata-gimnaziya.html", "text": "В града официалното ще бъде даден старт на строително-монтажните работи за обект „Пристрояване на физкултурен салон към Търговска  гимназия – гр. Бургас, находяща се в УПИ VІ, кв. 9 по плана на ЦГЧ - Бургас, ПИ с идентификатор 07079.610.443 по КК на гр. Бургас”. Това съобщиха от пресцентъра на Община Бургас. \r\nДейността се изпълнява в рамките на проект „Подобряване качеството на професионалното образование чрез модернизация на образователната инфраструктура в шест професионални гимназии в гр. Бургас“, Договор за безвъзмездна финансова помощ BG16RFOP001-3.002-0026-C01, процедура на директно предоставяне BG16RFOP001-3.002 „Подкрепа на професионалните училища в Република България“, финансиран по Оперативна програма „Региони в растеж“ 2014 - 2020 г.“\r\nСъбитието ще се проведе днес, от 10.00 часа, в двора на Търговска гимназия - Бургас.", "date": "2017.08.16", "title": "Бургас: В града ще бъде дадено началото на строителните работи по пристрояване на физкултурен салон към Търговската гимназия"}
{"url": "http://www.focus-news.net/news/2017/08/16/2426118/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo-ot-km-22-do-km-28-zaradi-namalen-gabarit-na-patnoto-platno.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха в областта е 19 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 август движението в участък от път Габрово - вр. Шипка трябва да се осъществява с повишено внимание  поради пропаднал участък. Поставена е необходимата сигнализация. На пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец, при км 46+800, по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. Малина в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III–5004 – път II–44 – път III–4404. Поставена е необходимата сигнализация. Срокът за приключване на дейностите е до 31 август. Ограничено е движението за МПС над 3,5 т на пътя Габрово - Стомонеците поради аварийно състояние (срутена конзола) на мост при км 4+375. Пътят е сигнализиран с пътни знаци. Движението ще бъде възстановено до 20 декември. До 31 август включително ще се извършват ремонти в участък от пътя Чехлевци - Велчевци. В участък от пътя Палаузово - Стомонеците движението се осъществява с повишено внимание поради пропаднал участък от асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 август включително.\r\nНадежда КРЪСТЕВА", "date": "2017.08.16", "title": "Габрово: Ограничено е движението за автомобили над 10 тона по път Крамолин – Велико Търново, от км 22 до км 28, заради намален габарит на пътното платно"}
{"url": "http://www.focus-news.net/news/2017/08/16/2426119/ministar-tsetska-tsacheva-komisiyata-za-borba-s-koruptsiya-shte-se-izbira-ot-narodnoto-sabranie.html", "text": "Комисията за борба с корупция ще се избира от Народното събрание. Това каза правосъдният министър Цецка Цачева в предаването „Денят започва“ по БНТ. „Законът за противодействието на корупцията и отнемане на незаконно придобитото имущество ще е приоритет за есенната сесия на Народното събрание. Финалното обсъждане предстои на 1 септември от 11 часа. Предвидено е комисията, която ще проверява случаите на корупция да бъде колективен орган, избиран от Народното събрание“, обясни Цачева.\r\nПо думите й в проекта , който левицата смята да разглежда, комисията ще бъде еднолично управлявана от председателя, посочен от президента и затова не подкрепя такъв вариант. В правителствения проект не се предвижда комисията да има разследващи функции, а само ще подава сигнал до компетентните институции, обясни още Цачева. „Акцентирали сме върху антикорупционната стратегия, която е приета, стратегия за съдебна власт като сме стъпили на двата предходни законопроекта, известни като законопроектите „Кунева\". Постарали сме да елиминираме спорните пунктове, които не срещнаха подкрепата на народните представители то 43 НС . Разширен е кръгът на лицата, спрямо които ще действа този закон. Принципите с тези, които гарантират прозрачност, честност и паритет при навлизането на личната, имуществената сфера при гарантиране на съответните права и свободи“, допълни тя.\r\nЦачева поясни още, че председателят ще се избира по предложение на различните парламентарни групи, а той ще може да предлага членовете на комисиите.\r\n„Не виждаме изготвена предварителна оценка а въздействие на този законопроект на БСП и какво се цели с него. Там предложението е за създаване на едноличен орган. Нова агенция ще се ръководи от председател. Няма конкретни функции. Превръща се в едноличен орган, където липсва публична процедура за избирането на председателя“, каза още Цецка Цачева.\r\nПо думите й в компетенциите на ДАНС се предвижда да бъде интегрирана в новия орган. \r\nЦачева оцени мандата на ВСС като труден. „Има напрежение, на всички е известно. Дори с опит за свикване на извънредно заседание не се постигна това. Остана много малко от времето. До 3 октомври е мандатът на този състав. По-голяма част от членовете са ясни. Има две кандидатури, предстои да видим“, добави тя. \r\n„За сигурността в затворите тя каза, че се полагат усилия и по линия на законодателството и действия за подобряване условията, а титуляр ще бъде избран след летните месеци“, коментира правосъдният министър.", "date": "2017.08.16", "title": "Министър Цецка Цачева: Комисията за борба с корупция ще се избира от Народното събрание"}
{"url": "http://www.focus-news.net/news/2017/08/16/2426120/kyustendil-s-povisheno-vnimanie-tryabva-da-se-izvarshva-dvizhenieto-po-glaven-pat-e-79-v-rayona-na-p-v-kocherinovo-zaradi-prevozi-na-izvangabariten-tovar.html", "text": "С повишено внимание трябва да се извършва движението по главен път Е-79, при кръговото кръстовище на п. в. „Кочериново“, поради превоз и преминаване на влекачи с ремаркета с греди с дължина 32 м по временен бетонов път. Това съобщиха за Радио „Фокус“ – Кюстендил от Областно пътно управление – Кюстендил. След преминаване на влекачите движението се възстановява. Временната организация на движението е в сила от 09.00 до 16.00 часа само през делничните дни до 31 август. Към този час трафикът по автомагистрала „Струма“ и главен път Е-79 в частта им от областта е нормално интензивен. Няма данни за регистрирани тежки пътни инциденти през изминалата нощ.\r\nЛора КАЛЧЕВА", "date": "2017.08.16", "title": "Кюстендил: С повишено внимание трябва да се извършва движението по главен път Е-79, в района на п. в. „Кочериново“, заради превози на извънгабаритен товар"}
{"url": "http://www.focus-news.net/news/2017/08/16/2426121/pazardzhik-mostat-v-selo-boshulya-ostava-zatvoren-za-tovarni-avtomobili-s-teglo-nad-10-tona.html", "text": "Интензивен е трафикът в област Пазарджик, съобщи за Радио „Фокус“ – Пазарджик дежурният в Областно пътно управление. В Родопите остава опасността от падащи камъни по направленията Пещера – Батак – Широка поляна, Варвара – Гара Костандово и Белово – Юндола. Въведено е ограничение по моста в село Бошуля, където е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля.\r\nВаня НИКОЛОВА", "date": "2017.08.16", "title": "Пазарджик: Мостът в село Бошуля остава затворен за товарни автомобили с тегло над 10 тона"}
{"url": "http://www.focus-news.net/news/2017/08/16/2426122/nova-tv-makedoniya-v-makedoniya-zadarzhaha-chovek-za-tova-che-e-publikuval-chastni-razgovori-v-yutub.html", "text": "Лице с инициали Л.П. е задържано от полицейските власти, по нареждане на Специализираната прокуратура по обвинение, че е публикувал подслушвани разговори, между известни личности, в Ютуб, предаде македонската „Нова Телевизия“.\r\nМъжът е задържан по обвинение, че е подслушал и публикувал частни разговори, между известни личности, сред които новинари и бизнесмени, в интернет страницата Ютуб, на акаунт с името „Тесла“. Драган Павловик е сред хората, които са се оплакали за злоупотребите в Специализираната прокуратура.\r\nСнимки на бизнесмена Йордан Камчев, но и на други политици и известни личности, се появиха в социалните мрежи, първо на профила на задържания Л.П. Разследващите се опитват да установят мотивите за публикуването на тези снимки, а също и как подобни чувствителни материали са достигнали до лицето.\r\nПревод и редакция:", "date": "2017.08.16", "title": "„Нова ТВ“ (Македония): В Македония задържаха човек за това, че е публикувал частни разговори в Ютуб"}
{"url": "http://www.focus-news.net/news/2017/08/16/2426123/pregled-na-osnovnite-temi-v-shumenskiya-pechat.html", "text": "„Икона на Божията майка проплака с миро на Богородица в Шумен“ е водещото заглавие във вестник „Шуменска заря“. Истинско стълпотворение от народ обгради още от сутринта вчера шуменския храм „Св. Три Светители“ на Успение на Пресвета Богородица. Тържествената литургия бе водена от свещеноиконом Красимир Капитанов. След броени дни той тръгва за поредното си поклоническо пътуване в Киев, откъдето всеки пък се връща с добри новини. Преди време от там закупи с дарения от пожелали анонимност миряни нови свещници, специална ламарина за обкова на куполите на храма и централен полиелей за църквата. „Шуменският „Биг Бен” отново ще мери времето“ е друго заглавие от първа страница. От дълго време часовникът в центъра на Шумен, на фасадата на РУ, бе спрял. Стрелките бяха застинали на 5.50 часа. Вчера беше синхронизиран и първият камбанен звън се чу точно в 13.00 часа. Ще го чуваме на всеки половин и кръгъл час. „Във Върбяне възстановиха и църквата, и джамията“, пише вестникът. Реален пример за етническа толерантност показват жителите на шуменското село Върбяне. Те не само живеят сговор и разбирателство, но и заедно възстановяват старите сгради на църквата и джамията.\r\nС дарителска акция бе извършено възстановяването на православния храм „Св. Николай”. Стара работилница била преустроена в църква през 70-те години на миналия век. Необходимите средства за църквата осигурили партия ГЕРБ, бившите народни представители Ралица Тодорова и проф. Стефан Желев и с три транша субсидия от Дирекция “Вероизповедания”. Финансирането било подкрепено и от църковното насотятелство, което пердоставило собствени средства на храма, събрани от наемите за притежаваните ниви. „Изграждат паметна плоча на героите от войните в с. Върбяне“, информира изданието.\r\nНа свое заседание вчера областната комисия „Военни паметници“, под председателството на областния управител проф. Стефан Желев, даде положително становище за построяването на войнишки паметник в селото. Съгласно Закона за военните паметници предложението ще бъде изпратено за съгласуване до министъра на отбраната. Докладната записка за изграждането на плочата бе внесена от кмета на село Върбяне Николай Найденов. По думите му 34 души от селото са взели участие в Балканската, Междусъюзническата, Първата и Втората световни войни, 15 са загиналите, а 4 души са наградени с ордени за храброст. „Имената на всички тях, които са пример за патриотизъм и саможертва, ще бъдат изписани на паметната плоча“, каза кметът на Върбяне и допълни, че идеята е обсъдена и приета на общоселско събрание, а впоследствие предложението е получило одобрението и на общинския съвет в Каспичан. „„Автомагистрали-Черно море” АД ще ремонтира улиците в Шумен“, съобщава изданието. Шуменската фирма „Автомагистрали-Черно море” ще извърши аварийни ремонти на уличните настилки в града. Това стана ясно от обявената от Община Шумен обществена поръчка вчера. Процедурата е договаряне без предварително обявление. В мотивите е посочено, че заради спирането на старата обществена поръчка от страна на Комисията за за-\r\nщита на конкуренцията и Върховния административен съд, общинската администрация не е могла да избере изпълнител по общия ред, като по този начин е изпаднала в ситуация на „невъзможност да обезпечи безопасното придвижване по уличната мрежа на общината“. „Режат опасни тополи по ул. „Добруджа” в Шумен“, информира ежедневникът. Общински служители премахват опасните тополи по ул. „Добруджа” в Шумен, тъй като дърветата са на 60 години и от влагата сърцевината им е вече разядена. При силни бури те може да бъдат изкоренени, както се случи преди две години. Тогава тополово дърво падна върху сградата на пощата в квартал „Добруджа” и по чудо нямаше жертви. На ден се премахват по 4- 5 дървета. Идеята е до началото на новата учебна година да бъде обезопасен районът около Ученическия стадион, сградата на бившия ТЕЦ и ул. „Преслав”, където преминават ученици. Това съобщи Живка Георгиева – главен експерт в отдел „Озеленяване” в община Шумен. Интервюто в броя е с адвокат Лидия Ангелова.", "date": "2017.08.16", "title": "Преглед на основните теми в шуменския печат"}
{"url": "http://www.focus-news.net/news/2017/08/16/2426124/pss-dobri-sa-usloviyata-za-turizam-v-planinite-prez-sutreshnite-chasove-sledobed-se-ochakvat-valezhi.html", "text": "Добри са условията за туризъм в планините през сутрешните часове, а следобед се очакват валежи. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Сутрешните температури ще бъдат между 7 и 15 градуса. Слаб до умерен вятър има по билата, наблюдава се и преминаваща мъгла във високите части. Работят лифтовете в Пампорово и Банско. Няма регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.16", "title": "ПСС: Добри са условията за туризъм в планините през сутрешните часове, следобед се очакват валежи"}
{"url": "http://www.focus-news.net/news/2017/08/16/2426125/burgas-31-godishen-mazh-zagina-sled-intsident-s-kanu-kray-selo-lozenets.html", "text": "31-годишен мъж загина след инцидент с кану край село Лозенец, съобщиха от Областната дирекция на МВР – Бургас. Вчера около 14.55 часа в Районно управление „Полиция” – Царево е получено съобщение за това, че на к-г „Корал” край село Лозенец, е открит труп на 31-годишния с инициали Р.И. от Ямбол – установено е, че същият влязъл в морето около 12.00 часа с кану в неохраняема плажна зона, след което на силното вълнение кануто се преобърнало, а Р.И. изчезнал във водата. Тялото на ямболията е откарано за аутопсия в „Съдебна медицина” към УМБАЛ – Бургас. По случая е образувано досъдебно производство.", "date": "2017.08.16", "title": "Бургас: 31-годишен мъж загина след инцидент с кану край село Лозенец"}
{"url": "http://www.focus-news.net/news/2017/08/16/2426126/pazardzhik-koliformi-i-esherihiya-koli-nad-normite-sa-ustanoveni-v-piteynata-voda-v-grad-kostandovo.html", "text": "РЗИ – Пазарджик извърши изследване за качеството на питейната вода в област Пазарджик, съобщиха за Радио „Фокус” – Пазарджик от Здравната инспекция. Пробите са взети в периода от 1 до 15 август 2017 година от 20 населени места в региона. От тях една проба не отговаря на Наредба №9 от 16 март 2001 г. за качеството на водата, предназначена за питейно-битови нужди. Отклоненията са по микробиологични показатели. Тя е от град Костандово, където във водата са установени колиформи и ешерихия коли над допустимите стойности. Предприети са мерки за административна принуда във връзка с констатирани нарушения във водоснабдяването, а именно – направено е едно предписание за хигиенни мероприятия.\r\nВаня НИКОЛОВА", "date": "2017.08.16", "title": "Пазарджик: Колиформи и ешерихия коли над нормите са установени в питейната вода в град Костандово"}
{"url": "http://www.focus-news.net/news/2017/08/16/2426127/plovdiv-gradat-shte-bade-domakin-na-dron-filmov-festival.html", "text": "Градът ще бъде домакин на Дрон филмовия фестивал DroneUp International Film Festival за втора поредна година. Това съобщиха за Радио „Фокус“ – Пловдив организаторите на събитието, което ще се проведе от 25 до 27 август. Фестивалът ще представи най-добрите късометражни дрон филми от цял свят на Римския стадион в града. Освен вечерни прожекции, тази година ще има и дневна програма. Организаторите на събитието предоставят възможността на всеки сам да усети тръпката да лети с дрон, като това ще се случва с помощта на опитни пилоти и специалисти. Посетителите на фестивала ще могат да разгледат изложба на дронове и да научат всичко за тях. Ще видят и двудневното изложение с най-утвърдените български вносители на дронове, аксесоари и фототехника.\r\nНа 26 август ще се провеждат демонстрации и уъркшопове по летене с дрон на открито. Всеки може да се запише за участие и да опита сам как работят дроновете, по време на контролирано обучение. На място ще отвори врати и работилница по авиомоделизъм, в която деца и родители могат да сглобят свой собствен картонен самолет.\r\nНа 27 август ще се състоят демонстрациите по летене със състезателни дронове. Те ще бъдат направени от едни от най-добрите летци в страната. Посетителите на фестивала ще могат да наблюдават случващото се на живо от камерата на дрона на монитор. Ще отвори врати и училище по летене, където малки и големи ще могат да се обучат на основните правила в летенето с дрон. Обучението е за начинаещи и любители дронисти и ще се извърши с безопасни дронове с тежест около 25 - 30 грама.\r\nТони МИХАЙЛОВ", "date": "2017.08.16", "title": "Пловдив: Градът ще бъде домакин на Дрон филмов фестивал"}
{"url": "http://www.focus-news.net/news/2017/08/16/2426128/blagoevgrad-v-bansko-se-provezhda-informatsionna-kampaniya-pod-mototo-da-zapazim-kostite-si-zdravi.html", "text": "В Банско се провежда информационна кампания под мотото „Да запазим костите си здрави!“. Това съобщиха за Радио „Фокус“ - Пирин организаторите на инициативата. Кампанията ще продължи до 10.30 часа в Клуба на пенсионера „Радон Тодев“. Посетителите могат да научат кои са основните рискове за развитие на остеопорозата при мъжете и жените и какви мерки да следват, за да запазят костите си здрави през всеки етап от живота си. Кампанията „Да запазим костите си здрави!“ е част от глобалната инициатива на Международната фондация по остеопороза, която се провежда в над 200 страни в света с цел повишаване на информираността и ограничаване на разпределението на остеопорозните фрактури.\r\nЛора КАЛЧЕВА", "date": "2017.08.16", "title": "Благоевград: В Банско се провежда информационна кампания под мотото „Да запазим костите си здрави!“"}
{"url": "http://www.focus-news.net/news/2017/08/16/2426129/smolyan-ima-opasnost-ot-padashti-kamani-po-vsichki-napravleniya-v-oblastta.html", "text": "Проходими са пътищата в Смолянска област, съобщиха за Радио „Фокус“ – Смолян от Областно пътно управление. През нощта в службата не са получавали сигнали за инциденти, които да затрудняват движението на автомобилите, но предупреждават, че заради планинския релеф на региона в цялата област има опасност от падащи камъни по пътните настилки по всички направления. Ограничено е движението на автомобили по направление Падина – Неделино – Старцево заради изграждане на мост над река Неделинска. Движението е пренасочено по обходни маршрути по уличната мрежа на град Неделино. Товарният трафик и транзитно преминаващите автомобили се насочват по ул. „Напредък“ в град Неделино и отново се включват по главния път. Движението на МПС в пътен участък в село Борино се осъществява в едната пътна лента с изчакване поради  срутване на стена от каменна зидария в дясна лента. Поставена е необходимата сигнализация на засегнатия участък. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян-Средногорци, Тешел-Девин, Белица – Загражден – Оряховец, Баните – Стоянов мост, Бял извор – Неделино. Целогодишно е забранено движението на МПС над 3.5 т през прохода „Пампорово”, а по направление Арда-Горна Арда е забранено движението на МПС над 10 т, поради пропадане и стесняване на една от пътните ленти.\r\nДаниела БОЙКОВА", "date": "2017.08.16", "title": "Смолян: Има опасност от падащи камъни по всички направления в областта"}
{"url": "http://www.focus-news.net/news/2017/08/16/2426130/lokalnomakedoniya-spetsializiranata-prokuratura-v-makedoniya-e-zadarzhala-i-bivsh-funktsioner-na-sdsm.html", "text": "Както агенция „Фокус“ вече информира, Специализираната прокуратура на Македония вчера е издала заповед за задържането на лице с инициалите Л.П., която е изпълнена от полицията. Човекът е обвинен за криминално деяние, което се отнася за публикуването на подслушани разговори в интернет страницата Ютуб, пише „Локално“.\r\nОт Министерството на вътрешните работи на страната потвърдиха, че лицето е задържано в районно полицейско управление, по искане на Спецпрокуратурата, но поради продължаващото разследване за криминално деяния, не дадоха повече информация за случая.\r\nИначе, под псевдонима „Никола Тесла“, на мрежата Ютуб бяха публикувани частни аудио-телефонни разговори на известни личности от телевизионния бизнес и политиката на Македония. \r\nОт прокуратурата твърдят, че става дума за бившият функционер на „Социал-демократическият съюз на Македония“, който беше и главен активист на градската организация на партията за Скопие – Любчо Палевски – Палчо.\r\nЧастните разговори, включват такива между депутатката Ермира Мехмети, лидерът на ДУИ Али Ахемти, бившият премиер Хари Костов, бизнесменът Йордан Камчев, собствениците на „Сител“ Драган Павлович Латас и Ивона Талевски, журналистката Оливера Трайковска и други.\r\nПревод и редакция:", "date": "2017.08.16", "title": "„Локално“(Македония): Специализираната прокуратура в Македония е задържала и бивш функционер на СДСМ"}
{"url": "http://www.focus-news.net/news/2017/08/16/2426131/dha-sasht-kritikuvat-turtsiya-zaradi-religioznite-prava-i-svobodi.html", "text": "В раздела за Турция на годишния доклад на Държавния департамент на САЩ за религиозните права по света през 2016 година, Анкара отново е критикувана заради „продължаващото третиране на алевитите и алевитството като противоречащи на исляма”, предаде информационната агенция Догу хабер ажансъ (ДХА). В доклада се изследва положението в близо 200 различни страни по света и се изваждат на показ неспазването на религиозните свободи от страна на правителства, терористични организации или индивидуални физически лица.\r\nПо отношение на Турция се отбелязват задържанията и уволненията от работа на служители в държавния и в частния сектор след опита за преврат от 15 юли м.г., каквито проблеми – като арести и отказ от разрешително за пребиваване, са имали и свързани с християнските групи лица. \r\nЗащитава се тезата, че турското правителство ограничава правата на малцинствата, които би трябвало априори да е приело под закрила по силата на Лозанския мирен договор от 1923 година. По-специално се посочва, че мюсюлманите, които не са сунити, както и немюсюлманите не се ползват с техните законови права и гарантираните им религиозни свободи. Обръща се внимание, че по-специално след опита за преврат от 15 юли м.г. са се увеличили антиеврейските и антиалевитските публикации в различни медии.  Също така се отбелязва, че през цялата 2016-та места за молитви на протестантите, католиците и алевитите са били обекти за нападение на някои крайно екстремистки групи. Не е пропусната и продължаващата практика в училищата да се освобождават от задължителните уроци по религия само лицата, в чийто лични документи изрично пише, че са „християни”, или „евреи”. На всички останали, като атеисти, агностици, алевити, представители на другите групи, които не са мюсюлмани, йезиди, бахаи и на всички други, в чийто лични документи не е отбелязана религиозната принадлежност,  не се признава това право на личен избор. \r\nОтново се напомня, че на Арменската патриаршия не се признава статутът на автокефална. Съобщават се и други конкретни факти, като закриването на 20 телевизии и радиа сред пуча от 15 юли м.г. по скалъпени обвинения, че извършват пропаганда на тероризма, или критикуват президента Реджеп Тайип Ердоган; съдебните процеси срещу интелектуалци като Фазъл Сай и Джанан Арън по обвинения за подигравка с религията; нападението над църква в Малатия, при което са загинали трима души.\r\nПревод и редакция:", "date": "2017.08.16", "title": "ДХА: САЩ критикуват Турция заради религиозните права и свободи"}
{"url": "http://www.focus-news.net/news/2017/08/16/2426132/dha-novinata-za-prokurorsko-razsledvane-na-turski-deputat-srina-istanbulskata-fondova-borsa.html", "text": "Под въздействие на информацията за започнало прокурорско разследване на опозиционен депутат Истанбулската фондова борса приключи вчерашния ден със спад от 2,4%, а турската лира се обезцени спрямо щатския долар с 2 куруша, предаде информационната агенция Догу хабер ажансъ (ДХА). Народният представител от основната опозиционна Народнорепубликанска партия (НРП) Мустафа Акайдън е разследван от Главната републиканска прокуратура в провинция Анталия заради оценката му за опита за преврат от 15 юли м.г. като един „театър”. Борсата и бизнес средите в Турция се опасяват от „възможна тенденция за увеличаване на насочените срещу опозицията разследвания”. \r\nПрез първия ден на новата седмица индексът на Истанбулската борса скочи с 2,4% и достигна нов исторически връх – 110 232 пункта. След съобщението за започнало разследване на Мустафа Акайдън обаче, индексът спадна рязко също с 2,4%, като приключи втория сеанс на вчерашната борсова търговия на ниво 106 913 пункта. \r\nНа валутния пазар турската лира се обезцени спрямо щатски долар с 2 куруша и достигна разменни нива от 3,55 за 1 ЩД. Еврото се търгуваше за 4,15 – 4,17 турски лири, посочва още ДХА.\r\nПревод и редакция:", "date": "2017.08.16", "title": "ДХА: Новината за прокурорско разследване на турски депутат срина Истанбулската фондова борса"}
{"url": "http://www.focus-news.net/news/2017/08/16/2426133/burgas-golyamo-kolichestvo-narkotitsi-i-falshivi-banknoti-sa-izzeti-pri-proverka-na-zhilishte-v-kiten.html", "text": "Голямо количество наркотици и фалшиви банкноти са иззети при проверка на жилище в Китен. Това съобщиха от ОДМВР - Бургас. На 15 август служители от Районно управление – Приморско извършили претърсване в квартирата на двама мъже (братя) с инициали И. П. (27-годишен) и Н. П. (22-годишен) и двамата от Бяла Слатина, област Враца, разположена на ул. \"Илия Бояджиев\" в Китен, като намерили и иззели: два плика, съдържащи суха зелена тревна маса с общо тегло 50 грама (марихуана), десет пликчета с жълто кристалоoбразно вещество общо тегло 5 гр. (метамфетамин), 18 хапчета екстази и неистински парични знаци, както следва: 54 банкноти с номинал 20 евро и 109 банкноти с номинал 50 евро. По случая е образувано дoсъдебно производство.", "date": "2017.08.16", "title": "Бургас: Голямо количество наркотици и фалшиви банкноти са иззети при проверка на жилище в Китен"}
{"url": "http://www.focus-news.net/news/2017/08/16/2426134/sofiyska-rayonna-prokuratura-iska-postoyanna-myarka-zadarzhane-pod-strazha-spryamo-mazha-ograbval-vazrastni-zheni-v-stolitsata.html", "text": "Софийска районна прокуратура иска постоянна мярка „задържане под стража” спрямо мъжа, ограбвал възрастни жени в столицата, съобщиха от пресцентъра на прокуратурата. Срещу Цветан П. СРП е съгласувала обвинение за извършено престъпление по чл.198 ал.1 от НК (грабеж). Мъжът е задържан с постановление на СРП от 15 август за срок до 72 часа, с оглед внасяне на искане до съда за вземане на постоянна мярка „задържане под стража”. Искането ще бъде внесено в СРС – НО днес. \r\nПод надзора на Софийска районна прокуратура се провеждат активни действия по разследването с оглед събиране на доказателства за съпричастността на Цветан Петров в извършването и на други грабежи на територията на гр. София, за които своевременно ще му бъдат повдигнати обвинения.", "date": "2017.08.16", "title": "Софийска районна прокуратура иска постоянна мярка „задържане под стража” спрямо мъжа, ограбвал възрастни жени в столицата"}
{"url": "http://www.focus-news.net/news/2017/08/16/2426135/shumen-lek-avtomobil-e-izgoryal-v-selo-todor-ikonomovo.html", "text": "Лек автомобил е изгорял в село Тодор Икономово. Това съобщиха от ОДМВР - Шумен. В 20.33 часа снощи бил приет сигнал за пожар в лек автомобил в село Тодор Икономово. На място веднага е насочен екип от районната противопожарна служба в Каолиново. При пристигане на екипа автомобилът бил обхванат в пламъци. Тръгнали след техническа неизправност в двигателя. Автомобилът е унищожен, от пламъците е спасена къща, която била в непосредствена близост.", "date": "2017.08.16", "title": "Шумен: Лек автомобил е изгорял в село Тодор Икономово"}
{"url": "http://www.focus-news.net/news/2017/08/16/2426136/pregled-na-osnovnite-temi-vav-velikotarnovskiya-pechat.html", "text": "„Бaвapcкaтa къщa става pecтopaнт c вoдни кacкaди“  е заглавие от областния всекидневник „Янтра Днес”. Зaпoчнa cъбapянeтo нa oпoжapeнaтa Бaвapcкa къщa в пapк „Никoлa Гaбpoвcки“ във Вeликo Tъpнoвo. Идeятa ни e дa възcтaнoвим тoзи eмблeмaтичeн зa cтapaтa cтoлицa oбeкт кaтo гo пpeвъpнeм в cтилeн pecтopaнт c гpaдинa и вoдни aтpaкции, cъoбщи зa „Янтpa ДНЕС“ coбcтвeникът нa имoтa Елкa Димитpoвa, кoятo имa cлaдкapcкa фиpмa и вepигa oт мaгaзини зa здpaвocлoвни хpaни. Димитpoвa oбяви, чe oт ceгa нe мoжe дa кaжe кoгa нoвият pecтopaнт щe e гoтoв, кaктo и кoлкo cpeдcтвa щe бъдaт влoжeни в изгpaждaнeтo мy. Бизнecдaмaтa вce oщe нe иcкa дa cъoбщи и кaк щe ce кaзвa нoвият oбeкт, нo cъc cигypнocт нямa дa e Бaвapcкa къщa“.\r\n“С вoй нa cиpeни мeдици пoчeтoхa пaмeттa нa д-p Стeфaн Чepкeзoв“ е друго заглавие от ежедневника. С вoй нa cиpeни и eднoминyтнo мълчaниe мeдици oт oблacтнaтa бoлницa във Вeликo Tъpнoвo пoчeтoхa пaмeттa нa пaтpoнa cи д-p Стeфaн Чepкeзoв и тeхни кoлeги, пoчинaли пpи изпълнeниe нa cлyжeбния cи дълг. Пpиcъcтвaхa и пpeдcтaвитeли oт Рeгиoнaлнaтa кoлeгия нa БЛС и РЗИ, a oт имeтo нa Общинaтa – зaм.-кмeтът пpoф. Гeopги Кaмapaшeв. Бяхa пoднeceни цвeтя и вeнци нa пpизнaтeлнocт пpeд бюcт-пaмeтникa нa д-p Стeфaн Чepкeзoв и нa пaмeтнaтa плoчa нa дpyги 9 лeкapи oт вeликoтъpнoвcкaтa бoлницa, пoчинaли пpи тeжки дeжypcтвa и тpaнcпopтни инцидeнти. “Хиляди бългapи и чyждeнци дoйдoхa в Аpбaнacи нa Гoлямa Бoгopoдицa“ е заглавие от трета страница на ежедневника. “ Пoлициятa установи шoфьopa, блъcнaл млaдeж нa изхoдa нa Вeликo Tъpнoвo“ четем на страници четвърта в изданието. “40 000 дoлapa иcкa дa cъбepe Пeтъp Ивaнoв зa мaшинa poбoт, кoятo дa гo изпpaви нa кpaкa“ пише на страница пет във всекидневника. На страниците шест и седем четем: „Йорданка Голакова – за лозето, виното, децата, семейството, България и Австралия – с любов!“.\r\nЗаглавие от спортната страница на вестник „Янтра Днес“ е “Локомотив“ (ГО) падна у дома от “Царско село“. \r\n„Хиляди българи и чужденци се поклониха пред чудотворната икона в Арбанаси“ е заглавие от първа страница на другия областен ежедневник “Борба“. Хиляди миряни се стекоха и тази година към манастира „Успение Богородично” в Арбанаси. Българи и чужденци търпеливо чакаха своя ред, за да запалят свещ пред чудотворната икона на Божията майка и да се помолят за здраве. Иконата остана пред църквата през целия ден, за да могат всички присъстващи да се докоснат до нея. Смята се, че иконата на Богородица Троеручица притежава свръхестествена сила и помага при изцеряването на различни болести. Затова всяка година на Голяма Богородица в Арбанаси пристигат хора от различни кътчета на страната със своите болки и страдания, търсейки изцеление и надежда за себе си или своите близки. По традиция някои от поклонниците пристигат по-рано и остават да пренощуват в стаите за гости или в манастирския двор под открито небе, включвайки се във вечерното богослужение и нощното бдение, в което участват само жени. “Хванаха шофьора, сгазил 22-годишния сирак“ е друга тема от ежедневника. Товарен камион с българска регистрация е прегазил и убил на пътя край Леденик 22-годишния сирак Йоан. Шофьорът е бил заловен по записи от камери и арестуван. По случая работи Окръжна прокуратура, която отказва подробности по случая. Обитателят на приюта на Христо Атанасов в Леденик бе прегазен от няколко коли в неделя след полунощ. Младежът бе излязъл в ранния следобяд и повече никой не го бе видял. “Търновската болница почете паметта на патрона си д-р Стефан Черкезов“, “Собственици на елитни ресторанти подариха шадраван с кът за отдих на В. Търново“, “Двама почетни граждани за празника на Стражица“ и “Нов асфалт за Килифарево и Дебелец“ са други заглавия от страниците на всекидневника. “Железничарите“ с първа загуба за сезона“, “Ремонтът на осветлението на стадион “Ивайло“ стартира в четвъртък“ с “Михаил Минков вече е футболист на “Литекс“ са заглавията от спортната страница на изданието.", "date": "2017.08.16", "title": "Преглед на основните теми във великотърновския печат"}
{"url": "http://www.focus-news.net/news/2017/08/16/2426137/gabrovo-nyakolko-rayona-na-grada-sa-s-narusheno-vodopodavane-zaradi-izvarshvane-na-avariyni-remonti.html", "text": "С нарушено водоподаване заради извършване на аварийни ремонти са част от Габрово и село Гергини. Това съобщиха за Радио „Фокус“ – Велико Търново от водоснабдителното дръжество в Габрово. Без вода до приключване на ремонтните дейности ще са районът от гарата до фирма „Подем“, вкл. комплекс „Христо Ботев“, както и ул. „Напредък“ и част от бул. „Могильов“ – от S-а до бл. „Катюша“. За аварийни ремонти без вода до 17.00 часа ще останат и ул. „Иван Калпазанов“, районът на пл. „Пробуда“ и село Гергини.\r\nПоради продължителното засушаване и намаления дебит на водоизточниците и по предложение на кметския наместник на с. Лесичарка е въведен режим на водоподаване в село Велковци. Вода се подава от 08.00 до 14.00 часа за високите части на селото, а от 14.00 до 20.00 часа за ниските части на селото. От дружеството апелират да се ограничи ползването на питейна вода за други нужди (поливане, миене и т.н.). Във връзка с намаления дебит на местните водоизточници и по предложение на кметския наместник, е въведен режим на водоподаване в село Кози рог – висока зона до възстановяване на дебита. В посочената зона вода има в събота, неделя и сряда. В останалите дни от седмицата вода не се подава. Пускането и спирането стават в 09.00 часа.\r\nНадежда КРЪСТЕВА", "date": "2017.08.16", "title": "Габрово: Няколко района на града са с нарушено водоподаване заради извършване на аварийни ремонти"}
{"url": "http://www.focus-news.net/news/2017/08/16/2426138/afp-bivshiyat-premier-na-pakistan-iska-prerazglezhdane-na-reshenieto-na-varhovniya-sad-na-stranata-za-negovoto-otstranyavane.html", "text": "Бившият министър-председател на Пакистан Наваз Шариф поиска преразглеждане на делото срещу него, в което Върховният съд на страната го обвинява в корупция, и което доведе до отстраняването му от властта, предаде AFP.\r\nВърховният съд уволни Шариф, след като започна разследване за корупция срещу него и семейството му. По този начин той стана 15-ия премиер на Пакистан, в 70-годишната история на страната, който беше уволнен преди да завърши мандата си.\r\nВ дълга петиция, която предлага делото да бъде преразгледано, юридическият екип на Шариф е изложил 19 точки, които атакуват решението на съда.\r\nМиналата седмица Шариф поведе предизвикателна тълпа от свои поддръжници от столицата Исламабад, към родния си град Лахор, в процесия, която продължи няколко дни и изкара на улицата хиляди.\r\nПо време на пътешествието Шариф на постоянно отхвърляше решението на съда, определяйки го като „обидно“ за пакистанците. \r\nПревод и редакция:", "date": "2017.08.16", "title": "AFP: Бившият премиер на Пакистан иска преразглеждане на решението на Върховния съд на страната за неговото отстраняване"}
{"url": "http://www.focus-news.net/news/2017/08/16/2426139/dobrich-nad-300-dushi-sa-pregledani-bezplatno-v-ramkite-na-profilaktichnata-programa-na-mbal-kavarna.html", "text": "Над 300 души са прегледани безплатно в рамките на профилактичната програма на МБАЛ „Каварна”, съобщиха от пресцентъра на Община Каварна. „Какво значи профилактика - съвкупност от мерки и действия за ранно възпиране на разпространението на заболяванията при човека. Започнахме с прегледи на деца – от детски нефролог и детски гастроентеролог. После направихме профилактика за рак на гърдата, дойдоха  над 100 жени, като прегледът включваше мамография, консулт с рентгенолог и химиотерапевт, продължихме с профилактични прегледи за рак на простатата – близо 150 мъже бяха прегледани от уролог“, заяви управителят на МБАЛ „Каварна“ д-р Десислав Тасков. Той отбеляза, че тази година продължава профилактичната програма, след края на отпускарския сезон. \r\n      „Продължаваме с карцинома на шийката на матката – всеки ден от това заболяване загива по една българска. Ще направим и профилактични прегледи за колоректален карцином – всяка година около 3000 българи се разболяват от рак на дебелото черво, като обикновено заболяването се установява в напреднал стадий, когато възможностите за лечение са силно ограничени. При една правилна профилактика може да се помогне – част от хората могат изобщо да не срещнат рака – чрез излекуване на предраковите състояния. В друга част заболяването може да се излекува напълно в ранен стадий“, отбеляза д-р Тасков. По думите му държавата няма национална програма за профилактика на рака на дебелото черво, но общинската болница ще се постарае  да обхване със собствените си сили населението на общините Шабла и Каварна. „Отново ще поканим водещи специалисти от страната, като уточнявам – говорим за напълно безплатна за пациентите профилактика. Ще продължим и практиката със зелената линейка, която ще обиколи всички населени места в Община Каварна и отново ще се извършват безплатни тестове за кръвна захар, холестерол, измерване на кръвното налягане, консулт от интернист и при необходимост – хоспитализация, всичко това се прави на място, за да обхване хората, които по една или друга причина нямат възможност да посетят болницата“, посочи д-р Тасков. \r\nИнициативата за безплатната профилактика е  на управителя на болницата и кмета на общината. \r\n„Въпреки лимитираните финансови възможности на една общинска болница, това което правим е огромно по същността си – тези отделени 10-15 минутни за един преглед могат много да помогнат, дори да спасят  човешки живот. Ние на практика доказахме, че въпреки ограничените финансови възможности, при наличието на добра воля и разбиране от страна на общинската власт, хората могат да бъдат пълноценно обхванати от една ефективна и безплатна профилактична програма. Апелирам към жителите на общините Шабла и Каварна – всеки е затрупан от работа и ангажименти, но едни отделени 10-15 минути за безплатен профилактичен преглед могат да спасят живота ви. Нека не забравяме, че всеки има някой който го обича – и той е длъжен и към него“, каза още д-р Десислав Тасков.", "date": "2017.08.16", "title": "Добрич: Над 300 души са прегледани безплатно в рамките на профилактичната програма на МБАЛ „Каварна”"}
{"url": "http://www.focus-news.net/news/2017/08/16/2426140/plovdiv-zhitelite-na-chetiri-sela-v-oblastta-sa-bez-voda-zaradi-avarii-po-vodoprenosnata-mrezha.html", "text": "Жителите на четири села в Пловдивска област са без вода заради аварии по водопреносната мрежа. Това съобщи за Радио „Фокус“ – Пловдив дежурният диспечер във водоснабдителното дружество. С нарушено водоподаване за неопределен период са селата Орешец, Гълъбово, Беловица и Старосел.\r\nДесетки домакинства на територията на град Асеновград също са без вода днес. Екипите отстраняват аварии по улиците „Богориди“ и „Капитан Петко Войвода“. С нарушено водоподаване са и жителите на хисарския квартал „Веригово“ поради възникнала авария на ул. „Иванка Пашкулова“.\r\nЕкипите на додоснабдителното дружество работят по отстраняването на възникнали проблеми по водопреносната мрежа и на територията на град Пловдив. Без вода до 16.00 часа днес са много домакинства, живеещи в района на бул. „Александър Стамболийски“. Поради подмяна на спирателен кран, до 15.00 часа ще е нарушено водоподаването и по улиците „Богомил“ и „Варшава“ в града.\r\nТони МИХАЙЛОВ", "date": "2017.08.16", "title": "Пловдив: Жителите на четири села в областта са без вода заради аварии по водопреносната мрежа"}
{"url": "http://www.focus-news.net/news/2017/08/16/2426141/tass-aleksey-ulyukaev-opredeli-deloto-sreshtu-nego-kato-provokatsiya-chete-chehov.html", "text": "Бившият Министър на икономическото развитие на Русия Алексей Улюкаев счита, че криминалното разследване срещу него е провокация, предаде ТАСС от Замоскворечкия съд на Москва, където се провежда делото срещу бившия министър.\r\n„Разбира се, че това е провокация“, заяви той, без да се впуска в детайли. В същото време Улюкаев отрече да е обсъждал случая с президента на страната. „Не, не сме го обсъждали“, отговори той, на въпрос на журналист.\r\nБившият икономически министър е пристигнал в съда в добро настроение и с книга на Чехов, предаде кореспондента на ТАСС.\r\nПревод и редакция:", "date": "2017.08.16", "title": "ТАСС: Алексей Улюкаев определи делото срещу него като провокация, чете Чехов"}
{"url": "http://www.focus-news.net/news/2017/08/16/2426142/blagoevgrad-60-godishen-mazh-e-pochinal-v-tsentara-za-vremenno-nastanyavane.html", "text": "60-годишен мъж е починал в Центъра за временно настаняване, съобщиха от Областната дирекция на МВР – Благоевград. Вчера около 12.05 часа във Второ Районно управление „Полиция” – Благоевград е получен сигнал за починал 60-годишен мъж от гр. Благоевград, настанен в Център за временно настаняване в Благоевград. Назначена е съдебно-медицинска експертиза за установяване на причините за смъртта на лицето. За случая е уведомена ОП-Благоевград. Образувано е досъдебно производство по чл.124, ал.1 от НК.", "date": "2017.08.16", "title": "Благоевград: 60-годишен мъж е починал в Центъра за временно настаняване"}
{"url": "http://www.focus-news.net/news/2017/08/16/2426143/pp-gerb-shte-dade-preskonferentsiya-v-tsentralata-na-partiyata.html", "text": "ПП ГЕРБ ще даде пресконференция в централата на партията. Това съобщиха от пресцентъра на ПП ГЕРБ. Пресконференция ще се проведе в 12.00 часа.", "date": "2017.08.16", "title": "ПП ГЕРБ ще даде пресконференция в централата на партията"}
{"url": "http://www.focus-news.net/news/2017/08/16/2426144/zam-kmetat-na-sofiya-evgeni-krusev-shte-proveri-remontnite-deynosti-na-bul-shipchenski-prohod-i-bul-asen-yordanov.html", "text": "Зам.-кметът на Столична община Евгени Крусев ще провери в 11.30 часа ремонтните дейности  на бул. „Шипченски проход“ и на бул. „Асен Йорданов“, съобщиха от пресцентъра на Община. Проверката ще започне от кръстовището на двата булеварда.", "date": "2017.08.16", "title": "Зам.-кметът на София Евгени Крусев ще провери ремонтните дейности на бул. „Шипченски проход“ и бул. „Асен Йорданов“"}
{"url": "http://www.focus-news.net/news/2017/08/16/2426145/nap-otchita-rast-na-oborotite-na-targovskite-obekti-po-chernomorieto-sas-100-mln-lv.html", "text": "С над 100 млн. лв. са се увеличи оборотите на търговските обекти по цялото Черноморие през юли 2017 г. в сравнение със същия месец на 2016 г. Това показват данните от дистанционната връзка на НАП с касовите апарати, съобщиха от пресцентъра на Национална агенция за приходите (НАП). Сред местата с най-голям ръст на регистрираните в НАП приходи е Обзор – 149% повече спрямо юли 2016 г. В големите курорти също има повишаване на оборотите. Така например в Албена ръстът е 62% спрямо юли 2016 г., в Слънчев бряг – 10%, а в Златни пясъци – 22%. \r\nОт началото на летния сезон до сега по цялото Черноморие са извършени общо 24 000 проверки. Най-много санкции са наложени заради неиздаване на касови бележки, разлика между сумата в касата и отчетените обороти, липса на фискални устройства и други. \r\nИ тази година стотици данъчни инспектори, съвместно с органите на МВР и Агенция „Митници“, извършват лятна контролна кампания по Черноморието. Основен акцент на проверките са отчитането на обороти и издаване на касови бележки. За пръв път през тази година неиздаването на касова бележка се санкционира незабавно със запечатване на търговския обект, освен обичайната глоба. Обектите обикновено остават затворени в продължение на 2 седмици след запечатването. Запечатаните обекти по време на кампанията до този момент са 113.\r\nПод постоянно наблюдение са подложени и борси и тържища в близост до курортите, като там дежурят денонощно служители на звеното за фискален контрол в НАП. Освен че извършват контрол на движението на хранителни стоки, алкохол, цигари и напитки, фискалните агенти следят и за издаването на касови бележки и отчитането на обороти от търговците по морето.\r\nСигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2017.08.16", "title": "НАП отчита ръст на оборотите на търговските обекти по Черноморието със 100 млн. лв."}
{"url": "http://www.focus-news.net/news/2017/08/16/2426146/kardzhali-zhena-ot-ardino-e-predala-na-telefonni-izmamnitsi-500-leva-i-zlatni-nakiti.html", "text": "Жена от Ардино е предала на телефонни измамници 500 лева и златни накити, съобщиха от Областната дирекция на МВР – Кърджали. Вчера неизвестни лица опитали да измамят жителка на гр. Ардино по познатата схема „съдействие на полицията за залавяне на телефонни измамници”. Жената предала 500 лева и златна монета на нищо неподозиращ посредник, който се усъмнил и предал парите и златото в Районно управление „Полиция”.", "date": "2017.08.16", "title": "Кърджали: Жена от Ардино е предала на телефонни измамници 500 лева и златни накити"}
{"url": "http://www.focus-news.net/news/2017/08/16/2426147/pregleda-na-osnovnite-temi-v-blagoevgradskiya-pechat.html", "text": "„За 10 мин. Хората на Коко Динев официално превзеха управата на ОФК „Вихрен“ е водещото заглавие на вестник „Струма“. В статията се уточнява, че дългогодишния член на клуба Огнян Костадинов гневно е избухнал, че отново се връщаме в ерата на черното тото, а това не трябва да го допускаме. В ежедневника още пише, че за рекордните 10-ина минути бе открито и закрито общото събрание на ОФК „Вихрен“ в Сандански, на която с „рапорт даден“ и „рапорт приет“ гласуваха само 20 от общо 120 членове на сдружението. От първа страница на ежедневника пише още, че „Синоптикът Емо Чолаков цъфна в списъка с длъжници на община Гоце Делчев, рекордьор с 30 хил. лв. дължими данъци е бизнесдамата С. Червенкова“. От челото на вестника научаваме още, че бизнесмен се отърва на косъм от свирепа катастрофа, засечен от шофьор на фиат с 2.76 промила. Пострадалият е коментирал на печатното издание, че вместо на кръщенка на внучката си, на Голяма Богородица е бил да лежи в болница.\r\n„Бензиностанцията на Давко Давков до обувния завод в Дупница прибира парите и те изпраща без гориво, колата ми спря насред път“ е водещото заглавие на вестник „Вяра“. В статията се посочва още, че току-що зареденият резервоар с газ за 12 лв. е оставил Георги Амбарков в безизходица. От първа страница научваме още, че „Майсторите Николай Айдаров и Георги Арангелов сготвиха 500 литра курбан за стотици вярващи в Самоков, шефът на полицията В. Попов, експертът Марияна Петрова- Вучова, дъщеря ѝ – именичката Мария се поклониха пред иконата на Богородица. На челото на ежедневника четем още, че „Иван Митушев откъсна праскова звяр от градината си, тежи 413 г“. От началната страница още четем, че според експерт слуховете за смъртта на въгледобива в Бобов дол са преувеличени, дори се търсят работници.", "date": "2017.08.16", "title": "Прегледа на основните теми в благоевградския печат"}
{"url": "http://www.focus-news.net/news/2017/08/16/2426148/sofiya-vavedena-e-vremenna-organizatsiya-na-dvizhenieto-za-ul-gladston.html", "text": "Въведена е временна организация на движението за ул. „Гладстон”, съобщиха от пресцентъра на Столична община. От днес до 12 септември се забранява влизането на пътни превозни средства в двете посоки по ул. „Гладстон” между ул. „Ангел Кънчев” и ул. „Хан Крум”, както и през кръстовището ул. „Гладстон” – ул. „Рачо Димчев”. Това се налага във връзка с ремонт на топлопровод. \r\nЗа същия период се закриват и местата за почасово платено паркиране.", "date": "2017.08.16", "title": "София: Въведена е временна организация на движението за ул. „Гладстон”"}
{"url": "http://www.focus-news.net/news/2017/08/16/2426149/v92-spored-edi-rama-reshenieto-na-problema-s-kosovo-e-priznanie-ot-strana-na-sarbiya.html", "text": "Министър-председателят на Албания Еди Рама заяви, че „уважава“ инициативата на Александър Вучич да се проведе „вътрешен диалог за Косово и по този начин директно и неконвеционално да се срещнем с миналото“, предаде В92, позовавайки се на интервю на Рама за белградския ежедневник Blic.\r\nЕди Рама е посочил, че разрешаването на косовския проблем е „от интерес за всички, не само за албанците.“\r\n„Това, което е нужно на този етап, е точно това, което вашия президент започна като вътрешен диалог, който, между другото, няма да е безполезен, ако същото се случи и в Косово и Албания също“, каза Рама.\r\nНа въпрос за мнението му, относно предложението на Външния министър на Сърбия Ивица Дачич, предлагащо разрешение на косовския проблем, чрез разделяне на територията, за което вече „Фокус“ информира, той каза, че „няма да е добре да се започне от там“ и добави: „Според мен това е необичайно предложение“.\r\nСпоред Рама, разрешението на въпроса за Косово е чрез „Пълно признаване на Република Косово от страна на Сърбия“.\r\n„Но ако поставя себе си на мястото на Александър“, продължи албанецът, „осъзнавам, че това е по-лесно да се каже, отколкото да се направи.“\r\nПревод и редакция:", "date": "2017.08.16", "title": "В92: Според Еди Рама решението на проблема с Косово е признание от страна на Сърбия"}
{"url": "http://www.focus-news.net/news/2017/08/16/2426150/plovdiv-21-godishen-shofyor-na-lek-avtomombil-se-e-blasnal-v-metalen-stalb-do-avtobusna-spirka-na-bul-vasil-aprilov.html", "text": "21-годишен мъж е катастрофирал до автобусна спирка на бул. „Васил Априлов“ в Пловдив след употреба на алкохол. Това съобщиха за Радио „Фокус“ – Пловдив от Областната дирекция на МВР. Сигналът за инцидента е подаден около 06.30 часа тази сутрин. Водачът на автомобила не е пострадал. Той е катастрофирал след употреба на алкохол. Резултатите от взетата проба сочат, че е бил с 1,48 промила алкохол в кръвта. \r\n21-годишният мъж се е блъснал в антипаркинг колчета и в метален стълб до автобусна спирка, на който е закрепено електронното табло с разписанието на градския транспорт. Няма пострадали. Отстраняват се нанесените щети. Движението в района на пътнотранспортното произшествие не е затруднено.\r\nТони МИХАЙЛОВ", "date": "2017.08.16", "title": "Пловдив: 21-годишен шофьор на лек автомомбил се е блъснал в метален стълб до автобусна спирка на бул. „Васил Априлов“"}
{"url": "http://www.focus-news.net/news/2017/08/16/2426151/kmetat-na-tutrakan-dimitar-stefanov-za-prav-pat-v-konkursa-rechni-noti-shte-ima-nov-razdel-za-izpalnenie-na-arii-i-pesni-ot-myuzikali-i-filmi.html", "text": "За пръв път в конкурса „Речни ноти“ ще има нов раздел за изпълнение на арии и песни от мюзикъли и филми. Това каза кметът на Тутракан Димитър Стефанов в интервю за Агенция „Фокус“ за конкурса „Речни ноти“, който ще се проведе от 24-ти до 27 август в града. По думите му това е изненадата тази година. Според Димитър Стефанов новият раздел ще разнообрази още повече самия фестивал „Речни ноти“. Кметът обърна внимание, че този конкурс се провежда за 16-ти път в Тутракан. „Включен е в календара на МОН, като е в програмата за осъществяване на мерки за закрила на деца с изявени дарби. Индивидуалните топ изпълнители, които са във възрастовата група от 8-ми до 12-ти клас получават по една годишна парична стипендия за първо, второ и трето място от МОН“, коментира кметът. \r\nДеница КИТАНОВА", "date": "2017.08.16", "title": "Кметът на Тутракан Димитър Стефанов: За пръв път в конкурса „Речни ноти“ ще има нов раздел за изпълнение на арии и песни от мюзикъли и филми"}
{"url": "http://www.focus-news.net/news/2017/08/16/2426152/blagoevgrad-kmetat-d-r-atanas-kambitov-pozdravi-zhiteli-i-gosti-na-selo-leshko-po-povod-hristiyanskiya-praznik-uspenie-na-presveta-bogoroditsa.html", "text": "Кметът на Община Благоевград д-р Атанас Камбитов бе специален гост по време на курбан, който ежегодно се дава за здраве на жителите на благоевградското село Лешко по повод православния празник Успение на Пресвета Богородица, съобщиха от пресцентъра на Общината. Преди да бъде осветен курбанът, кметът д-р Атанас Камбитов запали свещ за здраве и благоденствие за жителите на общината в църквата на селото. Сред присъстващите на празника бяха още председателят на Общински съвет Радослав Тасков, кметове и кметски наместници от Община Благоевград.\r\nЗа поредна година пред църквата се събраха стотици вярващи по повод един от най-светлите християнски празници Успение на Пресвета Богородица. Кметът на Благоевград д-р Камбитов разговаря с жителите и гостите на село Лешко и им пожела да има здраве, мир и любов в домовете, светли и благодатни дни. Днес празнуват още две села в община Благоевград - Бело поле и Марулево.\r\n Успение на Пресвета Богородица, Успение Богородично или Голяма Богородица е един от най-големите християнски празници, честван еднакво и от православни, католици и от други християнски деноминации. Вярващите търсят покровителството на Света Богородица в житейските проблеми. На този ден правят родови срещи, свързани с жертвоприношение – курбан за живот, за здраве, за плодородна година, против премеждия и болести. Традиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде. Вярващите даряват на Църквата свещи, домашно тъкано платно, месал, кърпа и пари.", "date": "2017.08.16", "title": "Благоевград: Кметът д-р Атанас Камбитов поздрави жители и гости на село Лешко по повод християнския празник Успение на Пресвета Богородица"}
{"url": "http://www.focus-news.net/news/2017/08/16/2426153/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-avgust.html", "text": "„Софийска вода” временно ще прекъсне водоснабдяването в някои части на столицата на 17 август, съобщиха от дружеството. В четвъртък във връзка с монтаж на спирателни кранове на № 244, кв. „Абдовица“, се налага спиране на водоподаването от 9:00 до 21:30 часа на клиентите на „Софийска вода”, живеещи в района на: с. Бусманци, кв. „Абдовица“, кв. „Димитър Миленков“, махала „Нова Враждебна“, кв. „Видните“, Индустриална зона Казичане запад. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Бусманци – пред кметството, кв. „Абдовица“ – на обръщалото на автобуса.\r\nВ четвъртък във връзка със строително монтажни работи на ул. „Никола Пиколо“, ъгъла с ул. „Симеоновска“, кв. „Симеоново-Драгалевци“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Симеоновска“ от ул. „Бор“ до ул. „Никола Пиколо“; ул. „Никола Пиколо“\r\nкарето между: бул. „Симеоновско шосе“, ул. „Златен век“, ул. „проф. Боян Ничен“, ул. „Горска ела“, ул. 45, ул. 85, ул. 82, ул. 77, ул. „Шумако“ и ул. „Божур“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  в.з. \"Симеоново - Драгалевци III част“, кръстовището на ул. „Света Мария Магдалина“ и ул. „Неофит Хилендарски“.\r\nВ четвъртък във връзка с монтаж на спирателни кранове на ул. „Маестро Кънев“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Бойчо Бойчев“, ул.761, ул. „Вацлав Роубал“, ул. 764, ул. 763, ул.“Монтевидео“, ул.“Братя Бартел“, ул. „Димитър Попниколов“, ул. „Иван Радоев“, ул. „Народно хоро“, ул. „Арх. Франк Лойд Райд“, ул. „Драгоман“, ул. „Иван Радоев“, ул. „Народен герой“, ул. „Букет“, бул. „Никола Петков“, ул. „Кореняците“ от ул. „Букет“ до ул. „Бойчо Бойчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред ДАБ ул. „Леополд Сенгор“.\r\nВ четвъртък във връзка връзка с монтаж на спирателен кранов на ул. „Маестро Кънев“, кв. „Драгалевци“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Маестро Атанасов\", ул. „Елена Снежина \", ул. „Вера Недкова\", ул. „Наум“, ул.„Свети Наум “, ул. „Свети  Горазд“, ул. \"Крушова градина“, ул. „Еловица“, ул. „ Момино венче“, ул. „Крайречна “ и ул. „Ген.Ковачев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площад „Цар Иван Александър“.\r\nВ четвъртък във връзка връзка с прекъсване на водопроводно отклонение на ул. 378, кв. „Модерно предградие“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. 378 от ул. „Светла“ до ул. 367. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 378, ъгъла с ул. „Светла“.\r\nВ четвъртък във връзка с подмяна на водопроводно отклонение на ул. „Дъб“, с. Мало бучино, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Васил Левски“, ул. „Христо Ботев“, ул. „Хаджи Димитър“, ул. „Стефан Караджа“, ул. „Дъб“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ № 2.", "date": "2017.08.16", "title": "„Софийска вода” временно ще прекъсне водоснабдяването в някои части на столицата на 17 август"}
{"url": "http://www.focus-news.net/news/2017/08/16/2426154/nedyalko-slavov-oblasten-upravitel-na-smolyan-do-10-dni-shte-bade-obyavena-obshtestvenata-porachka-za-stroitelstvoto-na-patya-belitsa-zagrazhden.html", "text": "Документацията за обществена поръчка за пътя Белица – Загражден върви по процедурата за съгласуване, което означава, че в рамките на следващите 10 дни обществената поръчка за строителството ще бъде обявена. Това каза за Радио „Фокус“ – Смолян Недялко Славов, областен управител на Смолянска област. Славов обясни, че индикативната стойност за поръчката за ремонт на близо 10-километровата отсечка, която е необходимо да се изгради е 4.7 милиона лева и при липса на обжалване и своевременно започване на строително монтажните работи най-късно напролет този път ще функционира.  Областният управител подчерта, че в областта имат и други амбициозни пътни проекти. По думите му в момента върви обществената поръчка за избор на строител и надзорник на пътя Девин – Кричим, която е втората важна изходяща вертикална ос от Смолянска област и при успешно приключване на процедурата по избор на строител напролет и там ще започне цялостна рехабилитация на този важен пътен участък за западните общини от областта. „Чакаме и произнасянето по жалбите, подадени до Комисията за защита на конкуренцията за пътя Средногорци – Рудозем, там предстои обявяването на обществената поръчка и за обхода на Рудозем, както и за строителството на самия Гранично-контролно пропускателен пункт Рудозем – Ксанти“, уточни областният управител.\r\nДаниела БОЙКОВА", "date": "2017.08.16", "title": "Недялко Славов, областен управител на Смолян: До 10 дни ще бъде обявена обществената поръчка за строителството на пътя Белица – Загражден"}
{"url": "http://www.focus-news.net/news/2017/08/16/2426155/sliven-15-000-leva-sa-bili-otkradnati-ot-kashta-na-70-godishna-zhena-v-selo-skobelevo.html", "text": "Криминалисти разследват кражба от частен дом в сливенското село Скобелево, съобщиха от Областната дирекция на МВР – Сливен. За времето от 00.30 до 08.00 часа на 14 август неизвестен извършител е проникнал през незаключена входна врата в къщата на 70-годишна жена. По данни на заявителката от дома й е открадната сумата от 15 000 лева. По случая в Районно управление „Полиция” – Сливен е  образувано досъдебно производство.", "date": "2017.08.16", "title": "Сливен: 15 000 лева са били откраднати от къща на 70-годишна жена в село Скобелево"}
{"url": "http://www.focus-news.net/news/2017/08/16/2426156/veliko-tarnovo-zapochna-montiraneto-na-protivopozharni-datchitsi-v-domovete-na-vazrastni-hora-ot-obshtinata.html", "text": "Започна монтирането на противопожарни датчици в домовете на възрастни хора от общината. Това съобщи за Радио „Фокус“ – Велико Търново инж. Красимир Кръстев, началник на Регионална дирекция „Пожарна безопасност и защита на населението“ - Велико Търново. Инициативата е на РДПБЗН, Дарителско сдружение „Св. Иван Рилски“ и кмета на село Балван. Първите устройства бяха поставени в селото. „Целта е да се намалят жертвите и пострадалите при пожари от тази рискова група хора. Предложението е наше, на пожарната, но много от кметовете в общината се отзоваха, въпреки че първоначално бяха скептично настроени“, каза още инж. Кръстев. Той отбеляза, че по този начин се взимат допълнителни мерки за повишаване на сигурността на най-застрашените възрастови групи. Противопожарните устройствата са димни с автономно захранване, и при наличие на пушек в помещението ще издават силен звуков сигнал, който ще може да бъде чут от собствениците и от техните съседи.\r\nТакива детектори за дим ще бъдат монтирани в общо 12 къщи в село Балван, които са предложени и определени от кмета и обществения съвет в селото – по критериите да са възрастни хора и да живеят сами, разбира се със съгласието на самите собственици на домове.\r\nЛуиза ТРАНЧЕВА", "date": "2017.08.16", "title": "Велико Търново: Започна монтирането на противопожарни датчици в домовете на възрастни хора от общината"}
{"url": "http://www.focus-news.net/news/2017/08/16/2426157/burgas-1658-l-alkohol-sa-izzeti-pri-dve-proverki-v-rayona-na-chernomorieto.html", "text": "1 658 л алкохол, търгуван и съхраняван в нарушение на Закона за акцизите и данъчните складове, задържаха митнически служители при проверки в района на Черноморието само за два дни. Извършени са две отделни проверки - в хотел, както и в ресторант и данъчен склад. Това съобщиха от пресцентъра на Агенция „Митници”. На 13 август митническа мобилна група проверява складово помещение в приземния етаж на хотел в курортен комплекс „Св. Св. Константин и Елена”, където е установено, че се съхраняват 24 пластмасови туби с вместимост по 10 л различни алкохолни напитки: водка, текила, уиски, мастика и мента. Общо количество на задържания алкохол е 240 литра, за които не са представени документи по смисъла на Закона за акцизите и данъчните складове. Взети са проби. Предстои административнонаказателно производство.\r\nНа 14 август митническа мобилна група извършва проверка в заведение за хранене, намиращо се в непосредствена близост до регистриран обект в района на Поморие. При проверката е установено, че заведението функционира, освен като ресторант, и като импровизиран пункт за търговия с алкохол. С влизането си митническите служители прекъсват сделка, при която гражданин закупува 20 л ракия. Отделно в помещението са открити още 75 л ракия без документи по Закона за акцизите и данъчните складове, разлети в туби от по 3 и 5 литра. Установено е, че заведението има директен вход към данъчния склад и при продължилата там проверка митническите служители установяват таксиметров автомобил, натоварен с 40 л от същата ракия в туби. При последвалата проверка на самия данъчен склад са открити 2 566 бутилки от половин литър  с ракия, ликьор и бренди. Бутилките са облепени с български акцизни бандероли, но самите бандероли са поставени по начин, който не гарантира, че при употребата на стоката ценната книга ще бъде унищожена. По случая ще бъде образувано административнонаказателно производство.\r\nЗа 45 дни (в периода  1 юли - 15 август 2017 г.) митническите мобилни групи извършиха над 80 проверки по българското Черноморие във връзка със засилените мерки срещу търговията и предлагането на нелегални акцизни стоки. Проверявани са регистрирани по Закона за акцизите обекти, както и магазини, хотели и заведения. Посредством прецизния анализ и селекция на обектите 30% от проверките приключват с констатации, като за периода са иззети 28 521 л алкохол.", "date": "2017.08.16", "title": "Бургас: 1658 л алкохол са иззети при две проверки в района на Черноморието"}
{"url": "http://www.focus-news.net/news/2017/08/16/2426158/plovdiv-regionalnata-inspektsiya-po-okolnata-sreda-i-vodite-organizira-rabotna-sreshta-po-problemite-na-mlekoprerabotvatelniya-sektor-v-oblastta.html", "text": "Регионалната инспекция по околната среда и водите в Пловдив организира работна среща по проблемите на млекопреработвателния сектор. Това съобщиха за Радио „Фокус“ – Пловдив от ръководството на институцията. Срещата се инициира oт Националната асоциация на млекопреработвателите във връзка с решаването на казуси в сферата на производството, преработката и търговията с мляко и млечни продукти. На форума са поканени директорите на ВиК - Пловдив и на Областната дирекция по безопасност на храните. Ще присъстват също представители на млекопреработвателните предприятия на територията на областта. „Целта е да бъдат уточнени изискванията за опазване на околната среда и привеждането в съответствие с екологичните изисквания на обектите от сектор производство и преработка на мляко и млечни продукти в Пловдивска област“, обясниха от Регионалната инспекция по околната среда и водите. Работната среща ще се състои от 11.00 часа на 17 август часа в приемната на екоинспекцията.\r\nТони МИХАЙЛОВ", "date": "2017.08.16", "title": "Пловдив: Регионалната инспекция по околната среда и водите организира работна среща по проблемите на млекопреработвателния сектор в областта"}
{"url": "http://www.focus-news.net/news/2017/08/16/2426159/cnn-sasht-i-egipet-shte-provedat-savmestno-voenno-uchenie-za-prav-pat-sled-nachaloto-na-arabskata-prolet.html", "text": "Египет и САЩ ще проведат двустранно военно учение, наречено „Ярка звезда 2017“, което ще е първото подобно, след детронирането на египетския президент Хосни Мубарак през 2011 година, предаде CNN.\r\nСъвместните учения между двете страни започват да се провеждат през 80-те години на минали век, след подписването на споразумението от Кемп Дейвид, по време на управлението на президента Джими Картър. „Ярка Звезда“ е провеждано всяка година оттогава до 2012  година, когато то бе спряно, заради нестабилността в Египет вследствие от свалянето от власт на Мубарак.\r\nПрез 2014 година, тогавашният президент на САЩ Барак Обама отказа да изпрати американски военни за ученията, поради обвинения срещу правителството на Египет за неспазване на човешките права, след военния преврат през 2013 г.\r\nМайор Джош Жак, говорител на Централното командване на САЩ и отговорник за американските въоръжени сили в региона, разясни, че „Ярка Звезда 2017“ включва двустранно „командно-щабно учение, полево учение и семинар на командния състав заедно с Египет.“\r\nСлужител на военното министерство на САЩ каза, че около 200 американски военнослужещи ще участват в ученията.\r\nМайор Джош Жак заяви, че „Участието подобрява военните отношения между американската армия и нейните египетски партньори, то засилва регионалната сигурност и стабилност и отговаря на изискванията за сигурността на днешния ден.“\r\n„Оценяваме високо поканата да работим с Въоръжените сили на Египет“, добави той.\r\nПревод и редакция:", "date": "2017.08.16", "title": "CNN: САЩ и Египет ще проведат съвместно военно учение за пръв път след началото на „Арабската пролет“"}
{"url": "http://www.focus-news.net/news/2017/08/16/2426160/dha-kurban-bayramat-v-turtsiya-10-dni-pochivka-predsrochno-plashtane-na-pensii-bezplatni-magistrali-i-mostove.html", "text": "Вицепремиерът и говорител на турското правителство Бекир Боздаг съобщи „радостни новини” след вчерашното заседание на кабинета, предаде информационната агенция Доган хабер ажансъ (ДХА). Министерският съвет е имал заседание лично под председателството на президента Реджеп Тайип Ердоган, за да обсъди някои „допълнителни мерки” по повод честването на религиозния празник Курбан байрам в Турция. Решено е да се обяви още един ден за неработен и по този начин почивката да се удължи общо на 10 дни. Освен това пенсиите ще бъдат изплатени по-рано – най-късно до 28-29 август. Додени са и указания на Генералната дирекция за пътната инфраструктура магистралите и мостовете над Босфора да са безплатни в периода от 30 август до  септември, посочва още ДХА.\r\nПревод и редакция:", "date": "2017.08.16", "title": "ДХА: Курбан байрамът в Турция: 10 дни почивка, предсрочно плащане на пенсии, безплатни магистрали и мостове"}
{"url": "http://www.focus-news.net/news/2017/08/16/2426161/blagoevgrad-obshtina-gotse-delchev-e-predvidila-bogata-programa-za-traditsionniya-esenen-panair-koyto-shte-se-provede-prez-septemvri.html", "text": "Община Гоце Делчев е предвидила богата програма за Традиционния есенен панаир. Това каза за Радио „Фокус“ - Пирин Даниела Крантева, експерт „Връзки с обществеността“ към Община Гоце Делчев. По думите ѝ той ще се проведе от 11 до 17 септември 2017 г. „Всяка вечер са предвидени концерти с участието на местни и гост-изпълнители, като тази година освен от България, ще гостуват обичани певци съседните ни страни – Гърция, Македония и Сърбия“, каза Крантева. По думите ѝ панаирът отново ще бъде разположен в района на бившата казарма в град Гоце Делчев, като е осигурен и удобен паркинг. Освен богатата музикална програма, жителите и гостите на града ще могат да се забавляват на различните люлки и атракциони, да се почерпят с вкусотиите, предлагани на скарите, или пък да си закупят нещо от десетките сергии. Интересът към Традиционния есенен панаир в Гоце Делчев винаги е голям, като тази година също се очаква голяма посещаемост.\r\nЛора КАЛЧЕВА", "date": "2017.08.16", "title": "Благоевград: Община Гоце Делчев е предвидила богата програма за Традиционния есенен панаир, който ще се проведе през септември"}
{"url": "http://www.focus-news.net/news/2017/08/16/2426162/dobrich-zemedelskata-zemya-v-regiona-prodalzhava-da-se-targuva-na-nay-visoki-tseni-v-sravnenie-s-ostanalite-chasti-na-stranata.html", "text": "Земеделската земя в региона продължава да се търгува на най-високи цени в сравнение с останалите части на страната. Това каза Асен Гатев, мениджър на офиса в Добрич на една от утвърдените фирми за недвижими имоти в страната, предаде кореспондентът на Радио „Фокус” – Варна. „От цялата страна в Добричка област земеделската земя се търгува на най-висока цена, като местата, където се плащат най-големи ренти, водят и до най-висока цена. Такива са землищата на град Балчик – село Гурково и някои землища в община Добричка. Висока е цената на земята от III-та категория, която е с много високо качество и богат хумусен слой в община Генерал Тошево. За момента нямаме информация за сделки, които са сключени на цена над 2 500 лв./дка. Обикновените сделки са на цени от 2 000 до 2 300 лв./дка, но там, където търсенето е голямо, цената е от порядъка 2 300 – 2 500 лв./дка. Има и землища, където цената е под 2 000 лв. Това са община Крушари, също определени части от землища в други населени места“, посочи специалистът. По думите му остава тенденцията от предходни години на по-голямо търсене на земеделска земя в Добричка област в сравнение с предлагането. „И в момента тенденцията е такава, търсенето е по-голямо от предлагането, обаче големите играчи на пазара отдавна не предлагат крайно високите цени. По-активни бяха средните и малките търговци и единични вложители, които виждаха добра доходност в това нещо или пък с цел инвестиция за обработване на земеделска земя като малки земеделски стопани, което и към момента носи добра доходност“, допълни Асен Гатев. Той отбеляза, че търсене на земеделска земя в морските общини – Шабла, Каварна и Балчик, винаги е имало и то ще продължи. Много е важно обаче на какви нива ще се стабилизира този пазар. \r\nЖулиета НИКОЛОВА", "date": "2017.08.16", "title": "Добрич: Земеделската земя в региона продължава да се търгува на най-високи цени в сравнение с останалите части на страната"}
{"url": "http://www.focus-news.net/news/2017/08/16/2426163/nsi-prez-vtoroto-trimesechie-na-2017-g-brutniyat-vatreshen-produkt-narastva-s-36-spryamo-sashtiya-period-na-predhodnata-godina.html", "text": "През второто тримесечие на 2017 г. брутният вътрешен продукт (БВП) нараства с 3.6% спрямо съответното тримесечие на предходната година и с 0.9% спрямо първото тримесечие на 2017 г. според сезонно изгладените данни. Това сочи статистика на Националния статистически институт (НСИ).\r\nВ ръководството на Евростат за тримесечните национални сметки експресните оценки  за БВП са дефинирани като:\r\n„...най-ранната картина на икономиката, представена в съответствие с концепциите и дефинициите на Системата на националните сметки, данните за която се произвеждат и публикуват във възможно най-кратки срокове след края на отчетното тримесечие, като се използва ограничена и непълна информация в сравнение с традиционно разработваните тримесечни показатели на националните сметки...”.\r\nЕкспресните оценки за БВП се основават на предварителни налични към момента месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация.\r\nРазработените експресни оценки за второто тримесечие на 2017 г. са подготвени в срок от 47 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, получени от сезонно изгладени данни спрямо предходното тримесечие и спрямо същото тримесечие на предходната година.\r\nСъгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за второто тримесечие на 2017 г. на 5 септември 2017 година.БВП в стойностен обем, текущи цени\r\nСпоред експресните оценки на НСИ за второто тримесечие на 2017 г. БВП в номинално изражение достига 24 309 млн. лева. \r\nРеализираната добавена стойност през второто тримесечие на 2017 г. е 20 958 млн. лeвa.\r\nПо елементи на крайното използване най-голям дял в БВП заема крайното потребление (76.0%), което в стойностно изражение възлиза на 18 482 млн. лева. През второто тримесечие на 2017 г. бруто капиталообразуването е 5 238 млн. лв. и заема 21.6% относителен дял в БВП. Външнотърговското салдо е положително.Тримесечни изменения \r\nПрез второто тримесечие на 2017 г. спрямо първото тримесечие на 2017 г. БВП по сезонно изгладени данни се увеличава с 0.9%. За същия период брутната добавена стойност нараства също с 0.9%.\r\nСпоред експресните оценки на БВП по елементи на крайното използване през второто тримесечие на 2017 г. принос за регистрирания икономически растеж спрямо първото тримесечие на 2017 г. има бруто образуването на основен капитал - с 2.4%, износа на стоки и услуги - с 1.7%, и крайното потребление - с 0.4%.\r\nГодишни изменения\r\nПрез второто тримесечие на 2017 г. БВП по сезонно изгладени данни нараства с 3.6% спрямо същото тримесечие на предходната година. Брутната добавена стойност се увеличава с 3.8%. \r\nКрайното потребление регистрира положителен икономически растеж от 4.2%. Бруто образуването на основен капитал отчита спад с 0.9% през второто тримесечие на 2017 г. спрямо съответното тримесечие на предходната година. Износът и вносът на стоки и услуги се увеличават съответно с 6.1 и 7.0%.", "date": "2017.08.16", "title": "НСИ: През второто тримесечие на 2017 г. брутният вътрешен продукт нараства с 3.6% спрямо същия период на предходната година"}
{"url": "http://www.focus-news.net/news/2017/08/16/2426164/the-jerusalem-post-mahmud-abas-pozdravi-kim-chen-un-za-natsionalniya-praznik-na-severna-koreya.html", "text": "Президентът на Палестинската Автономия Махмуд Абас е поздравил лидерът на Северна Корея Ким Чен-ун по случай деня на освобождението на азиатската страна, пише The Jerusalem Post, позовавайки се на съобщение в официалната интернет страница на Автономията.\r\nВ телеграма, Абас е посочил, че народът на Северна Корея е направил „големите жертви, които са нужни за свободата и честта му“.\r\nПалестинският президент е изразил възхищението си за „солидарността на Корея с правата на палестинския народ и неговата борба за премахване на окупацията и установяване на независима Палестинска държава, със столица Източен Ерусалим.“\r\nОсвен това той е пожелал на Ким Чен-ун „здраве и щастие“, а на корейския народ „повече стабилност и просперитет.“\r\nПревод и редакция:", "date": "2017.08.16", "title": "The Jerusalem Post: Махмуд Абас поздрави Ким Чен-ун за националния празник на Северна Корея"}
{"url": "http://www.focus-news.net/news/2017/08/16/2426165/darzhavna-agentsiya-elektronno-upravlenie-i-tsik-sa-obyavili-protsedura-za-izbor-na-izpalnitel-po-proekta-za-distantsionno-elektronno-glasuvane.html", "text": "На 11 август 2017 г. Държавна агенция „Електронно управление“, в партньорство с Централната избирателна комисия (ЦИК), стартира процедурата за избор на изпълнител по първа фаза на проекта „Изграждане и внедряване на пилотна система за дистанционно електронно гласуване“. Това съобщиха от пресцентъра на Държавна агенция „Електронно управление“. Проектът е сред приоритетните в Пътната карта в изпълнение на Стратегията за развитие на електронното управление в Република България за периода 2014 - 2020 г. Срокът за подаване на оферти е 17.30 часа на 21 август 2017 година. В рамките на процедурата ще бъдат извършени проучване и анализ на добрите световни практики за дистанционно електронно гласуване (ДЕГ) и ще бъдат проведени три симулации на електронно гласуване от дистанция. Процедурата е на обща стойност 33 333.33 лв. (без ДДС). \r\nАнализът трябва да изведе конкретни препоръки за българската система за дистанционно електронно гласуване, които ще бъдат отчетени при изпълнението на основната дейност по проекта - изграждането и внедряването на пилотна система за дистанционно електронно гласуване.\r\nПроучването и анализът на световните практики за електронно гласуване от дистанция ще определят параметрите на българската система за дистанционно електронно гласуване. Дейността ще приключи през октомври 2017 г. и трябва да гарантира, че в българските условия ще бъде внедрена най-добрата система при минимален риск от прилагане на неподходящо техническо решение, избрано единствено на база икономическа целесъобразност. Ще бъдат анализирани както технологичните, така и правните аспекти на системите, техните силни и слаби страни по отношение на бързина, сигурност, достъпност и функционалност на софтуера.\r\nВ рамките на първата фаза ще бъде избрана една от най-добре функциониращите системи, с която ще бъдат проведени трите симулации на дистанционен електронен вот, при които ще се гласува за измислени партии, коалиции или кандидати. \r\nДо края на септември 2017 г. ще се проведе встъпителното събитие по проекта. Ще бъдат разяснени дейностите, постигнатото към момента, предстоящите фази на проекта, както и очакваните резултати. Предвижда се симулациите да се проведат на двудневно публично събитие през ноември в София с участието на представители на медиите и на институциите.\r\nДо 18 август т.г. ще бъдат обявени резултатите от процедурата за избор на изпълнител по дейностите за информация и публичност на проекта.", "date": "2017.08.16", "title": "Държавна агенция „Електронно управление“ и ЦИК са обявили процедура за избор на изпълнител по проекта за дистанционно електронно гласуване"}
{"url": "http://www.focus-news.net/news/2017/08/16/2426166/sofiya-chetirima-brakonieri-sa-zadarzhani-za-nezakonna-sech-v-selo-yamna.html", "text": "Вчера около обяд при съвместна операция на служители от Районно управление „Полиция” – Етрополе и Регионална дирекция по горите – София, са задържани четирима мъже от Тетевен в момент на извършване на незаконна сеч в землището на село Ямна. Това съобщиха от Областната дирекция на МВР – София. При огледа на местопроизшествието е установено, че от имотите на двама етрополци, без редовно позволително, са изсечени и извозени общо 44 дървета. По случая е образувано досъдебно производство за извършено престъпление по чл. 235, ал.1 от НК.", "date": "2017.08.16", "title": "София: Четирима бракониери са задържани за незаконна сеч в село Ямна"}
{"url": "http://www.focus-news.net/news/2017/08/16/2426167/reuters-prezidentat-na-indoneziya-se-zareche-da-se-bori-s-ekstremizma-i-za-po-spravedlivoto-razpredelenie-na-bogatstvata.html", "text": "Президентът на Индонезия Джоко Уидодо заяви, че най-многолюдната мюсюлманска страна има нужда да се обедини, за да може да се справи със заплахата от екстремизма и да защитава конституцията, която осигурява религиозна свобода и многообразие в страната, предаде Reuters.\r\nВ обръщение към парламента на Индонезия, преди предстоящите празненства по случай деня на независимостта на страната, той заяви, че правителството трябва да разреши проблема с неравенството, да осигури по-справедливо разпределение на богатствата в най-голямата югоизточно-азиатска икономика и заплахата от радикализация.\r\nReuters припомня, че религиозното напрежение в Индонезия се засили, след като миналата година тогавашния губернатор на Джакарта, който е от китайски произход и е християнин, беше привлечен към дело, по обвинение, че е обиждал Корана.\r\nПревод и редакция:", "date": "2017.08.16", "title": "Reuters: Президентът на Индонезия се зарече да се бори с екстремизма и за по-справедливото разпределение на богатствата"}
{"url": "http://www.focus-news.net/news/2017/08/16/2426169/blagoevgrad-stotitsi-hristiyani-posetiha-hramovete-v-obshtina-bansko-za-da-pochetat-golyama-bogoroditsa.html", "text": "На Голяма Богородица стотици миряни посетиха храмовете в населените места на територията на община Банско, за да запалят свещ за здраве и да отправят своите молитви към Божията Майка за здраве и благоденствие. Това съобщиха от пресцентъра на Община Банско. Два храма в землището на планинската община честваха своя храмов празник – „Успение Богородично” в Банско и „Успение на Пресвета Богородица” в Добринище. По традиция бяха приготвени десетки курбани за здраве, осветени от свещениците в присъствието на кмета на общината Георги Икономов и народния представител Александър Мацурев.\r\nПреди 333-години църквата „Успение на Пресвета Богородица” в Добринище, една от най-старите в района, е била осветена за първи път. През миналата година фасадата и покрива ѝ бяха възстановени, като в момента върви процес по изографисване.\r\nСтарата църква „Успение Богородично”, намираща се в Гробищния парк на Банско, привлича с красивия и изящен иконостас и икони, дело на Банската живописна школа. Част от иконостаса е бил обгорен и предстои точното му възстановяване според оригинала.", "date": "2017.08.16", "title": "Благоевград: Стотици християни посетиха храмовете в община Банско, за да почетат Голяма Богородица"}
{"url": "http://www.focus-news.net/news/2017/08/16/2426170/komandirat-na-68-ma-brigada-spetsialni-sili-brigaden-general-yavor-mateev-uchastva-v-hramoviya-praznik-na-gr-koprivshtitsa.html", "text": "Във връзка с навършването на 200 години от изграждането на храм „Успение Богородично” в град Копривщица и по покана на църковното настоятелство на храма командирът на 68-ма бригада \"Специални сили\" и Началникът на Гарнизон Пловдив бригаден генерал Явор Матеев взе участие в честването на празника в града. Това съобщиха от 68-ма бригада \"Специални сили\". Богата е историята на храма, който за 200-та си годишнина от съществуването си е възстановяван три пъти след кърджалийско разоряване. И днес той продължава да е център на духовното развитие и обществения живот в града. \r\nМероприятието започна с тържествена литургия в храма, която беше отслужена от Негово Високопреосвещенство Пловдивски митрополит Николай.\r\nПо случай празника на храм „Успение Богородично” бригаден генерал Явор Матеев връчи на представителя на храма поп Богомил пакет на 68-ма бригада \"Специални сили\" и поздравителен адрес като отправи послание към присъстващите в храма, че почитането на този голям християнски празник ще ни помогне да се научим на смирение и ще въведе в сърцата и душите ни силата и закрилата на Пресвета Богородица. \"Храмът е добрувал 200 години, бидейки закрилян и напътстван от патрона си. Пожелаваме Ви все така да възпитавате и за напред, във всички нас вяра, надежда и родолюбие, следвайки Христовата любов\", заяви бригаден генерал Явор Матеев.", "date": "2017.08.16", "title": "Командирът на 68-ма бригада \"Специални сили\" бригаден генерал Явор Матеев участва в храмовия празник на гр. Копривщица"}
{"url": "http://www.focus-news.net/news/2017/08/16/2426171/kmetat-na-tutrakan-dimitar-stefanov-za-nas-sa-vazhni-masoviyat-sport-i-kultura-samo-taka-shte-otkasnem-detsata-ot-ezhednevieto-i-porotsite-na-savremieto-ni.html", "text": "За нас е важен масовият спорт и масовата култура. Само по този начин  можем да откъснем децата от сивото ежедневие и от пороците на нашето съвремие. Това каза кметът на Тутракан Димитър Стефанов в интервю за Агенция „Фокус“ за предвидените прояви в общината до края на 2017 г. „През септември организираме спортна седмица, която е под названието „Тутраканиада“. Тя е за масов спорт на деца и младежи с различни видове спорт, като се започне от крос, волейбол, футбол, баскетбол“, каза кметът. Той посочи, че през последния ден от „Огнения Дунав“ общината традиционно  провежда различни състезания и конкурси за деца от всички възрастови групи. Той покани всички желаещи на предстоящия конкурс „Речни ноти“. „Мога да пожелая само наистина на всички българи, които имат свободно време от 24-ти до 27-ми август да посетят Тутракан и „Речни ноти“, защото съм сигурен, че ще останат очаровани от детските гласове“, заяви Стефанов. \r\nДеница КИТАНОВА", "date": "2017.08.16", "title": "Кметът на Тутракан Димитър Стефанов: За нас са важни масовият спорт и култура - само така ще откъснем децата от ежедневието и пороците на съвремието ни"}
{"url": "http://www.focus-news.net/news/2017/08/16/2426172/pazardzhik-politsai-sa-proveli-spasitelna-aktsiya-na-izcheznal-mazh-v-rayona-na-mestnost-pirina.html", "text": "Полицейски служители от РУ - Пещера с помощта на следово куче и неговия водач от ОДМВР - Пазарджик откриха възрастен мъж, загубил се в планината, съобщиха от ОДМВР - Пазарджик. Вчера сутринта в полицейското управление отишли близки на 76-годишен жител на Пещера. Те съобщили, че мъжът е напуснал домът си в неделя и отишъл да бере билки в планината. Роднините помислили, че може би се е отбил при свои близки и за това не се е прибрал обратно. Но във вторник притесненията им от дългото отсъствие на стареца се засилили и отишли в полицейското управление в родопския град. След получаване на сигнал за случилото се мъжът бил обявен незабавно за издирване. В управлението бил сформиран екип от криминалисти, полицейски и младши-полицейски инспектори. На помощ им пристигнал водач със следово куче от ОДМВР - Пазарджик. След няколко часа усилено издирване в планинска труднодостъпна местност наречена Пирина човекът бил открит. Станало ясно, че той е прекарал две нощи под открито небе, без храна и вода, бил е объркан и дезориентиран. Незабавно е транспортиран от полицаите за преглед и медицинско наблюдение в болницата в Пещера.", "date": "2017.08.16", "title": "Пазарджик: Полицаи са провели спасителна акция на изчезнал мъж в района на местност Пирина"}
{"url": "http://www.focus-news.net/news/2017/08/16/2426173/dutchnews-sobstvenitsite-na-kompaniyata-koyato-e-v-tsentara-na-skandala-sas-zarazenite-yaytsa-sa-zadarzhani-pod-strazha-dokato-prodalzhava-razsledvaneto.html", "text": "Директорите на холандска компания, за която се смята, че е в центъра на скандала със заразените яйца, няма да бъдат пускани от затвора, докато продължава разследването, пише нидерландското интернет издание Dutch News.\r\nШефовете на компанията „Chickfriend” – Мартин ван дер Б., на 31 години и Матийс И.Дж., на 24 години бяха арестувани в четвъртък. Срещу тях са повдигнати обвинения за застрашаване на публичното здраве, като са снабдявали с пестицида фипронил птицефермите. Освен това те са заподозрени за разпространение на забранени вещества. \r\nФипронилът е забранен за употреба, при обстоятелства, които биха го довели до използване в хранителната индустрия, но той е ключова съставка в някои препарати срещу бълхи, използвани за кучета и котки.\r\nСилите на реда държат двамата заподозрени в „изолация“, което означава, че не им се позволява да контактуват с никой от външния свят, освен с техните адвокати. \r\nМилиони яйца и десетки хиляди кокошки са унищожени заради скандала. Според някои експерти вредата за холандските птицеферми достига до 150 милиона евро.\r\nПревод и редакция:", "date": "2017.08.16", "title": "DutchNews: Собствениците на компанията, която е в центъра на скандала със заразените яйца, са задържани под стража докато продължава разследването"}
{"url": "http://www.focus-news.net/news/2017/08/16/2426174/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Тази година е една от най-добрите за хотелиерите в Прага, които вдигнаха цените за нощувките до невиждани за страната нива. В същото време, броят на посетителите в хотелите и отзивите на клиентите сочат, че нивото на обслужване и посещаемостта са се вдигнали в сравнение с миналото, предаде Radio Prague, позовавайки се на данни от икономическото издание E15.\r\nСредната цена на хотелска стая в чешката столица се е качила с 6 евро за първото полугодие на 2017 година, като е стигнала до 86 евро за нощ.\r\nМихал Чор, който е генерален директор на хотел Радисън Блу Алкрон, намиращ в центъра на града, е заявил, че годината е „фантастична“. Хотелиерската индустрия най-накрая е успяла да мине нивата на доходи от 2007 година, последната преди световната икономическа Криза\r\nСтатистиката сочи, че хотелите в Прага са с най-висок рейтинг, сред централноевропейските градове от бившия социалистически блок.\r\nВъпреки това, в това отношение Прага изостава доста от Западна Европа, където средните цени за нощувка обикновено надхвърлят 100 евро.\r\n*** Директорите на холандска компания, за която се смята, че е в центъра на скандала със заразените яйца, няма да бъдат пускани от затвора, докато продължава разследването, пише нидерландското интернет издание Dutch News.\r\nШефовете на компанията „Chickfriend” – Мартин ван дер Б., на 31 години и Матийс И.Дж., на 24 години бяха арестувани в четвъртък. Срещу тях са повдигнати обвинения за застрашаване на публичното здраве, като са снабдявали с пестицида фипронил птицефермите. Освен това те са заподозрени за разпространение на забранени вещества. \r\nФипронилът е забранен за употреба, при обстоятелства, които биха го довели до използване в хранителната индустрия, но той е ключова съставка в някои препарати срещу бълхи, използвани за кучета и котки.\r\nСилите на реда държат двамата заподозрени в „изолация“, което означава, че не им се позволява да контактуват с никой от външния свят, освен с техните адвокати. \r\nМилиони яйца и десетки хиляди кокошки са унищожени заради скандала. Според някои експерти вредата за холандските птицеферми достига до 150 милиона евро.\r\n*** Френският президент Еманюел Макрон се е опитал да осигури пускането на свобода на френски репортер, който беше задържан в Турция в края на месец юли. Той е направил това по време на разговора си с турския си колега Реджеп Таийп Ердоган, който е проведен по телефона, пише The Local.\r\nБюро, на 27 години, е арестуван на 26-и юли, по обвинение, че е имал връзки с кюрдските милиции, които в Турция са със статут на терористи.\r\nТой учи за магистър по журналистика, но също така работи като репортер, като е осъществил няколко репортажа за френската телевизия TV5 през 2013 година по темата за кюрдските Сили за народна самоотбрана (YPG).\r\nМакрон прекъсна ваканцията си, която прекарва в южна Франция, за да говори с Ердоган по въпроса.\r\n„Лидерите са се разбрали да говорят отново другата седмица“, се казва в съобщение от Елисейския дворец. Чуждестранни журналисти често получават обвинения от турското правителство, че поддържат тероризма, правейки репортажи за Кюрдски сепаратистки групи, което допълнително допринася за покачването на напрежението между Турция и ЕС.\r\n*** Великобритания обеща да „няма връщане“ към „твърда граница“ с Република Ирландия, след като излизането на страната от структурите на Европейския съюз стане факт, съобщава вестник The Telegraph.\r\nПравителството в Лондон увери, че иска да избегне „всяка физическа гранична инфраструктура\" между Ирландия и Северна Ирландия в рамките на плановете за нови митнически договорености с ЕС.\r\nПредставителите на Уайтхол заявиха пред изданието, че ЕС ще бъде правно отговорен за всяка твърда граница, наложена след Брекзит, и настояха, че Великобритания е решена да бъде гъвкава по въпроса.\r\nВ документ правителството ще отхвърли предложенията, че митническата граница може да бъде преместена в Ирландско море, предупреждавайки, че идеята не е „жизнеспобна“ от конституционна и икономическа гледна точка. \r\nМинистрите искат „невидима\" граница между Ирландия и Северна Ирландия, с изключение на проверки за по-малките търговци, които съставляват повече от 80 % от трансграничната търговия.", "date": "2017.08.16", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/08/16/2426175/veliko-tarnovo-sas-17-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "Със 17 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 117 см. Температурата на водата e 25.6 градуса.", "date": "2017.08.16", "title": "Велико Търново: Със 17 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/08/16/2426176/eli-trichkova-mon-predostavya-se-vazmozhnost-vsyako-uchilishte-samo-da-pretseni-kak-da-izpolzva-sredstvata-otpusnati-za-obshta-i-dopalnitelna-podkrepa.html", "text": "Предоставя се възможност всяко училище само да прецени как да използва средствата, отпуснати за обща и допълнителна подкрепа. Това каза в предаването „Всички в час“ на Радио „Фокус“ Ели Тричкова, началник на отдел „Организационни дейности“ в дирекция в Министерство на образованието и науката, по отношение на отпуснатите близо 3 млн. лв. от ведомството на училища и детски градини. „Подкрепата включва консултации по учебни предмети, които се провеждат извън редовните такива; за екипна работа между учителите и другите педагогически специалисти, както и за допълнително възнаграждение на специалисти, които работят в екипите по Механизма за съвместна работа на институциите за обхват и задържане на децата и учениците в задължителна училищна възраст в образователната система“, обясни Тричкова. По думите й, средствата също така могат да се използват за допълнително обучение на учебни предмети; за допълнителни модули за децата, които не владеят добре български език от детските градини; за занимания по интереси. Парите могат да се използват още за кариерно ориентиране на учениците, за дейности по превенция на насилието и преодоляването на проблемното поведение и др. Общата и допълнителна подкрепа е разписана в Закона за предучилищно и училищно образование. \r\nСредствата, които се отпускат сега са за периода септември 2016 до април 2017 година, каза още Ели Тричкова.", "date": "2017.08.16", "title": "Ели Тричкова, МОН: Предоставя се възможност всяко училище само да прецени как да използва средствата, отпуснати за обща и допълнителна подкрепа"}
{"url": "http://www.focus-news.net/news/2017/08/16/2426177/pazardzhik-priklyuchi-podmyanata-na-glavniya-vodoprovod-v-grad-septemvri.html", "text": "Приключи подмяната на водопроводната инфраструктура по главния булевард „България“ в град Септември. Това каза за Радио „Фокус“ – Пазарджик инж. Димитър Мишев от ВиК - Пазарджик. „Спирането на водата по това трасе, водеше и до оставане на целия град без вода. Освен това при пускането на водата се получаваха вторични аварии. Понякога в резултат на остарялата водопроводна мрежа се стигаше до спирането на водата за един ден, след това отново за следващия и така докато приключи работата на аварийните екипи“, коментира инж. Мишев. Той обясни, че в момента вървят дейностите по изпълнение на втория проект за 5.5 км водопроводна мрежа по различни улици в града. „Почти половината от улиците вече са с подменен водопровод. В района на жп гарата освен тази мрежа се подменя и големият канал“, уточни инж. Мишев.\r\nВаня НИКОЛОВА", "date": "2017.08.16", "title": "Пазарджик: Приключи подмяната на главния водопровод в град Септември"}
{"url": "http://www.focus-news.net/news/2017/08/16/2426178/pravitelstvoto-otpusna-500-000-leva-za-remont-v-troyanskiya-manastir-sveto-uspenie-bogorodichno.html", "text": "Правителството одобри допълнителни разходи по бюджета на Министерския съвет за 2017 г. в размер 500 000 лв. за ремонт и възстановяване на най-старата сграда на Троянския манастир „Свето Успение Богородично“ – крилото на екзарх Антим. Това съобщиха от правителствената информационна служба.  Средствата се осигуряват чрез преструктуриране на разходите и/или трансферите по централния бюджет за 2017 г.", "date": "2017.08.16", "title": "Правителството отпусна 500 000 лева за ремонт в Троянския манастир „Свето Успение Богородично“"}
{"url": "http://www.focus-news.net/news/2017/08/16/2426179/ruse-26-godishen-taksimetrov-shofyor-e-bil-napadnat-s-nozh.html", "text": "26-годишен таксиметров шофьор е бил нападнат с нож, съобщиха от Областната дирекция на МВР – Русе. В понеделник около 14.40 часа на телефон 112 е подаден сигнал от 26-годишен таксиметров шофьор от Русе за това, че на същата дата в управлявания от него лек автомобил му е нанесена порезна рана с нож в дясната ръка. В последствие извън автомобила му е нанесен побой от лице на име Х., което след извършването на деянието е избягало. \r\nПо случая е образувана преписка за извършено престъпление по чл. 129 и чл. 325 от НК. От проведените оперативно-издирвателни мероприятие е установено, че извършител на деянието е 28-годишен с инициали Х.К. от с. Смирненски, област Русе (не е криминално проявен).", "date": "2017.08.16", "title": "Русе: 26-годишен таксиметров шофьор е бил нападнат с нож"}
{"url": "http://www.focus-news.net/news/2017/08/16/2426180/kyustendil-36-godishen-rabotnik-v-avtomorga-e-postradal-po-vreme-na-rabota.html", "text": "36-годишен работник в автоморга в Кюстендил е пострадал по време на работа. Това съобщиха за Радио „Фокус“ – Кюстендил от Областна дирекция на МВР – Кюстендил. Инцидентът е станал вчера, а пострадалият е настанен в кюстендилската болница със счупен таз и крака. По случая е образувано досъдебно производство в РУ - Кюстендил, уведомен е дежурен прокурор.\r\nЛивия НИНОВА", "date": "2017.08.16", "title": "Кюстендил: 36-годишен работник в автоморга е пострадал по време на работа"}
{"url": "http://www.focus-news.net/news/2017/08/16/2426181/utvarden-e-godishniyat-plan-za-deystvie-po-natsionalnata-strategiya-za-uchene-prez-tseliya-zhivot.html", "text": "Министерският съвет утвърди Плана за действие за 2017 г. в изпълнение на Националната стратегия за учене през целия живот. Това съобщиха от правителствената информационна служба.  В него са включени дейности, насочени към всички области на ученето. Планирано е привеждане на Националната квалификационна рамка на България в съответствие с новата образователна структура на средното образование. Предвижда се изграждане на практически пътища за прилагане на основните принципи на Европейската система за натрупване и трансфер на кредити в професионалното образование и обучение (ECVET). Ще продължат да се развиват и разширяват системите за ограмотяване на възрастни и за кариерно ориентиране.\r\nВ предучилищното образование ще бъде оказана подкрепа на 15 000 деца от етнически малцинства, които ще бъдат включени в мерки за образователна интеграция. С цел намаляване на относителния дял на преждевременно напусналите училище, системата за ранно предупреждение за риск от отпадне от предучилищното и училищното образование ще бъде въведена в нови 11 общини от Северозападния и Югоизточния район.\r\nЗа повишаване качеството на училищното образование и обучение ще бъдат осигурени за безвъзмездно ползване познавателни книжки за 100 000 деца от задължително предучилищно образование, учебници и учебни помагала за 250 000 ученици от I до IV клас, учебници за 150 000 ученици от V до VII клас, както и учебници и учебни помагала по специалните учебни предмети за 200 ученици с увреден слух от I до IV клас. На 1100 ученици с изявени дарби от държавни и общински училища ще бъдат предоставени стипендии, за които от държавния бюджет са осигурени 1 800 000 лв.\r\nОсновният фокус ще продължава да бъде разработване и прилагане на политики и мерки за развитие на професионалното обучение в работна среда, вкл. чрез организиране на стажове в предприятия по време и след завършване на обучение. Повече от 1760 безработни лица, предимно младежи, ще бъдат включени в стажове или в обучения по време на работа. Очаква се да бъдат създадени 350 нови учебно-тренировъчни фирми, а броят на учениците, участващи в дейности по практическо обучение в реална работна среда, да достигне 8000 души.\r\nФинансирането на висшето образование ще бъде концентрирано в професионалните направления и висшите училища, получили по-висока оценка за качество и съответствие с потребностите на пазара на труда. Относителният дял на средствата, определени въз основа на тази оценка, както и допълнителното финансиране за обучението по приоритетни професионални направления и защитени специалности, се очаква да нарасне до 40% спрямо общия размер на средствата за издръжката на обучението в държавните висши училища. Достъпът до висше образование ще бъде гарантиран с осигуряване на 2400 нови кредита на студенти и докторанти по Закона за кредитиране на студенти и докторанти, както и чрез система от стипендии за успех и за специални постижения.\r\nРазвитието на възможности за неформално и информално учене ще бъде насърчавано чрез участие на 400 младежи в доброволчески дейности.", "date": "2017.08.16", "title": "Утвърден е годишният План за действие по Националната стратегия за учене през целия живот"}
{"url": "http://www.focus-news.net/news/2017/08/16/2426182/sarajevo-times-bosna-e-izdala-nad-deset-hilyadi-vizi-na-grazhdani-na-sauditska-arabiya-prez-2016-godina.html", "text": "Властите на Босна и Херцеговина са издали общо 10,023 визи на граждани на Саудитска Арабия през 2016 година, което е увеличение от 128.52% в сравнение с 2015 година. Освен гражданите на Саудитска Арабия, има увеличение на посещенията на граждани на Ливан, които са все по заинтересувани да провеждат религиозен туризъм в Междугорието, пише Sarajevo Times.\r\nВ информация, която се разпространи сред босненски депутати се твърди, че около два милиона души с босненски произход живеят зад граница.\r\nДипломатическите и консулски представители в Босна и Херцеговина са издали общо 22,862 визи през 2016 година, което е увеличение от 34,72% в сравнение с 2015 година, когато са издадени 16,970 визи.\r\nПревод и редакция:", "date": "2017.08.16", "title": "Sarajevo Times: Босна е издала над десет хиляди визи на граждани на Саудитска Арабия през 2016 година"}
{"url": "http://www.focus-news.net/news/2017/08/16/2426183/montana-zadarzhani-sa-uchastnitsi-v-telefonni-izmami-izvarshvani-na-teritoriyata-na-grada-prez-poslednite-mesetsi.html", "text": "Задържани са двама участници в телефонни измами, извършвани на територията на град Монтана през последните месеци, съобщиха от Областната дирекция на МВР – Монтана. Вчера в Районното управление „Полиция” 72-годишна жителка на града е съобщила, че същия ден около 10.30 часа след предварителна уговорка по телефона е оставила зад табло на газопреносната мрежа на ул. „Калето” в Монтана сумата от 14 000 лв в банкноти с различен номинал, поставени в полиетиленов плик. Жената е заявила, че сумата е поискана от мъж, представил се като служител на полицията във връзка с оказване на съдействие за залавяне на телефонни измамници. \r\nВ резултат на получена информация и проведени оперативно-издирвателни мероприятия като извършители на деянието са установени и задържани 37-годишен с инициали П.Р. и 17-годишен, криминално проявени от град Вършец.\r\nПри извършено последващо претърсване в паркиран до Драматичния театър в гр. Монтана лек автомобил „Опел Зефира” с монтанска регистрация, използван от двамата, са намерени и иззети - парична сума в размер на 20 450 лв, 3 мобилни телефонни апарати в комплект със сим-карти, таблет и златни накити.\r\nПри извършени обиски в двамата е намерена и иззета парична сума в размер на 1 220 лв, 310 долара, 3 мобилни телефонни апарати и 5 различни по вид златни накити. Двамата са задържани за срок от 24 часа. \r\nПродължава работата по изясняване на съпричастността им в извършването на телефонни измами през последните 2-3 месеца на територията на гр. Монтана. По случая работи Районното управление „Полиция” – Монтана. Образувано е досъдебно производство под наблюдението на Районна прокуратура в гр. Монтана.", "date": "2017.08.16", "title": "Монтана: Задържани са участници в телефонни измами, извършвани на територията на града през последните месеци"}
{"url": "http://www.focus-news.net/news/2017/08/16/2426184/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Властите на Босна и Херцеговина са издали общо 10,023 визи на граждани на Саудитска Арабия през 2016 година, което е увеличение от 128.52% в сравнение с 2015 година. Освен гражданите на Саудитска Арабия, има увеличение на посещенията на граждани на Ливан, които са все по заинтересувани да провеждат религиозен туризъм в Междугорието, пише Sarajevo Times.\r\nВ информация, която се разпространи сред босненски депутати се твърди, че около два милиона души с босненски произход живеят зад граница.\r\nДипломатическите и консулски представители в Босна и Херцеговина са издали общо 22,862 визи през 2016 година, което е увеличение от 34,72% в сравнение с 2015 година, когато са издадени 16,970 визи.\r\n*** Министър-председателят на Албания Еди Рама заяви, че „уважава“ инициативата на Александър Вучич да се проведе „вътрешен диалог за Косово и по този начин директно и неконвеционално да се срещнем с миналото“, предаде В92, позовавайки се на интервю на Рама за белградския ежедневник Blic.\r\nЕди Рама е посочил, че разрешаването на косовския проблем е „от интерес за всички, не само за албанците.“\r\n„Това, което е нужно на този етап, е точно това, което вашия президент започна като вътрешен диалог, който, между другото, няма да е безполезен, ако същото се случи и в Косово и Албания също“, каза Рама.\r\nНа въпрос за мнението му, относно предложението на Външния министър на Сърбия Ивица Дачич, предлагащо разрешение на косовския проблем, чрез разделяне на територията, за което вече „Фокус“ информира, той каза, че „няма да е добре да се започне от там“ и добави: „Според мен това е необичайно предложение“.\r\nСпоред Рама, разрешението на въпроса за Косово е чрез „Пълно признаване на Република Косово от страна на Сърбия“.\r\n„Но ако поставя себе си на мястото на Александър“, продължи албанецът, „осъзнавам, че това е по-лесно да се каже, отколкото да се направи.“\r\n*** Както агенция „Фокус“ вече информира, Специализираната прокуратура на Македония вчера е издала заповед за задържането на лице с инициалите Л.П., която е изпълнена от полицията. Човекът е обвинен за криминално деяние, което се отнася за публикуването на подслушани разговори в интернет страницата Ютуб, пише „Локално“.\r\nОт Министерството на вътрешните работи на страната потвърдиха, че лицето е задържано в районно полицейско управление, по искане на Спецпрокуратурата, но поради продължаващото разследване за криминално деяния, не дадоха повече информация за случая.\r\nИначе, под псевдонима „Никола Тесла“, на мрежата Ютуб бяха публикувани частни аудио-телефонни разговори на известни личности от телевизионния бизнес и политиката на Македония. \r\nОт прокуратурата твърдят, че става дума за бившият функционер на „Социал-демократическият съюз на Македония“, който беше и главен активист на градската организация на партията за Скопие – Любчо Палевски – Палчо.\r\nЧастните разговори, включват такива между депутатката Ермира Мехмети, лидерът на ДУИ Али Ахемти, бившият премиер Хари Костов, бизнесменът Йордан Камчев, собствениците на „Сител“ Драган Павлович Латас и Ивона Талевски, журналистката Оливера Трайковска и други.\r\n*** Лице с инициали Л.П. е задържано от полицейските власти, по нареждане на Специализираната прокуратура по обвинение, че е публикувал подслушвани разговори, между известни личности, в Ютуб, предаде македонската „Нова Телевизия“.\r\nМъжът е задържан по обвинение, че е подслушал и публикувал частни разговори, между известни личности, сред които новинари и бизнесмени, в интернет страницата Ютуб, на акаунт с името „Тесла“. Драган Павловик е сред хората, които са се оплакали за злоупотребите в Специализираната прокуратура.\r\nСнимки на бизнесмена Йордан Камчев, но и на други политици и известни личности, се появиха в социалните мрежи, първо на профила на задържания Л.П. Разследващите се опитват да установят мотивите за публикуването на тези снимки, а също и как подобни чувствителни материали са достигнали до лицето.\r\n*** Един от лидерите на националистите, събрали се в Шарлътсвил, щата Вирджиния, чийто протест завърши с безредици из градчето и смъртта на един човек, е вдъхновен от примера на румънското фашистко движение, действията, на което, доведоха до смъртта на десетки хиляди по време на извършени погроми през 30-те години на XX век, пише Balkan Insight.\r\nЕдин от организаторите на мероприятието „Обедини дясното“ в Шарлътсвил стигна до заглавията в румънските вестници, заради това, че е носил тениска с лик на румънски фашистки лидер от Втората световна война.\r\nМатю Хаймбах, на 26 години, е лидер на базирана в щата Индиана „Традиционна работническа партия“ и съосновател на „Традиционалистката младежка мрежа“. Той е носил тениска с лика на румънеца Корнелиу Зеля Кондреану, лидер на фашисткия легион на Архангел Михаил („Желязната гвардия“).\r\n„Гвардията“ е зад няколко погрома, по времето около Втората световна война, когато са избити десетки хиляди румънски евреи и цигани.\r\nХаймбах е добре известен в средите на белите националисти в САЩ, след като беше съден, че е ударил човек по време на митинг на Доналд Тръмп в щата Кентъки през 2016 година.", "date": "2017.08.16", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2017/08/16/2426185/dha-svetovnoizvesten-proizvoditel-na-pitsi-e-zadarzhan-v-turtsiya.html", "text": "Световноизвестният производител на пици Хаккъ Акдениз - гражданин на САЩ, но от турски произход, е задържан в провинция Диарбекир, където е на почивка, предаде информационната агенция Догу хабер ажансъ (ДХА). Задържането е станало вчера към 17.30 часа, когато Хаккъ Акдениз се е разхождал по улиците заедно със семейството си – съпругата Мая и 14-годишния син Серхат. Тримата са откарани за разпити в полицията. Причините за задържането им все още не са известни.\r\nРоденият в околия Силван на провинция Диарбекир Хаккъ Акдениз заминава преди години за САЩ за да си търси щастието. Безработен, безпаричен, гладен,  отчаян и ровещ в кофите за боклук в Ню Йорк. Сега има седем пицарии и един ресторант за суши и азиатски деликатеси; три пъти е шампион сред производителите на пици. Клиенти са му световно известни актьори, политици и бизнесмени. Името му е известно в много страни по света, посочва още ДХА.\r\nПревод и редакция:", "date": "2017.08.16", "title": "ДХА: Световноизвестен производител на пици е задържан в Турция"}
{"url": "http://www.focus-news.net/news/2017/08/16/2426186/balgariya-i-egipet-shte-si-satrudnichat-v-oblastta-na-turizma.html", "text": "Правителството одобри проект на споразумение за сътрудничество в областта на туризма между ресорните министерства на България и Египет. Това съобщиха от правителствената информационна служба.  \r\nДвете страни ще стимулират обмена на информация и опит в планирането на маркетинговите си стратегии в сектора. Поставя се фокус върху видовете туризъм, които имат най-голям потенциал за взаимно привличане на туристи, а също и на туристи от трети страни, включително от далечни пазари.\r\nМинистерствата на туризма на България и Египет ще си сътрудничат в подготовката и участията на международни изложения, панаири и други прояви, по време на които ще промотират общи туристически продукти в културния, историческия, уелнес, фестивалния, селския, еко, религиозния, кулинарния и други видове туризъм. Те ще си помагат по инициативи за популяризиране на културно-историческите паметници на своите територии.\r\nСпоразумението предвижда България и Египет да си съдействат също за развитието на туристическата си инфраструктура. Те ще обменят информация за планирането и реализирането на проекти в туризма и за наличието на потенциални инвеститори в сектора, като ще си предоставят взаимно експертни разработки, анализи и други документи и информационни материали.", "date": "2017.08.16", "title": "България и Египет ще си сътрудничат в областта на туризма"}
{"url": "http://www.focus-news.net/news/2017/08/16/2426187/plovdiv-72-godishna-zhena-e-stanala-zhertva-na-telefonna-izmama-sas-sumata-ot-5-000-evro-i-1-000-dolara.html", "text": "72-годишна пловдивчанка е станала жертва на телефонна измама със сумата от 5 000 евро и 1 000 долара. Това съобщиха от ОДМВР - Пловдив. Според предварителната информация, около 13.00 часа вчера, мошениците се свързали по телефона с възрастната жена и я заблудили по схемата за искане на пари във връзка с разследване на полицията. Образувано е досъдебно производство. Авторите на престъплението се издирват от служители на Второ РУ.", "date": "2017.08.16", "title": "Пловдив: 72-годишна жена е станала жертва на телефонна измама със сумата от 5 000 евро и 1 000 долара"}
{"url": "http://www.focus-news.net/news/2017/08/16/2426188/kmetat-na-tutrakan-dimitar-stefanov-ochakvame-uchastnitsite-v-konkursa-rechni-noti-da-sa-nad-250.html", "text": "Очакваме участниците в конкурса „Речни ноти“ да са над 250. Това каза кметът на Тутракан Димитър Стефанов в интервю за Агенция „Фокус“ за предвидените прояви в общината до края на 2017 г. „До момента интересът наистина е голям. Над 150 участници са се записали. Продължават и заявките за участие. До последния ден на самия конкурс не можем да кажем колко ще бъдат“, посочи Стефанов. Кметът на Тутракан обърна внимание, че за пръв път ще има участници от Чехия. „Другата държава, която проявява интерес към „Речни ноти“ е Молдова. От 24-ти, когато вечерта е откриването до 27-ми август, когато конкурсът се закрива, жителите и гостите на Тутракан ще се насладят на много хубави не само индивидуални участници, а и на изпълнения на дуети и ансамбли. По този начин предоставяме сцена на децата с изявени дарби, за да покажат своя талант и той да бъде оценен от хората“, каза Димитър Стефанов. Той подчерта, че „Речни ноти“ вече е превърнал  Тутракан в международен център на детски изкуства. „Мога само да изброя държавите, които са участвали в този конкурс. Освен България това са: Румъния, Сърбия, Гърция, Босна и Херцеговина, Косово, Израел, Русия, Украйна, Унгария, Италия, Казахстан“, коментира Стефанов. По думите му това е голяма палитра от държави, които са участвали в конкурса „Речни ноти“. Кметът изрази надежда занапред броят на държавите да се увеличава, а  и на децата участници от тези държави.\r\nДеница КИТАНОВА", "date": "2017.08.16", "title": "Кметът на Тутракан Димитър Стефанов: Очакваме участниците в конкурса „Речни ноти“ да са над 250"}
{"url": "http://www.focus-news.net/news/2017/08/16/2426189/montana-vazrastna-zhena-e-stanala-zhertva-na-telefonna-izmama-za-okolo-7-000-leva.html", "text": "Възрастна жена е станала жертва на телефонна измама за около 7 000 лева. Това съобщиха от Областната дирекция на МВР – Монтана. Вчера около 16.00 часа в Районно управление „Полиция” – Монтана 80-годишна жителка на областния град е заявила, че е станала жертва на измама. Същия ден около 11.00 часа е получила обаждане на стационарния си телефон от човек, представящ се за служител на полицията, който й заявил, че трябва да окаже съдействие за залавяне на група престъпници. Жената последвала инструкции и поставила в найлонов плик сумата от около 7 000 лв. Около 11.30 часа същия ден оставила плика с парите под контейнер за смет, който се намира срещу оранжерията за цветя на ул. „Извора\" в гр. Монтана . По случая е образувано досъдебно производство в Районно управление „Полиция” – Монтана.", "date": "2017.08.16", "title": "Монтана: Възрастна жена е станала жертва на телефонна измама за около 7 000 лева"}
{"url": "http://www.focus-news.net/news/2017/08/16/2426190/pazardzhik-zadarzhan-e-27-godishen-mazh-predlozhil-podkup-na-politseyski-sluzhiteli.html", "text": "Задържан е водач, предложил подкуп на полицаи от участъка в пазарджишкия квартал „Изток“, съобщиха от ОДМВР - Пазарджик. Тази нощ на улица „Пловдивска“ автопатрул извършил проверка на лек автомобил „Опел“, управляван от 27-годишен мъж с инициали Н.М. – жител на пазарджишкото село Мало Конаре. Полицаите констатирали нарушение на Закона за движение по пътищата и предприели действия по съставяне на акт. Тогава водачът отишъл до служебния автомобил „Опел Астра“ и подхвърлил пред прозореца му банкнота с номинал от 50 британски паунда. Полицаите действали незабавно и задържали шофьора. На мястото е извършен оглед от дежурна група при РУ - Пазарджик, а банкнотата е иззета като веществено доказателство. Така спрямо Н.М. е образувано бързо полицейско производство за предлагане на подкуп на длъжностни лица. Той е задържан в ареста за срок от 24 часа.", "date": "2017.08.16", "title": "Пазарджик: Задържан е 27-годишен мъж, предложил подкуп на полицейски служители"}
{"url": "http://www.focus-news.net/news/2017/08/16/2426191/odobreni-sa-promeni-v-op-transport-i-transportna-infrastruktura.html", "text": "Правителството направи изменения в ОП „Транспорт и транспортна инфраструктура“ 2014-2020 г., с които ще бъде прецизиран обхватът на заложените за финансиране жп проекти. Това съобщиха от правителствената информационна служба.  \r\nОт оперативната програма отпадат жп участъци, за които вече има осигурено финансиране от Механизма за свързана Европа. Това са жп отсечките Волуяк - София - Елин Пелин, Костенец - Септември и жп възел Пловдив. \r\nПромените предвиждат разширение в обхвата на проекта за подготовка на жп линията Радомир - Гюешево. С окрупняването на проекта по цялото направление София - Перник - Радомир - Гюешево - граница с Република Македония ще бъдат увеличени реалните ползи от изпълнението му.\r\nИзграждането на Интермодален терминал в Русе отпада от обхвата на програмата, поради необходимост от допълнително проучване за развитие на товарните превози по направлението Север - Юг, което да определи ефективността на такъв тип съоръжение, разположено в Русе. По ОПТТИ ще бъде финансиран проект „Проучване за развитие на жп направление Север-Юг“.\r\nПромените включват още изменение в проекта за реконструкция на гарови комплекси по основната TEN-T мрежа, като жп гара Чирпан се заменя от жп гара Карнобат. В проекта за модернизация са включени още жп гарите Стара Загора, Нова Загора, Казичене, Искър и Подуяне.", "date": "2017.08.16", "title": "Одобрени са промени в ОП „Транспорт и транспортна инфраструктура “"}
{"url": "http://www.focus-news.net/news/2017/08/16/2426192/odobreno-e-vatreshno-prerazpredelenie-na-otpusnati-sredstva-za-podgotovkata-i-provezhdaneto-na-balgarskoto-predsedatelstvo-na-saveta-na-es.html", "text": "Правителството одобри промяна в постановлението, с което са одобрени прогнозните разходи за подготовка и провеждане на Българското председателство на Съвета на Европейския съюз през 2018 г.Това съобщиха от правителствената информационна служба.  \r\nС изменението се прави вътрешно преразпределение на средствата, отпуснати за обезпечаване на дейности, изпълнявани от НСО по подготовката и провеждането на Председателството.", "date": "2017.08.16", "title": "Одобрено е вътрешно преразпределение на отпуснати средства за подготовката и провеждането на Българското председателство на Съвета на ЕС"}
{"url": "http://www.focus-news.net/news/2017/08/16/2426193/stara-zagora-38-godishen-mazh-e-s-myarka-zadarzhane-pod-strazha-za-krazhba-na-golyama-suma-pari-i-bizhuta.html", "text": "По искане на Районна прокуратура – Казанлък съдът определи мярка за неотклонение „задържане под стража“ спрямо 38-годишния Иван Д., привлечен като обвиняем за това, че при условията на опасен рецидив чрез разрушаване на прегради здраво направени за защита на имот – счупване стъклото на прозорец, е отнел чужди движими вещи: 1400 британски паунда, 7500 турски лири, 420 лева, 2 бр.мобилни апарата, обеци с камъни „Сваровски“ и златен синджир с тегло около 3 грама от владението на другиго, с намерение противозаконно да ги присвои- престъпление по чл. 196 ал.1 т.2 вр.с чл.195, ал.1, т.3, вр. с чл. 194, ал.1 вр.с чл.29 ал.1 буква „а“ и „б“ от Наказателния кодекс. Това съобщиха от пресцентъра на Апелативна прокуратура – Пловдив.\r\nПреди седем месеца обвиняемият Иван Д. бил нает на работа във ферма за отглеждане на животни в село Д., общ. Гурково. Наскоро 59-годишният му работодател, който е пострадал, му се доверил и заминал на почивка, като го оставил сам да стопанисва фермата. Така през нощта на 10 срещу 11 август 2017 г. обвиняемият Иван Д. счупил стъклото на прозорец на къщата и отнел посочените по-горе парични суми, бижута и вещи, след което отишъл на море. За случая бил подаден сигнал в полицията. На 12 август 2017 г. обвиняемият Иван Д. е бил задържан в гр. Обзор. Установено е, че той бил изхарчил част от отнетата сума пари, а останалите, както и бижутата, са възстановени на собственика. \r\nПод ръководството на Районна прокуратура-Казанлък до момента са извършени разпити на свидетели, събрани са писмени доказателства, назначена е оценителна експертиза, обвиняемото лице е привлечено към наказателна отговорност и производството ще приключи в най-кратки срокове. Съдът уважи искането на Районна прокуратура-Казанлък за вземане на мярка за неотклонение “задържане под стража” спрямо обвиняемия и прие, че се касае за висока степен на обществена опасност на деянията и на извършителя му, който до момента е осъждан 20 пъти за престъпления против собствеността.\r\nОпределението на Районен съд – Казанлък подлежи на обжалване пред Окръжен съд – Стара Загора.", "date": "2017.08.16", "title": "Стара Загора: 38-годишен мъж е с мярка „задържане под стража“ за кражба на голяма сума пари и бижута"}
{"url": "http://www.focus-news.net/news/2017/08/16/2426194/veliko-tarnovo-v-svishtov-raboti-otkrit-kabinet-za-izsledvaniya-za-spin-kato-chast-ot-lyatnata-anti-spin-kampaniya-na-regionalnata-zdravna-inspektsiya.html", "text": "Открит кабинет за изследвания за СПИН работи днес в Свищов. Той е част от лятната анти СПИН кампания на Регионалната здравна инспекция във Велико Търново и се намира на централния площад в крайдунавския град. Това обясни за Радио „Фокус“ – Велико Търново д-р Анастасия Анастасова, Дирекция „Надзор на заразните болести“ в РЗИ. Тя припомни, че фокусът на инициативата през настоящия сезон е върху провеждане на тестове в градска среда. „Специалистите ще останат в Свищов и в следобедните часове. Изследванията са напълно безплатни и анонимни. Такива кабинети на открито бяха организирани вече във Велико Търново, Павликени и Полски Тръмбеш“, каза още д-р Анастасова. Хората, които си правят изследвания, са в широк възрастов диапазон – от 17 до 74 години. Успоредно с прегледите, експертите разпространяват и здравно-образователни материали за превенция на хроничните незаразни заболявания.\r\nЛуиза ТРАНЧЕВА", "date": "2017.08.16", "title": "Велико Търново: В Свищов работи открит кабинет за изследвания за СПИН като част от лятната анти СПИН кампания на Регионалната здравна инспекция"}
{"url": "http://www.focus-news.net/news/2017/08/16/2426195/afp-sasht-i-yaponiya-provezhdat-ucheniya-po-artileriyska-strelba-na-ostrov-hokaydo.html", "text": "Около 300 японски и американски войници са провели учения по артилерийска стрелба на северния японски остров Хокайдо, като отговор на ядрените заплахи от страна на Северна Корея, предаде AFP, позовавайки се на официална информация от японските военни.\r\nУчението е част от 19-дневни общи войскови учения, които бяха назначени заради възникналото напрежение в региона от ядрените изпитания на Северна Корея и заплахите на Пхенян, че ще изстреля ракети към тихоокеанският американски остров Гуам.\r\nЧасти от японските Сили за самозащита и морски пехотинци от САЩ са провели учения по артилерийска стрелба от бойни превозни средства в района на северния японски остров Хокайдо.\r\nДвете държави започнаха учението Северна Отровница 2017 на 10 август и в него ще участват 1300 японски войници и 2000 морски пехотинци от САЩ.\r\nПревод и редакция:", "date": "2017.08.16", "title": "AFP: САЩ и Япония провеждат учения по артилерийска стрелба на остров Хокайдо"}
{"url": "http://www.focus-news.net/news/2017/08/16/2426196/desislava-atanasova-gerb-g-zha-ninova-lazhe-kato-kazva-che-nyama-nishto-obshto-s-koruptsionni-shemi-i-ne-e-bila-v-troynata-koalitsiya.html", "text": "Г-жа Нинова лъже, като казва, че няма нищо общо с корупционни схеми и не е била в Тройната коалиция. Това каза Десислава Атанасова на пресконференция на ПГ ГЕРБ предаде репортер на Агенция „Фокус“.\r\n„С уважение към г-жа Корнелия Нинова ние не пускаме постове във Фейсбук, а даваме пресконференция, на която да отговорим на така наречените обвинения към премиера. Тя твърди, че никога не е имала нищо общо с корупционни схеми, с подозрения и уволнения във връзка със съмнения за корупция, за това че никога за нищо не е лъгала и за това че не е била зам.-министър по времето на Тройната коалиция. За да опресня паметта на г-жа Нинова съм готова да цитирам медиите“, каза Атанасова. \r\nТя цитира материали от медии, в които по време на Тройната коалиция тогавашният министър-председател Сергей Станишев посочва, че Корнелия Нинова ще бъде уволнена, тъй като има сериозни обвинения срещу нея. Атанасова цитира още и тогавашният президент Георги Първанов, който твърди, че действията на министър-председателят са закъснели.\r\n„Стигаме и до т.нар. австрийска връзка и данните, които г-жа Нинова ще изпраща на австрийското правителство. Отново сте закъсняла г-жа Нинова, защото още през 2010 г. Бойко Борисов разговаря с президента на Австрия за целия проект „Цанков камък“. Австрийският президент тогава казва, че „ако това се случи, ще бъде грандиозен скандал и дори не може да го осмисли“, каза Атанасова.\r\n„Ако г-жа Нинова има намерение  да завежда дела във връзка с твърденията, че лъже, бих я посъветвала да заведе дела и срещу още няколко човека - Генерал Решетников, Румен Петков и Г-н Гергов, които също твърдят, че тя лъже. Ще цитирам нейния приятел г-н  Гергов: \"Истината не е приятел на Корнелия Нинова“. Очакваме тези хора също да бъдат приведени под отговорност“, каза още тя.\r\nЦветилена СИМЕОНОВА", "date": "2017.08.16", "title": "Десислава Атанасова, ГЕРБ: Г-жа Нинова лъже, като казва, че няма нищо общо с корупционни схеми и не е била в Тройната коалиция"}
{"url": "http://www.focus-news.net/news/2017/08/16/2426197/varna-bager-i-avtobus-na-gradskiya-transport-sa-katastrofirali-v-grada-nyama-tezhko-postradali.html", "text": "Багер и автобус на градския транспорт са катастрофирали в града, няма тежко пострадали. Това съобщиха за Агенция „Фокус“ от пресцентъра на ОДМВР – Варна. По първоначални данни 49-годишният водач на багера е създал ситуация, която предизвиква отклоняване на автобуса от траекторията му на движение. Това е предизвикало попадането на автобуса в канавка. Вследствие на катастрофата водачът на автобуса, пътник и кондукторка са с контузни наранявания. Движението не е било затруднено. Инцидентът е регистриран тази сутрин.  \r\nДеница КИТАНОВА", "date": "2017.08.16", "title": "Варна: Багер и автобус на градския транспорт са катастрофирали в града, няма тежко пострадали"}
{"url": "http://www.focus-news.net/news/2017/08/16/2426198/ekathimerini-pozharat-v-rayona-na-severoiztok-ot-atina-veche-e-pod-kontrol.html", "text": "Пожарът, който бушуваше в района на североизток от Атина е овладян, след като цяла нощ гръцките пожарникари са се борили с него, предаде Ekathimerini.\r\nГенералният секретар на гръцката гражданска защита Янис Капакис заяви, че остава умерен оптимист относно прогреса, който е направен по потушаването на огъня, който започна в крайбрежния курорт Каламос, преди да се разпространи към още три населени места, поглъщайки над 20 жилищни сгради и унищожавайки хиляди акри борова гора.\r\nВластите обявиха, че пожарникарите осъществяват заграждащи операции, за да предотвратят възобновяване на пожара. Два пожарогасителни самолета и три хеликоптера помагат за гасенето на пожара.  \r\nПревод и редакция:", "date": "2017.08.16", "title": "Ekathimerini: Пожарът в района на североизток от Атина вече е под контрол"}
{"url": "http://www.focus-news.net/news/2017/08/16/2426199/afp-bezrabotitsata-vav-velikobritaniya-e-dostignala-do-nay-niskite-si-niva-ot-1975-godina-nasam.html", "text": "Безработицата във Великобритания е достигнала до 44-годишен минимум, според официални данни от британските власти. Това се случва въпреки несигурността в страната относно Брекзит, предава AFP.\r\nНивата на безработица са се спуснали до 4,4% в тримесечието до края на юни, според данни на Офиса за национална статистика на Великобритания.\r\nОбщо 1,48 милина души са регистрирани като безработни в края на юни, което е с 157 хиляди по-малко в сравнение с една година по-рано. Въпреки това, нивата на заплащане не успяват да се държат на едно ниво с това на инфлацията в страната.\r\n„Основните числа крещят – растеж и стабилност – въпреки че има голяма доза несигурност, най-вече заради Брекзит“, заяви Дейвид Морел, директор на фирма занимаваща се с набиране на работници.\r\nПревод и редакция:", "date": "2017.08.16", "title": "AFP: Безработицата във Великобритания е достигнала до най-ниските си нива от 1975 година насам"}
{"url": "http://www.focus-news.net/news/2017/08/16/2426200/zam-kmetat-evgeni-krusev-ochakva-se-utre-dvizhenieto-na-bul-shipchenski-prohod-da-bade-vazstanoveno-i-da-se-pristapi-kam-zavarshvane-na-platnoto-na-bul-asen-yordanov.html", "text": "Очаква се утре движението на бул. „Шипченски проход“ да бъде възстановено и да се пристъпи към завършване на платното на бул. „Асен Йорданов“. Това каза заместник-кметът с направление „Транспорт и транспортни комуникации“ в Столична община Евгени Крусев при проверка ремонтните дейности на бул. „Шипченски проход“ и на бул. „Асен Йорданов“, предаде репортер на Агенция „Фокус\".  „Очаква се в рамките на утрешния ден движението на бул. „Шипченски проход“ да бъде възстановено и съответно да се пристъпи към завършване на платното на бул. „Асен Йорданов“, което също е в ремонт. Общата стойност на ремонтните дейности на отсечките на двата булеварда е около 3 млн. лв.“, обясни Крусев. „Трябва да отбележим, че под. бул. „Асен Йорданов“ се изгражда нов водопровод и топлопровод, които са изцяло за София Тех Парк, едва тогава асфалтираме и обновяваме пътните платна. На бул. „Шипченски проход“ се обновиха изцяло пътни платна, изгради се нова канализация. Проблемът с образуването на големи локви вече е решен. Ремонтът продължи около 2 месеца и половина, наложи се забавяне заради канализационните работи. Те бяха допълнително възложени“, каза още той. \r\nПо думите му ремонтът на бул. „Асен Йорданов“ трябва да приключи в рамките на седмица, след като движението на бул. „Шипченски проход“ бъде пуснато. „Разделихме двата обекта, за да не се затормозява движението по два булеварда едновременно. Ще се асфалтира през нощта. Около 10 часа ще трае асфалтирането“, добави Евгени Крусев.\r\n„За момента ремонтите в столицата вървят относително в срок. При бул. „Прага“ се наложи забавяне заради допълнителни работи, които трябва да се извършват. Бул. „Скобелев“ беше стеснен в зоната на „Петте кьошета\" за около 2 седмици. Там работата е приключена, говоря за канализацията и водопровода, който се изгражда изцяло на ново по бул. „Прага“. В момента се трамбова новото пътно платно, в най-скоро време започва поставянето на бордюрите и съответно асфалтиране. Смятаме, че асфалтирането е по-подходящо, изпратили сме това наше възражение до Министерство на културата и очакваме отговор“, поясни Крусев. \r\nВъв връзка със сигнал на общинския съветници, че туристически автобуси, които паркират пред храм „Ал. Невски“, Крусев заяви: „Наясно сме с този проблем. Догодина започва изпълнението на Зона 4 от проект за обновяване на градския център. Пространството около „Ал. Невски“ ще стане изцяло пешеходно. С тази цел в момента търсим подходящо място, където автобусите да оставят туристите“. \r\nОтносно предстоящи ремонти в столицата, Крусев заяви: „Около 20-ти август трябва да стартира разширението на бул. „Тодор Каблешков“. Оттук нататък всички ремонти, които се изпълняват предстои да приключат до началото на учебната година, а няколко след това“.", "date": "2017.08.16", "title": "Зам.-кметът Евгени Крусев: Очаква се утре движението на бул. „Шипченски проход“ да бъде възстановено и да се пристъпи към завършване на платното на бул. „Асен Йорданов“"}
{"url": "http://www.focus-news.net/news/2017/08/16/2426201/inzh-emil-gelov-regionalnata-direktsiya-po-gorite-shumen-v-shest-nasazhdeniya-na-teritoriyata-na-dgs-varbitsa-e-konstatirano-napadenie-na-varhov-koroyad.html", "text": "В шест насаждения на територията на ДГС Върбица е констатирано нападение на върхов корояд. Това съобщи за Радио „Фокус“ - Шумен инж. Емил Гелов, директор на Регионалната дирекция по горите - Шумен. В три от насажденията е установена по-висока интензивност на нападение, огнищата са с размери около 15-тина дка, като силно нападнатите площи са общо 50 дка. Основният начин за противодействие на развитието на този вредител е провеждането на санитарни сечи. В силно засегнатите огнища са изведени такива с интензивност 100%, санитарни сечи са проведени и в останалите по-слабо засегнати три насаждения. Инж. Гелов посочи, че се извършват постоянно мониторинг и проверки по отношение на развитието на огнищата. „Поради биологичните особености на самия вредител, към този момент не можем да констатираме дали има развитие и допълнително разширяване на тези огнища, това ще стане ясно през зимния период - ако има много нападнати дървета, те ще започнат да съхнат“, каза инж. Гелов. Той посочи, че своевременно взетите мерки трябва да дадат положителен резултат по отношение проблема с нападенията от върхов корояд. Инж. Гелов отбеляза, че по отношение на нападението от болести и вредители на територията на РДГ - Шумен ситуацията е далеч по- спокойна в сравнение с други райони на страната. „Има констатирани такива, но са в много по-малки размери, поразените територии от върховия корояд са под 1%“, каза инж. Гелов.\r\nИвелина ИВАНОВА", "date": "2017.08.16", "title": "Инж. Емил Гелов, Регионалната дирекция по горите - Шумен: В шест насаждения на територията на ДГС Върбица е констатирано нападение на върхов корояд"}
{"url": "http://www.focus-news.net/news/2017/08/16/2426202/tsvetan-tsvetanov-gerb-s-antikoruptsionniya-zakon-na-bsp-se-sazdava-paralelna-struktura-na-prokuraturata-no-ne-e-yasno-pod-chiy-nadzor.html", "text": "С антикорупционния закон на БСП се създава паралелна структура на прокуратурата, но не е ясно под чий надзор. Това каза заместник-председателят на ГЕРБ и председател на парламентарната група на партията Цветан Цветанов по време на пресконференция, предаде репортер на Агенция „Фокус“.\r\nПо думите на Цветанов слабите страни на антикорупционното законодателство, което предлага БСП, по силата на Конституцията на Република България, е свързано с прокуратурата. „Прокуратурата ръководи разследването и упражнява надзор на законосъобразността и провеждането на съответното разследване съгласно чл. 127, т. 1 от Конституцията на Република България. Когато става въпрос за наказателни дела от общ характер, прокуратурата е задължителен участник. В проекта на БСП обаче за Антикорупционен закон, на прокуратурата се отделя скромна роля и място“, посочи Цветанов. По думите му разследващите агенти на новата специална комисия провеждат разследване по определен вид дела. „Те се определят със заповед на председателя на комисията“, каза заместник-председателят на ГЕРБ. Според него друга слабост на проекта на БСП е създаването на възможност за разследване по анонимни сигнали. Цветанов обърна внимание, че друг слаб момент в техния законопроект е наименованието на комисията. По думите му наименование Специална агенция „Антикорупция“ създава усещането за извънреден орган, който ще осъществява извънредни мерки. „Слаб момент чисто юридически е начинът на създаването на структура на Специална агенция „Антикорупция“. В чл.22 от техния законопроект е посочен, че самостоятелните териториални отдели на агенцията се създават с указ на президента на Република България по предложение на председателя на агенцията. Уважаеми дами и господа, уважаеми радетели на подобна промяна, България е парламентарна република и има разделение на властите и президентът има разписани правила по Конституция. Той няма такива правомощия по Конституция. Той не може да създава структурни звена“, заяви Цветанов.", "date": "2017.08.16", "title": "Цветан Цветанов, ГЕРБ: С антикорупционния закон на БСП се създава паралелна структура на прокуратурата, но не е ясно под чий надзор"}
{"url": "http://www.focus-news.net/news/2017/08/16/2426203/nad-8-hilyadi-leva-otpuska-pravitelstvoto-za-darzhavnite-sportni-uchilishta.html", "text": "Правителството осигури допълнителни 8076 лв. за физическо възпитание и спорт в държавните спортни училища до края на годината. Това съобщиха от правителствената информационна служба.  Те ще се използват за подмяна на амортизирани уреди и пособия и за подпомагане на подготовката на учениците за участие в спортно-състезателни дейности.\r\nСредствата са в рамките на разчетените за тази дейност в централния бюджет.", "date": "2017.08.16", "title": "Над 8 хиляди лева отпуска правителството за държавните спортни училища"}
{"url": "http://www.focus-news.net/news/2017/08/16/2426204/pravitelstvoto-odobri-15-mln-lv-za-stipendii-v-obshtinskite-uchilishta.html", "text": "Министерският съвет одобри допълнителни трансфери от бюджета на МОН по бюджетите на общини в размер на 1 561 475 лв. Това съобщиха от правителствената информационна служба.  Средствата се осигуряват за стипендии за образователни резултати на общинските училища. Разпределени са на база на постигнатото от училищата на държавните зрелостни изпити по български език и литература и по математика, като условията и редът за това са определени със заповед на министъра на образованието и науката. Целта е да се даде възможност на най-добре представилите се на държавните зрелостни изпити училища да провеждат политики за повишаване на качеството на образованието.", "date": "2017.08.16", "title": "Правителството одобри 1,5 млн. лв. за стипендии в общинските училища"}
{"url": "http://www.focus-news.net/news/2017/08/16/2426205/milka-asenova-riosv-veliko-tarnovo-reka-yantra-pri-dolna-oryahovitsa-ne-e-zamarsena-kafyavoto-otsvetyavane-se-dalzhi-na-povishenoto-sadarzhanie-na-plankton-i-mikrovodorasli.html", "text": "Река Янтра при Долна Оряховица не е замърсена. Това показа проверка на Регионалната инспекция по околната среда и водите във Велико Търново, съобщи за Радио „Фокус“ – Велико Търново Милка Асенова, отдел „Връзки с обществеността“ в екоинспекцията. Експерти от РИОСВ – Велико Търново и Регионалната лаборатория към ИАОС във Велико Търново извършиха незабавни проверки след сигнали на „зеления“ телефон на инспекцията за мъртва риба и кафяво-червено оцветяване на водата на река Янтра при моста за Долна Оряховица. „При оглед в участъка от моста за село Първомайци до моста при село Върбица не се установи наличие на умряла риба, но водата има кафеникав цвят. Изследвана е по показателите рН, температура, разтворен кислород и наситеност с кислород в три пункта: моста при с. Първомайци, моста при град Долна Оряховица и моста при село Върбица. Получените резултати показват висока температура на водата и високо съдържание на разтворен кислород, което се обяснява с наличието на голямо количество кафяво оцветени планктон и микроводорасли“, посочи Милка Асенова. Тя добави, че е извършена проверка за качеството на изпусканата от предприятие за изработка на захарни изделия отпадъчна вода в Лясковското дере, което зауства в река Янтра в участъка между моста за град Долна Оряховица и село Върбица. На място е измерен показателят рН, който не показа отклонение от поставените норми за заустване. Взета е и проба за физико-химичен анализ от заустваната отпадъчна вода, като резултатите от изпитването ще бъдат известни след 10 дни при представянето им от Регионална лаборатория към ИАОС във Велико Търново.\r\n„Поради факта, че кафяво-червено оцветяване на водата на река Янтра беше наблюдавано в участъка от река Янтра преди и след заустването на Лясковското дере в нея и въз основа на получените резултати по показателите рН, температура, разтворен кислород и наситеност с кислород, считаме, че няма замърсяване на река Янтра в изследвания участък, а кафявото оцветяване се дължи на повишеното съдържание на планктон и микроводорасли в нея“, посочи Милка Асенова.\r\nНадежда КРЪСТЕВА", "date": "2017.08.16", "title": "Милка Асенова, РИОСВ - Велико Търново: Река Янтра при Долна Оряховица не е замърсена, кафявото оцветяване се дължи на повишеното съдържание на планктон и микроводорасли"}
{"url": "http://www.focus-news.net/news/2017/08/16/2426206/ekathimerini-atina-razkritikuva-skopie-za-iredentizam-proyaven-po-vreme-na-sabitie-v-toronto.html", "text": "Министерството на външните работи на Гърция излезе със съобщение, в което критикува правителството на Македония (в изданието – БЮРМ „Бивша югославска република Македония“), че е нарушило споразумението между двете държави от 1995 година. Атина се ядоса, че генералният консул на Македония за Торонто се е обявил срещу изоставянето на иредентистките символи и карти по време на събитие в канадския град, пише Ekathimerini.\r\n“Осъждаме участието на генералния консул на Македония, Йовица Палачевски, в иредентистко събитие, участие, което е поредно нарушение, от страна на Скопие, на съглашението между двете страни, което предполага въздъжане от всяко действие, подкрепящо териториални претенции“, пише в съобщението.\r\nНа фона на подиума, от който е говорил Палачевски, са били демонстрирани иредентистки символи и карта на Македония, която включвала гръцки територии.\r\nГърция блокира, вече повече от десетилетие, интеграцията на Скопие в НАТО и ЕС, на основание, че името „Република Македония“ представлява териториална претенция към Гърция, която има собствена провинция с име Македония и според властите в Атина това представлява нагъл опит за създаване на претенция към националното наследство на страната.\r\n„Новото правителство на Македония претендира, че иска ново начало в отношенията си с Гърция. Въпреки смяната на правителството изглежда, че иредентизма продължава да е доминираща държавна идеология и ежедневна политическа практика в съседната държава“, пише още в съобщението.\r\n„Денонсацията на иредентизма, уважението на държавните граници и съобразяване, на практика, с принципите на добросъседството са необходими условия за реализацията на македонските Евроатлантически аспирации“, подчертават от външното ведомство.\r\nПревод и редакция:", "date": "2017.08.16", "title": "Ekathimerini: Атина разкритикува Скопие за „иредентизъм“ проявен по време на събитие в Торонто"}
{"url": "http://www.focus-news.net/news/2017/08/16/2426207/tsvetan-tsvetanov-za-proverkite-v-slanchev-bryag-vsichki-nie-tryabva-da-se-pridarzhame-kam-spazvane-na-balgarskoto-zakonodatelstvo.html", "text": "Всички ние трябва да се придържаме към спазване на българското законодателство. Дали ни харесва или не - няма значение. Това заяви Цветан Цветанов по време на пресконференция на ПП ГЕРБ във връзка с проверките в Слънчев бряг, предаде репортер на Агенция „Фокус“.  „Това е гаранция, че няма да бъдат нарушавани правата на всички тези, които са или на почивка, или изпълняват своите служебни задължения. Смятам, че трябва да има по-конструктивен диалог с всички хотелиери. Вие видяхте, че има разделение – една част която иска да го има този шум и да се чувстват добре тези млади хора, които купонясват, но все пак трябва да имаме предвид, че има изказвания на хора от комплекса, които подкрепят действията на в Симеонов“, коментира Цветанов.\r\nТой заяви още, че не трябва да има политики, които разделят обществото. „Но винаги има две страни – едните казват че липсва държавата, а другите казват, защо точно сега се правят тези проверки. Уверявам ви, че в предстоящите месеци и години всички тези неща ще бъдат коригирани – ще се подобри  комуникацията и действително ще постигнем баланс – да се създадат условия и за почивки на туристите, и за купонясване на младите хора“, каза Цветанов.\r\nТой уточни, че леговата база в Слънчев бряг преди е била 18 000 а в момента е над 300 000. „Няма как да отговорим на всички искания. Това, което прави правителството, е да гарантира чистотата с изграждане на пречиствателни станции, за да бъде страната ни добра за почивка и да променим профила на всички туристи, които идват на българското черноморие – нека да бъдат платежоспособни и да се чувстват добре в родината ни и страната ни да бъде сочена като добра туристическа дестинация“, каза Цветанов.\r\nЦветилена СИМЕОНОВА", "date": "2017.08.16", "title": "Цветан Цветанов за проверките в Слънчев бряг: Всички ние трябва да се придържаме към спазване на българското законодателство"}
{"url": "http://www.focus-news.net/news/2017/08/16/2426208/dimitar-ivanov-oblasten-upravitel-na-yambol-horata-koito-vzimat-probi-ot-rtundzha-tryabva-chas-po-skoro-da-izlyazat-s-pozitsiya-i-da-se-ustanovi-otkade-idva-zamarsyavaneto.html", "text": "Прави се проверка. Доколкото разбирам, са взети проби от мястото, както и около 1 км по-нагоре от него. Това каза за Агенция „Фокус“ областният управител на Ямбол Димитър Иванов за проверката по сигнала за умрели крави след водопой в река Тунджа в землището на село Кукорево, община Тунджа. „Според мен тези хора, които взимат пробите, трябва час по-скоро да излязат с позиция и в крайна сметка да се установи откъде идва това замърсяване на реката. Вчера разбрах от медиите, че отново има запенване на реката. Аз също се интересувам постоянно от ситуацията и съм ядосан от предприемането на мерките, защото е необходимо да бъде установено и най-важното преустановено. Случило се е веднъж с тези животни, не трябва да бъде допускано да се случи втори път“, коментира Иванов. По думите му няма как да бъдат доволни хората, които са загубили животни и това, с което се занимават. „Затова казвам, че институциите, които в момента контролират трябва да си свършат работата“, добави още той. Агенция „Фокус“ припомня: Вчера екип от експерти на РИОСВ – Стара Загора, Басейнова дирекция „Източнобеломорски район“ – Пловдив и Регионална лаборатория – Стара Загора провериха сигнал за умрели крави след водопой от река Тунджа в землището на село Кукорево, община Тунджа. При извършения оглед на мястото, описано в сигнала, не се е установило неприятна миризма или промяна на цвета на водата, както и наличие на мъртва риба.\r\nВ землището на селото не е имало източници на отпадъчни води, които да заустват в реката.\r\nЗа да се установи състоянието на водите, са взети две водни проби – първата от мястото на водопой на животните, а втората – на 1,5 км нагоре по течението на реката преди първата проба.\r\nВзетите водни проби ще бъдат анализирани в лабораторни условия по показатели, определени от басейновата дирекция в Пловдив. Очаква се резултатите своевременно да бъдат оповестени.\r\nЛюба АЛЕКСИЕВА", "date": "2017.08.16", "title": "Димитър Иванов, областен управител на Ямбол: Хората, които взимат проби от р.Тунджа трябва час по-скоро да излязат с позиция и да се установи откъде идва замърсяването"}
{"url": "http://www.focus-news.net/news/2017/08/16/2426209/plovdiv-prodalzhavat-arheologicheskite-prouchvaniya-pri-krepostta-voden-v-asenovgrad.html", "text": "Продължават археологическите проучвания при крепостта „Воден“ в Асеновград. Това каза за Радио „Фокус“ – Пловдив д-р Здравка Коркутова, археолог, научен ръководител на разкопките и дългогодишен преподавател в Пловдивския университет „Паисий Хилендарски“. По думите ѝ в археологическите проучвания участват и студенти от специалност „Археология“ в университета. „Разкопките напредват. След няколко дни ще имаме по-ясна картина на постигнатите резултати. Намерените до момента находки и материали са разнородни, но по тях е установено, че крепостта има непрекъснато обитание от Късната античност някъде до 14-ти век. До момента са открити стрела, две декоративни метални пластини, както и фина керамика от различни епохи – ранновизантийска и средновековна“, обясни д-р Здравка Коркутова.\r\nРазкопките при крепостта „Воден“ започнаха на 1 август и ще продължат до края на месеца. Последните археологически проучвания на обекта са осъществени през 2014 година, като сега те са подновени.\r\nТони МИХАЙЛОВ", "date": "2017.08.16", "title": "Пловдив: Продължават археологическите проучвания при крепостта „Воден“ в Асеновград"}
{"url": "http://www.focus-news.net/news/2017/08/16/2426210/tsvetan-tsvetanov-gerb-zakonoproektat-za-antikoruptsionen-zakon-na-bsp-ne-korespondira-s-konstitutsiyata-na-stranata.html", "text": "Законопроектът за антикорупционен закон на БСП не кореспондира с Конституцията на страната. Това каза заместник-председателят на ГЕРБ и председател на парламентарната група на партията Цветан Цветанов по време на пресконференция, предаде репортер на Агенция „Фокус“. „В резултат на безогледно преписване на проекта на Министерство на правосъдието в задължението за деклариране в гл. 5 в законопроекта на БСП е посочено, че лицата, които заемат висши публични длъжности подават следните декларации – за имущество и интереси. БСП не са съобразили, че изцяло изключват конфликта на интереси от обхвата на закона. Защо тогава лицата да подават декларации за наличие на интереси, няма смисъл“, обясни Цветанов. \r\n„Предвидено е мнозинство от 2/3 от всички народни представители в НС да избират зам.-председателите на Агенцията, по предложение на председателя - това е в противоречие с Конституцията. Странен е съставът на специалната агенция „Антикорупция“, състои се от председател и 3-ма заместници, така излиза, че органът е едноличен, а не колегиален. Тримата заместници за какво ще отговарят никой не знае“, добави той. \r\nПо думите му силната страната на законопроекта, който ще предложи мнозинството и МС е, че има сериозно обсъждане, взети са предвид всички препоръки на ЕК. „На заседанието на правна комисия на 1 септември – ще участват всички неправителствени организации и научни работници, за да се даде гаранция за недопускане на злоупотреби и за ефективността в борбата срещу корупцията. Това ще бъде много ясен знак за политическата воля, която правителството на Бойко Борисов и формиращото се мнозинство от народните представители на ГЕРБ и ОП може да формира. Убеден съм, че ще бъдем подкрепени и от други представители на политическите сили, когато се запознаят със законопроекта на БСП, който въобще не кореспондира с Конституцията на страната и е в противоречие на всичко това, за което те са имали позиция само преди няколко месеца“, каза още Цветан Цветанов.", "date": "2017.08.16", "title": "Цветан Цветанов, ГЕРБ: Законопроектът за антикорупционен закон на БСП не кореспондира с Конституцията на страната"}
{"url": "http://www.focus-news.net/news/2017/08/16/2426211/reuters-turtsiya-e-poiskala-ot-germaniya-da-ekstradira-zapodozryan-za-sauchastie-v-opita-za-prevrat.html", "text": "Министърът на външните работи на Турция Мевлют Чавушоглу е заявил, че Турция е отправила искане до германските власти да екстрадират преподавател по теология, който е заподозрян, че е играл основна роля в миналогодишния неуспешен опит за преврат в Турция, предаде Reuters.\r\nТурция е изпратила дипломатическа нота с искане за екстрадацията на Адил Оксуз, който, според правителството, е бил „имама“ на екипажа на самолета, който е бомбардира „Меджлиса“, по време на опита за въоръжен преврат миналата година.\r\nСпоред турските власти, Оксуз е задържан близо до военновъздушна база край Анкара часове след опита за преврат, а два дена по-късно е пуснат на свобода и е избягал от страната. Турските медии съобщиха, че той е бил забелязан във Франкфурт и Улм и му е било дадено временно позволение за престой от германския федерална провинция Баден-Вюртемберг.\r\n„Изпратихме дипломатическа нота до Германия, след съобщенията в медиите, които разкриха, че гюленисткият адепт Адил Оксуз е в страната и в момента е на свобода.“, сподели Чавушоглу в интервю за турска телевизия.\r\nПревод и редакция:", "date": "2017.08.16", "title": "Reuters: Турция е поискала от Германия да екстрадира заподозрян за съучастие в опита за преврат"}
{"url": "http://www.focus-news.net/news/2017/08/16/2426212/smolyan-berachite-na-borovinki-ot-oblastta-ne-gi-predavat-v-izkupni-punktove-zaradi-predlaganite-niski-tseni.html", "text": "Берачите на боровинки в областта не ги предават в изкупни пунктове за гъби, горски плодове и билки. Те коментираха пред Радио „Фокус“ – Смолян, че работят по поръчки от купувачи, като предварително се уговарят за количества и цени. Не ги носят на пунктовете, тъй като им предлагат много ниски изкупни цени. „Плодовете са дребни, ако ги берем на ръка за цял ден ще пълним една кофичка. Използваме дараци, а с тях се събират и много листа, но преди да я продадем чистим боровинките, защото всички ги искат изчистени“, каза безработната Бонка, която заедно със синовете и снахите си бере плодове и ги продава. На пунктовете предлагали да им ги изкупуват на 4.00 лв./кг, а когато приемат поръчки от частни лица, се пазарят за цената и ги продават на 7.00 или на 8.00 лв. за килограм.\r\nДаниела БОЙКОВА", "date": "2017.08.16", "title": "Смолян: Берачите на боровинки от областта не ги предават в изкупни пунктове заради предлаганите ниски цени"}
{"url": "http://www.focus-news.net/news/2017/08/16/2426213/veliko-tarnovo-prodalzhavat-osnovnite-remonti-na-detski-ploshtadki-v-grada.html", "text": "Продължават основните ремонти на детски площадки, намиращи се на различни места във Велико Търново, съобщиха от пресцентъра на Общината. В двете зони за игра и забавления на улица „Плиска“ вече са поставени нови катерушки, пързалки и люлки. Предстои доизграждане на настилката под тях, която е ударопоглъщаща и цели да предпази децата от наранявания. В детска градина „Соня“ реконструкцията е на етап монтиране на съоръженията за детска игра.\r\nОбновени ще бъдат също детските площадки в детска ясла „Мечо Пух“ и на улица „Мальовица“. \r\nДейностите представляват пореден изпълнен ангажимент от страна на кмета на Велико Търново Даниел Панов и са част от политиката за трайно подобряване на градската среда, заедно с условията за детски игри, спорт и отдих.", "date": "2017.08.16", "title": "Велико Търново: Продължават основните ремонти на детски площадки в града"}
{"url": "http://www.focus-news.net/news/2017/08/16/2426214/sergey-lavrov-rusiya-ne-poddarzha-ideyata-za-ikonomichesko-zadushavane-na-severna-koreya.html", "text": "Министърът на външните работи на Русия Сергей Лавров заяви, че възможностите за икономически натиск срещу Северна Корея практически са изчерпани, а Москва не поддържа идеята на някои свои партньори за икономическо задушаване на азиатската страна, предаде ТАСС.\r\n„Що се отнася до въздействието над Пхенян, с идеята да бъде принуден да изпълни резолюциите на Съвета за сигурност на ООН, то ние сме дълбоко убедени, че възможностите за икономически натиск са практически изчерпани, - подчерта министърът. – Ние не можем да подкрепим тези идеи, които някои наши партньори продължават да носят и които са насочени, буквално, към икономическото задушаване на Северна Корея“.\r\n„Напоследък отчитаме, че риториката стана малко по-спокойна. Навярно трябва да приветстваме, или най-малкото да се надяваме, че горещите глави са се поохладили“, добави Лавров.\r\nПревод и редакция:", "date": "2017.08.16", "title": "Сергей Лавров: Русия не поддържа идеята за „икономическо задушаване“ на Северна Корея"}
{"url": "http://www.focus-news.net/news/2017/08/16/2426215/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Турция Мевлют Чавушоглу е заявил, че Турция е отправила искане до германските власти да екстрадират преподавател по теология, който е заподозрян, че е играл основна роля в миналогодишния неуспешен опит за преврат в Турция, предаде Reuters.\r\nТурция е изпратила дипломатическа нота с искане за екстрадацията на Адил Оксуз, който, според правителството, е бил „имама“ на екипажа на самолета, който е бомбардира „Меджлиса“, по време на опита за въоръжен преврат миналата година.\r\nСпоред турските власти, Оксуз е задържан близо до военновъздушна база край Анкара часове след опита за преврат, а два дена по-късно е пуснат на свобода и е избягал от страната. Турските медии съобщиха, че той е бил забелязан във Франкфурт и Улм и му е било дадено временно позволение за престой от германския федерална провинция Баден-Вюртемберг.\r\n„Изпратихме дипломатическа нота до Германия, след съобщенията в медиите, които разкриха, че гюленисткият адепт Адил Оксуз е в страната и в момента е на свобода.“, сподели Чавушоглу в интервю за турска телевизия.\r\n*** Министерството на външните работи на Гърция излезе със съобщение, в което критикува правителството на Македония (в изданието – БЮРМ „Бивша югославска република Македония“), че е нарушило споразумението между двете държави от 1995 година. Атина се ядоса, че генералният консул на Македония за Торонто се е обявил срещу изоставянето на иредентистките символи и карти по време на събитие в канадския град, пише Ekathimerini.\r\n“Осъждаме участието на генералния консул на Македония, Йовица Палачевски, в иредентистко събитие, участие, което е поредно нарушение, от страна на Скопие, на съглашението между двете страни, което предполага въздъжане от всяко действие, подкрепящо териториални претенции“, пише в съобщението.\r\nНа фона на подиума, от който е говорил Палачевски, са били демонстрирани иредентистки символи и карта на Македония, която включвала гръцки територии.\r\nГърция блокира, вече повече от десетилетие, интеграцията на Скопие в НАТО и ЕС, на основание, че името „Република Македония“ представлява териториална претенция към Гърция, която има собствена провинция с име Македония и според властите в Атина това представлява нагъл опит за създаване на претенция към националното наследство на страната.\r\n„Новото правителство на Македония претендира, че иска ново начало в отношенията си с Гърция. Въпреки смяната на правителството изглежда, че иредентизма продължава да е доминираща държавна идеология и ежедневна политическа практика в съседната държава“, пише още в съобщението.\r\n„Денонсацията на иредентизма, уважението на държавните граници и съобразяване, на практика, с принципите на добросъседството са необходими условия за реализацията на македонските Евроатлантически аспирации“, подчертават от външното ведомство.\r\n*** Безработицата във Великобритания е достигнала до 44-годишен минимум, според официални данни от британските власти. Това се случва въпреки несигурността в страната относно Брекзит, предава AFP.\r\nНивата на безработица са се спуснали до 4,4% в тримесечието до края на юни, според данни на Офиса за национална статистика на Великобритания.\r\nОбщо 1,48 милина души са регистрирани като безработни в края на юни, което е с 157 хиляди по-малко в сравнение с една година по-рано. Въпреки това, нивата на заплащане не успяват да се държат на едно ниво с това на инфлацията в страната.\r\n„Основните числа крещят – растеж и стабилност – въпреки че има голяма доза несигурност, най-вече заради Брекзит“, заяви Дейвид Морел, директор на фирма занимаваща се с набиране на работници.\r\n*** Пожарът, който бушуваше в района на североизток от Атина е овладян, след като цяла нощ гръцките пожарникари са се борили с него, предаде Ekathimerini.\r\nГенералният секретар на гръцката гражданска защита Янис Капакис заяви, че остава умерен оптимист относно прогреса, който е направен по потушаването на огъня, който започна в крайбрежния курорт Каламос, преди да се разпространи към още три населени места, поглъщайки над 20 жилищни сгради и унищожавайки хиляди акри борова гора.\r\nВластите обявиха, че пожарникарите осъществяват заграждащи операции, за да предотвратят възобновяване на пожара. Два пожарогасителни самолета и три хеликоптера помагат за гасенето на пожара.  \r\n*** Около 300 японски и американски войници са провели учения по артилерийска стрелба на северния японски остров Хокайдо, като отговор на ядрените заплахи от страна на Северна Корея, предаде AFP, позовавайки се на официална информация от японските военни.\r\nУчението е част от 19-дневни общи войскови учения, които бяха назначени заради възникналото напрежение в региона от ядрените изпитания на Северна Корея и заплахите на Пхенян, че ще изстреля ракети към тихоокеанският американски остров Гуам.\r\nЧасти от японските Сили за самозащита и морски пехотинци от САЩ са провели учения по артилерийска стрелба от бойни превозни средства в района на северния японски остров Хокайдо.\r\nДвете държави започнаха учението Северна Отровница 2017 на 10 август и в него ще участват 1300 японски войници и 2000 морски пехотинци от САЩ.\r\n*** Властите на Босна и Херцеговина са издали общо 10,023 визи на граждани на Саудитска Арабия през 2016 година, което е увеличение от 128.52% в сравнение с 2015 година. Освен гражданите на Саудитска Арабия, има увеличение на посещенията на граждани на Ливан, които са все по заинтересувани да провеждат религиозен туризъм в Междугорието, пише Sarajevo Times.\r\nВ информация, която се разпространи сред босненски депутати се твърди, че около два милиона души с босненски произход живеят зад граница.\r\nДипломатическите и консулски представители в Босна и Херцеговина са издали общо 22,862 визи през 2016 година, което е увеличение от 34,72% в сравнение с 2015 година, когато са издадени 16,970 визи.\r\n*** Директорите на холандска компания, за която се смята, че е в центъра на скандала със заразените яйца, няма да бъдат пускани от затвора, докато продължава разследването, пише нидерландското интернет издание Dutch News.\r\nШефовете на компанията „Chickfriend” – Мартин ван дер Б., на 31 години и Матийс И.Дж., на 24 години бяха арестувани в четвъртък. Срещу тях са повдигнати обвинения за застрашаване на публичното здраве, като са снабдявали с пестицида фипронил птицефермите. Освен това те са заподозрени за разпространение на забранени вещества. \r\nФипронилът е забранен за употреба, при обстоятелства, които биха го довели до използване в хранителната индустрия, но той е ключова съставка в някои препарати срещу бълхи, използвани за кучета и котки.\r\nСилите на реда държат двамата заподозрени в „изолация“, което означава, че не им се позволява да контактуват с никой от външния свят, освен с техните адвокати. \r\nМилиони яйца и десетки хиляди кокошки са унищожени заради скандала. Според някои експерти вредата за холандските птицеферми достига до 150 милиона евро.\r\n*** Египет и САЩ ще проведат двустранно военно учение, наречено „Ярка звезда 2017“, което ще е първото подобно, след детронирането на египетския президент Хосни Мубарак през 2011 година, предаде CNN.\r\nСъвместните учения между двете страни започват да се провеждат през 80-те години на минали век, след подписването на споразумението от Кемп Дейвид, по време на управлението на президента Джими Картър. „Ярка Звезда“ е провеждано всяка година оттогава до 2012  година, когато то бе спряно, заради нестабилността в Египет вследствие от свалянето от власт на Мубарак.\r\nПрез 2014 година, тогавашният президент на САЩ Барак Обама отказа да изпрати американски военни за ученията, поради обвинения срещу правителството на Египет за неспазване на човешките права, след военния преврат през 2013 г.\r\nМайор Джош Жак, говорител на Централното командване на САЩ и отговорник за американските въоръжени сили в региона, разясни, че „Ярка Звезда 2017“ включва двустранно „командно-щабно учение, полево учение и семинар на командния състав заедно с Египет.“\r\nСлужител на военното министерство на САЩ каза, че около 200 американски военнослужещи ще участват в ученията.\r\nМайор Джош Жак заяви, че „Участието подобрява военните отношения между американската армия и нейните египетски партньори, то засилва регионалната сигурност и стабилност и отговаря на изискванията за сигурността на днешния ден.“\r\n„Оценяваме високо поканата да работим с Въоръжените сили на Египет“, добави той.\r\n*** Министър-председателят на Албания Еди Рама заяви, че „уважава“ инициативата на Александър Вучич да се проведе „вътрешен диалог за Косово и по този начин директно и неконвеционално да се срещнем с миналото“, предаде В92, позовавайки се на интервю на Рама за белградския ежедневник Blic.\r\nЕди Рама е посочил, че разрешаването на косовския проблем е „от интерес за всички, не само за албанците.“\r\n„Това, което е нужно на този етап, е точно това, което вашия президент започна като вътрешен диалог, който, между другото, няма да е безполезен, ако същото се случи и в Косово и Албания също“, каза Рама.\r\nНа въпрос за мнението му, относно предложението на Външния министър на Сърбия Ивица Дачич, предлагащо разрешение на косовския проблем, чрез разделяне на територията, за което вече „Фокус“ информира, той каза, че „няма да е добре да се започне от там“ и добави: „Според мен това е необичайно предложение“.\r\nСпоред Рама, разрешението на въпроса за Косово е чрез „Пълно признаване на Република Косово от страна на Сърбия“.\r\n„Но ако поставя себе си на мястото на Александър“, продължи албанецът, „осъзнавам, че това е по-лесно да се каже, отколкото да се направи.“\r\n*** В раздела за Турция на годишния доклад на Държавния департамент на САЩ за религиозните права по света през 2016 година, Анкара отново е критикувана заради „продължаващото третиране на алевитите и алевитството като противоречащи на исляма”, предаде информационната агенция Догу хабер ажансъ (ДХА). В доклада се изследва положението в близо 200 различни страни по света и се изваждат на показ неспазването на религиозните свободи от страна на правителства, терористични организации или индивидуални физически лица.\r\nПо отношение на Турция се отбелязват задържанията и уволненията от работа на служители в държавния и в частния сектор след опита за преврат от 15 юли м.г., каквито проблеми – като арести и отказ от разрешително за пребиваване, са имали и свързани с християнските групи лица. \r\nЗащитава се тезата, че турското правителство ограничава правата на малцинствата, които би трябвало априори да е приело под закрила по силата на Лозанския мирен договор от 1923 година. По-специално се посочва, че мюсюлманите, които не са сунити, както и немюсюлманите не се ползват с техните законови права и гарантираните им религиозни свободи. Обръща се внимание, че по-специално след опита за преврат от 15 юли м.г. са се увеличили антиеврейските и антиалевитските публикации в различни медии.  Също така се отбелязва, че през цялата 2016-та места за молитви на протестантите, католиците и алевитите са били обекти за нападение на някои крайно екстремистки групи. Не е пропусната и продължаващата практика в училищата да се освобождават от задължителните уроци по религия само лицата, в чийто лични документи изрично пише, че са „християни”, или „евреи”. На всички останали, като атеисти, агностици, алевити, представители на другите групи, които не са мюсюлмани, йезиди, бахаи и на всички други, в чийто лични документи не е отбелязана религиозната принадлежност,  не се признава това право на личен избор. \r\nОтново се напомня, че на Арменската патриаршия не се признава статутът на автокефална. Съобщават се и други конкретни факти, като закриването на 20 телевизии и радиа сред пуча от 15 юли м.г. по скалъпени обвинения, че извършват пропаганда на тероризма, или критикуват президента Реджеп Тайип Ердоган; съдебните процеси срещу интелектуалци като Фазъл Сай и Джанан Арън по обвинения за подигравка с религията; нападението над църква в Малатия, при което са загинали трима души.\r\n***Тази година е една от най-добрите за хотелиерите в Прага, които вдигнаха цените за нощувките до невиждани за страната нива. В същото време, броят на посетителите в хотелите и отзивите на клиентите сочат, че нивото на обслужване и посещаемостта са се вдигнали в сравнение с миналото, предаде Radio Prague, позовавайки се на данни от икономическото издание E15.\r\nСредната цена на хотелска стая в чешката столица се е качила с 6 евро за първото полугодие на 2017 година, като е стигнала до 86 евро за нощ.\r\nМихал Чор, който е генерален директор на хотел Радисън Блу Алкрон, намиращ в центъра на града, е заявил, че годината е „фантастична“. Хотелиерската индустрия най-накрая е успяла да мине нивата на доходи от 2007 година, последната преди световната икономическа Криза\r\nСтатистиката сочи, че хотелите в Прага са с най-висок рейтинг, сред централноевропейските градове от бившия социалистически блок.\r\nВъпреки това, в това отношение Прага изостава доста от Западна Европа, където средните цени за нощувка обикновено надхвърлят 100 евро.", "date": "2017.08.16", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2017/08/16/2426216/radosveta-vasileva-e-s-povdignato-obvinenie-za-prane-na-nad-2-mln-leva.html", "text": "Софийска градска прокуратура уведомява, че на 15 август е повдигнато обвинение на Радосвета Василева за пране на пари в особено големи размери – 2 645 179 лв. при условията на продължавано престъпление- престъпление по чл. 253 ал.5 вр. ал. 4 вр. ал.1 и 2 вр. 26 ал. 1 от НК. Това съобщиха от пресцентъра на Прокуратурата. Привличането на обвиняемото лице е извършено задочно по реда на чл.  269 ал.3,т.4 б.а НПК в присъствието на упълномощен от Василева адвокат . \r\nПо отношение на Василева с постановление от 15.08.2017г. е разпоредено задържане за срок до 72 часа от установяването й с оглед осигуряване явяването й пред съда по реда  на чл. 64 ал. 2 от НПК \r\nВ хода на разследването са изпратени две призовки на актуален адрес на Радосвета Василева за явяването и пред разследващия орган съответно на 2-ри и 7-ми август, като от съпровождащата ги докладна се установява , че по данни на охраната на адреса тя живее там, но от дълго време отсъства и призовките ги получава адвокат. \r\nПо делото са изискани и приложени всички необходимите справки от проведеното издирване на лицето в страната. \r\nВидно от тях Василева е напуснала пределите на Р България на 16 август 2016 г. и до този момент няма регистрирано влизане. \r\nТъй като въпреки положените усилия от стана на разследващите органи, местонахождението на Радосвета Василева не е установено, тя е обявена за общодържавно издирване и спрямо нея на 15 август е издадена Европейска заповед за арест. \r\nПредприетите спрямо Радосвета Василева процесуално-следствени действия са съобразно разпоредбите на Наказателно-процесуалния кодекс и постановеното спрямо нея задържане е обусловено от неявяването й пред разследващите органи и неустановяване на местонахождението й.", "date": "2017.08.16", "title": "Радосвета Василева е с повдигнато обвинение за пране на над 2 млн. лева"}
{"url": "http://www.focus-news.net/news/2017/08/16/2426217/tsvetan-tsvetanov-gerb-po-vreme-na-upravleniyata-na-bsp-proektite-s-evropeysko-finansirane-spiraha.html", "text": "По време на управленията на БСП проектите с европейско финансиране спираха. Това каза Цветан Цветанов на пресконференция на ПП ГЕРБ предаде репортер на Агенция “Фокус“.\r\n„Проектът „Цанков камък“ стартира на стойност около 400 млн. лева, а завършва на 800 млн. лева. И с изградената пътна инфраструктура излиза на над 1 млрд. лева. Днес това, което има като констатация, е, че всички обществени поръчки, които е трябвало да бъдат направени по Закона за обществените поръчки от НЕК, не са направени. Възлагането е станало пряко, без да имат проведена процедура. Това е създаване на паралелна държава и на опити за корупционни схеми, които да източват парите на българския данъкоплатец“, заяви Цветанов.\r\nТой припомни и фериботния комплекс Видин-Калафат, за който имаше проект с европейско финансиране около 100 млн евро. „То щеше да бъде загубено, ако не беше политическата воля на кабинета „Борисов-1“ заедно с румънския министър-председател и с активната роля на Европейската комисия. Всичко това беше забатачено от Тройната коалиция“, коментира Цветанов.\r\nТой цитира думите на премиера Бойко Борисов, който казва: „Ситуацията при „Цанков камък“ е както при АЕЦ Белене- и да спрем, и да продължим държавата ни губи. Но по-добре е да завършим един обект и да имаме инфраструктура, която да даде възможност за развитието на регионите“.\r\nЦветанов посочи още, че това, което е направено по „Цанков камък“, е в компетенцията и правомощията на българското правителство и на изпълнителната власт. „За това ние визираме нарушените процедури по Закона за обществените поръчки, което е много ясен знак за тази паралелна държава, от която БСП искат да се разграничат. Те я създадоха, но ние няма да допуснем да имаме връщане на тези периоди, където страната ни да бъде цитирана в международната преса с корупционни скандали. За да вървим напред, не трябва да забравяме историята си и порочните практики, които създадоха БСП“, каза още Цветанов.\r\nЦветилена СИМЕОНОВА", "date": "2017.08.16", "title": "Цветан Цветанов, ГЕРБ: По време на управленията на БСП проектите с европейско финансиране спираха"}
{"url": "http://www.focus-news.net/news/2017/08/16/2426218/odobreni-sa-rezultatite-ot-balgarskoto-uchastie-v-tri-neformalni-zasedaniya-na-saveta-na-es.html", "text": "Правителството одобри резултатите от българското участие в неформалното заседание на Съвета на ЕС по конкурентоспособност (вътрешен пазар), което се състоя на 17 и 18 юли в Талин, Естония. Това съобщиха от правителствената информационна служба.  В работната сесия „Единният пазар като услуга“ министрите отбелязаха, че ЕС е най-голямата платформа, но все още функционира като 28 отделни пазара, въпреки общите правила. Беше поставен акцент върху необходимостта от създаване на цифрови инструменти за преодоляване на фрагментацията на единния пазар, модернизиране на администрацията и подобрено предоставяне на публични услуги, гарантиране на свободното движение на данни и по-активно използване и взаимно признаване на електронната идентификация. Проведена беше и пленарна сесия на тема: „Свободното движение на данни като петата свобода“.\r\nВ Талин на 24 и 25 юли Съветът на ЕС по конкурентоспособност проведе неформално заседание в частта „Научни изследвания“. Бяха обсъдени две основни теми - „Въздействието и стойността на изследванията - обосновка за инвестиране в научноизследователска и развойна дейност“ и „Подобрена съгласуваност и откритост на европейските партньорства в областта на научните изследвания и иновациите“. По втората тема министрите се обединиха около мнението, че трябва да се запази настоящата структура на рамковата програма, разделена на три стълба, като се оптимизират инструментите и се подобри изцяло системата за провеждане на научните изследвания.\r\nПрез юли в естонската столица се състоя и неформално заседание на Съвета на министрите на ЕС по околна среда. Първият ден от срещата беше посветен на темата за екоиновациите. Фокусът на втория ден беше върху климатичните промени и по-специално върху очакванията, възможностите и предизвикателствата пред Парижкото споразумение. Министрите обсъдиха нуждата от засилване на сътрудничеството между всички заинтересовани страни.", "date": "2017.08.16", "title": "Одобрени са резултатите от българското участие в три неформални заседания на Съвета на ЕС"}
{"url": "http://www.focus-news.net/news/2017/08/16/2426219/shumen-nad-1200-dekara-sa-uvredenite-gori-v-dgs-varbitsa-kato-990-dekara-sa-napadnati-ot-koroyadi.html", "text": "Над 1200 декара са увредените гори в ДГС - Върбица, като 990 декара са нападнати от корояди. Засегнатата дървесината на тази площ е 1 300 кубически метра, става ясно от справката, която от стопанството са подали към Североизточното държавно предприятие. И от ДГС - Омуртаг отчитат големи площи засегнати от болести. Близо 1 300 декара от горите в стопанството боледуват, като засегнатите дървета надхвърлят 25 000 кубическа метра. В останалите стопанства на територията на СИДП увредените гори са по-малко. В ДГС-Преслав те са близо 600 декара, в ДГС - Смядово над 700 декара и в ДГС-Варна са 70 декара. Общо за цялото предприятие увредените гори с а 3 929 декара, а обемът на дървесината от тези площи е 38 552 кубически метра. Към момента е усвоена част от пострадала дървесина в размер на 4 010 кубически метра.", "date": "2017.08.16", "title": "Шумен: Над 1200 декара са увредените гори в ДГС - Върбица, като 990 декара са нападнати от корояди"}
{"url": "http://www.focus-news.net/news/2017/08/16/2426220/ministarat-na-kulturata-boil-banov-svikva-izvanredno-zasedanie-na-nf-kultura.html", "text": "Министърът на културата Боил Банов свиква извънредно заседание на НФ „Култура“ във връзка със засиления обществен интерес към публикуваната на 10 август Покана за подаване на проектни предложения „Културна програма за Българското председателство на Съвета на Европейския съюз 2018 г.“. Това съобщиха от пресцентъра на министерството. На заседанието ще бъдат анализирани получените коментари по повод условията на конкурса и ще бъдат извършени необходимите изменения.", "date": "2017.08.16", "title": "Министърът на културата Боил Банов свиква извънредно заседание на НФ „Култура“"}
{"url": "http://www.focus-news.net/news/2017/08/16/2426221/ria-novosti-germaniya-e-izrazila-poddrazhka-za-plana-na-rusiya-i-kitay-za-reguliraneto-na-konflikta-na-koreyskiya-poluostrov.html", "text": "Министърът на външните работи на Германия и провел разговор с китайския си колега Ван И, в който е заявил, че Германия разбира и поддържа предложения от Москва и Пекин план за „двойно замразяване“ и регулиране на конфликта на Корейския полуостров, предаде РИА Новости, позовавайки се на съобщение на интернет страницата на китайското външно ведомство.\r\n„Германия цени високо важната роля, която играе Китай, за разрешението на ядрения въпрос на Корейския полуостров“, е казал Габриел.\r\nТой е подчертал, че „Берлин е готов да продължи да работи с Пекин за съвместното налагане на мирно решение за ядрения проблем с КНДР“. Според думите на немския министър, всички страни трябва да си вземат урок от историята, включително от 2017 година, „за да не излезе днешната ситуация на полуострова извън контрол“.\r\nПо-рано днес Външните министерства на Русия и Китай излязоха със съвместно заявление по проблемите на Корейския полуостров (план за „двойно замразяване“), който предвижда Северна Корея да обяви мораториум на ядрените изпитания и изпитанията на ракети, а Южна Корея и САЩ да се въздържат от провежедането на военни учения в региона.\r\nИнициативата, обаче, не срещна поддръжка от страна на САЩ, Южна Корея и Япония. Вашингтон продължава да настоява Китай да упражни натиск върху КНДР, за да прекрати Пхенян ракетните изпитания. Освен това от САЩ не предвиждат възможност за начало на преговори със Северна Корея.\r\nПревод и редакция:", "date": "2017.08.16", "title": "РИА Новости: Германия е изразила поддръжка за плана на Русия и Китай за регулирането на конфликта на Корейския полуостров"}
{"url": "http://www.focus-news.net/news/2017/08/16/2426222/haskovo-dva-golemi-pozhara-goryat-na-teritoriyata-na-obshtina-topolovgrad.html", "text": "Два големи пожара горят на територията на община Тополовград, съобщиха от Областната администрация - Хасково. В района на селата Присадец – Филиповци горят сухи треви и лесонепригодни площи. Пожарът се разгръща на широк фронт и е труден за овладяване. Пламъците се движат в посока Маточина. На място вече работят 5 противопожарни екипа, допълнителна помощ е поискана и от горското стопанство. \r\nВторото огнище на пожар е при село Сакарци. Там фронтът също все още не е уточнен, но пожарът се разраства и върви към близка широколистна гора. На място работят също 5 противопожарни екипа. Към пожарите вече пътува и комисар Николай Вълчев, директор на РДПБЗН Хасково. По информация на зам.-кмета на община Тополовград Наско Стоянов към Присадец е изпратен първият екип от доброволното формирование. Доброволците ще са в услугата пожарникарите и ще се включат в гасенето. Очаква се да се събере и вторият екип, който да бъде разпределен към едно от двете огнища. В работата по овладяването на огъня участват и екипи на Държавното горско стопанство.", "date": "2017.08.16", "title": "Хасково: Два големи пожара горят на територията на община Тополовград"}
{"url": "http://www.focus-news.net/news/2017/08/16/2426223/aktualizirani-sa-sastavite-na-natsionalniya-i-na-organizatsionniya-komiteti-za-otbelyazvane-na-100-godini-ot-parvata-svetovna-voyna.html", "text": "Правителството актуализира поименните състави на Националния и на Организационния комитети за отбелязване на 100 години от Първата световна война и участието на България в нея (2014-2018 г.). Това съобщиха от правителствената информационна служба.  Те отразяват настъпили през 2017 г. кадрови промени в Министерския съвет, министерствата и областните администрации.\r\nДвата комитета бяха създадени с решение на кабинета през м. юли 2014 г. Председател на Националния комитет е вицепремиерът и министър на отбраната, а в състава му влизат вицепремиерът и министър на външните работи, министрите на културата и на образованието и науката, областни управители, директори на исторически музеи, председателят на БАН, представители на академичната общност, на военно-патриотични съюзи, на медиите и др. Организационният комитет се председателства от постоянния секретар на отбраната и има за задача да изготвя ежегодно национален план с конкретни мероприятия за отбелязване на събитието. Планът се одобрява от Националния комитет.", "date": "2017.08.16", "title": "Актуализирани са съставите на Националния и на Организационния комитети за отбелязване на 100 години от Първата световна война"}
{"url": "http://www.focus-news.net/news/2017/08/16/2426224/pazardzhik-signal-za-samnitelen-bagazh-nalozhi-ottsepvane-na-chast-ot-bul-saedinenie-vav-velingrad.html", "text": "Сигнал за съмнителен багаж наложи вчера отцепване на част от центъра на Велинград, в района на бул. „Съединение“, от пресечката с ул. „Криволак“ до ул. „Юндола“. Това съобщи за Радио „Фокус“ – Пазарджик Мирослав Стоянов, говорител на ОДМВР - Пазарджик. Сигналът за подозрителен багаж в центъра на Велинград бе получен на тел. 112 вчера, като се наложи периметърът около находката да бъде отцепен от полиция. „Оказа се, че става въпрос за изоставен куфар, в който по-късно специалистите от „Специализирания отряд за борба с тероризма“ (СОБТ) са открили непотребни вещи и полиетиленови изделия. Веднага след получаването на сигнала на място е изпратен полицейски екип, който е отцепил мястото. Повикани са и експерти от СОБТ, които са проверили изоставения багаж и са констатирали, че няма взривно вещество, както и опасност за хората в близост до него“, уточни Стоянов. Той допълни, че с оглед на глобалния тероризъм, по този начин професионално трябва да се реагира на подобен вид сигнали, защото не се знае какво може да има в забравен багаж.\r\nАлбена ЖИЛЕКОВА", "date": "2017.08.16", "title": "Пазарджик: Сигнал за съмнителен багаж наложи отцепване на част от бул. „Съединение“ във Велинград"}
{"url": "http://www.focus-news.net/news/2017/08/16/2426225/obshtinite-poluchavat-dopalnitelni-transferi-po-dve-natsionalni-programi-za-razvitie-na-obrazovanieto.html", "text": "Министерският съвет одобри допълнителни трансфери от бюджета на МОН по бюджетите на общините за финансово осигуряване на две национални програми за развитие на образованието. Това съобщиха от правителствената информационна служба. \r\nПо Националната програма „Без свободен час” с 1 019 741 лв. се финансират взети учебни часове от учители, които са замествали свои колеги в задължителното предучилищно и училищно образование, както и в трета и четвърта подготвителна възрастова група на детските градини.\r\nДруги 14 928 427 лв. са осигурени на общините по Националната програма „Оптимизация на училищната мрежа”. Средствата са разпределени на базата на постъпили заявления от общинските училища, детски градини, ученически общежития и регионални центрове за подкрепа на приобщаващото образование. Те са за изплащане на обезщетения при намаляване числеността на персонала в резултат на промяна в структурата на образователните институции, както и при прекратяване на трудовите правоотношения на друго основание.", "date": "2017.08.16", "title": "Общините получават допълнителни трансфери по две национални програми за развитие на образованието"}
{"url": "http://www.focus-news.net/news/2017/08/16/2426226/obezpechavat-se-administrativni-nuzhdi-na-agentsiyata-za-sotsialno-podpomagane-v-pernik.html", "text": "Правителството предоставя на Агенцията за социално подпомагане правото на управление върху два офиса в административната сграда на пл. „Св. Иван Рилски“ №1 в Перник. По този начин ще се осигурят допълнителни помещения за архив на местната дирекция „Социално подпомагане“. Това съобщиха от правителствената информационна служба.  \r\nОбщина Долни Дъбник получава собствеността върху Професионалната гимназия по селско стопанство „Проф. Иван Иванов“ в града. Досега гимназията е била публична държавна собственост, управлявана от Министерството на земеделието, храните и горите. Учебното заведение е с отпаднала за ведомството необходимост, тъй като е обявено за общинско училище.\r\nНа община Чепеларе се прехвърля безвъзмездно правото на собственост върху държавни имоти за изграждане на улица, свързваща пътя Пампорово - Смолян с курортно ядро Студенец, намиращо се в к. к. Пампорово. Имотите представляват четири терена с обща площ 3,4 дка.\r\nПравителството учреди безсрочно възмездно право на строеж върху имот за изграждане на стълб за реконструкция на въздушен електропровод от кръгово кръстовище. Имотът е публична държавна собственост с площ 4 кв. м и е в землището на с. Калипетрово, община Силистра. Намира се в района на дейност на ТП „Държавно горско стопанство Силистра”. За правото на строеж Агенция „Пътна инфраструктура“ ще заплати нормативно определените държавни такси.", "date": "2017.08.16", "title": "Обезпечават се административни нужди на Агенцията за социално подпомагане в Перник"}
{"url": "http://www.focus-news.net/news/2017/08/16/2426227/burgas-zapochna-stroitelstvoto-na-moderen-fizkulturen-salon-v-dvora-na-targovskata-gimnaziya.html", "text": "След дълги години чакане Търговската гимназия в Бургас ще се сдобие със собствен модерен физкултурен салон. Днес беше даден официален старт на строителните дейности по изграждане на новата пристройка, която ще покрие напълно нуждите от спортни дейности на учебното заведение. Това съобщиха от пресцентъра на Община Бургас.\r\n\"Изграждането на този съвременен физкултурен салон на Търговската гимназия е дългогодишна мечта на всички, които са свързани с това професионално училище. Досега учениците използваха за спорт пригодено помещение в сутерена. След година ще разполагат със собствен модерен физкултурен салон. Фирмата-изпълнител се ангажира до началото на новата учебна година да приключи най-сериозната и тежка строителна част от обекта, така че да не се пречи на учебния процес\", каза преди символичната първа копка на обекта заместник-кметът по образование и култура Йорданка Ананиева.\r\nЗаместник-кметът по бюджет и финанси Красимир Стойчев, който е възпитаник на гимназията, даде официален старт на строителните работи.\r\nНовият физкултурен салон ще бъде свързан с топла връзка към сградата на Търговската гимназия. Той ще бъде с размери 14 метра (ширина) на 24 метра (дължина) и височина над 6 метра. Капацитетът на салона ще бъде за спортни състезания с около 200-250 човека.\r\nКъм него ще има още помещения за съблекални за момичета и момчета с душове и санитарни възли, тренировъчна зала, кабинет за учителите по физкултура със санитарен възел и съблекалня, складове за спортен инвентар и оборудване и помещение за хигиенист.\r\nЗа отоплението на спортното съоръжение е предвидено оборудване с допълнителен котел на природен газ и монтиране на алуминиеви радиатори.\r\nФизкултурният салон ще разполага с игрища за волейбол, баскетбол и мини футбол, а дворното пространство до него ще бъде ремонтирано и превърнато в мултифункционална спортна площадка със специално покритие, отговарящо на всички съвременни изисквания за безопасност.\r\nФизкултурният салон ще реши един дългогодишен проблем на училището, което досега през цялата си 112-годишна история никога не е разполагало със собствен физкултурен салон за своите 750 възпитаници.\r\nОсвен него, ще бъдат изградени още работилница, бюфет и нови стълбищна клетка и асансьор, които да обслужват всичките етажи на съществуващата сграда на гимназията. Реконструкция ще претърпят и кабинетите за професионално обучение, както и всички санитарни възли, които ще бъдат съобразени с нуждите на хората с увреждания.\r\n\"Със строежа на физкултурния салон на Търговската гимназия днес поставяме началото на проект, който ще повиши качеството на професионалното средно образование, чрез подобряване на инфраструктурата и модернизацията на съществуващото оборудване и обзавеждане в шест професионални училища в Бургас. Останалите 5 учебни заведения, които включва проектът са Гимназията по електротехника и електроника \"Константин Фотинов\", Строителната гимназия \"Кольо Фичето\", Гимназията по туризъм \"Проф. д-р Асен Златаров\", Гимназията по Механотехника и по транспорт.\", допълни още зам.-кметът Йорданка Ананиева.\r\nПроектът е част от целенасочената политика на Община Бургас за цялостно обновяване и изграждане на нова образователна инфраструктура в града.\r\nСтроителните дейности на модерния физкултурен салон на Професионалната търговска гимназия са по проект \"Подобряване качеството на професионалното образование чрез модернизация на образователната инфраструктура в шест професионални гимназии в гр. Бургас\", договор за безвъзмездна финансова помощ BG16RFOP001-3.002-0026-C01, процедура на директно предоставяне BG16RFOP001-3.002 \"Подкрепа на професионалните училища в Република България\", финансиран по Оперативна програма \"Региони в растеж\" 2014 -2020 г.\".\r\nСред официалните гости, които присъстваха на първата копка, бяха още ръководителят на проекта арх. Ивелина Дафова, началникът на Регионалното управление на образованието инж. Виолета Илиева и директорът на Професионалната търговска гимназия Павел Чепов.", "date": "2017.08.16", "title": "Бургас: Започна строителството на модерен физкултурен салон в двора на търговската гимназия"}
{"url": "http://www.focus-news.net/news/2017/08/16/2426228/hurryiet-turtsiya-i-iran-sa-protiv-provezhdaneto-na-referendum-za-nezavisimost-na-irakski-kyurdistan.html", "text": "Началникът на Генералния щаб на Иран генерал-майор Мохамед Бакери започна тридневната си визита в Турция със среща с турския си колега Хулуси Акар, като ситуацията със сигурността в региона е била основната тема на разговорите, пише Hurryiet.\r\nПланираният от Регионалното правителство на (Иракски) Кюрдистан референдум за независимост е бил най-важният въпрос по време на обсъжданията на двете военни делегации.\r\nТе са се съгласили, че настояванията на кюрдите в Северен Ирак да проведат референдум и ефектът от евентуална независимост на иракските кюрди ще е негативен за териториалния интегритет и на двете страни.\r\nИран и Турция изразиха открито опозицията си срещу идеята за провеждане на подобен референдум в такива напрегнати времена за региона и предупредиха ръководството на иракските кюрди, че побобен ход може да се окаже „фатална грешка със сериозни последствия.“\r\nОсвен това, двете страни са се разбрали да увеличат съдействието си в осигуряването на граничния контрол, във връзка с борбата срещу незаконната Работническа партия на Кюрдистан (ПКК).\r\nВизитата на Бакери се провежда само една седмица, след като Турция започна да строи стена по границата си с Иран, която има за цел да подобри сигурността ѝ, да спре инфилтрацията на бойци на ПКК и контрабандата.\r\nПревод и редакция:", "date": "2017.08.16", "title": "Hurryiet: Турция и Иран са против провеждането на референдум за независимост на Иракски Кюрдистан"}
{"url": "http://www.focus-news.net/news/2017/08/16/2426229/silistra-33-godishen-mazh-ostava-v-aresta-za-ubiystvo-na-mlada-zhena-v-mestnostta-kelyavitsa.html", "text": "Варненският апелативен съд днес потвърди определение на Окръжен съд – Силистра (ОС-Силистра) от 3 август тази година, с което е била оставена без уважение жалбата на Мюрсел Акив против продължаващото вече пети месец задържане под стража. Това съобщиха от пресцентъра на Апелативен съд – Варна. 33-годишният мъж е привлечен като обвиняем за убийството на А.З., чието тяло е било открито в началото на март, захвърлено в дере в района на жп прелез в местността Келявица в землището на село Руйно. Припомняме, че още при първоначалния оглед на мястото, където е било намерено тялото, е установено, че по него има следи от насилствена смърт. Съдебно-медицинска експертиза (СМЕ) е установила, че причина за смъртта на пострадалата жена е тежка черепно-мозъчна травма. На 16 март 2017 година Акиф е бил задържан под стража с определение на ОС – Силистра и оттогава е в ареста. \r\nЗа втори път след първоначалния арест Варненският апелативен съд сподели всички основания на първата съдебна инстанция, с които е било отказано изменение на мярката за процесуална принуда. Събраните гласни доказателства (показанията на брата на обвиняемия), както и другите свидетелства, събрани от разследващите водят до обосновано предположение, че Акиф е съпричастен към смъртта на младата жена. Братът на Мюрсел е бил свидетел на началото на насилствените действия спрямо младата жена, които започнали в автомобила на Акиф и продължили извън него. Извършени били няколко експертизи – химическа, 3-на СМЕ, биологична и ДНК експертизи. И този съд споделя извоза, че показанията на свидетеля с тайна самоличност кореспондират със заключението на тройната съдебна експертиза. Те обясняват трупните изменения, състоянието на тялото, раната в главата и насочват към извършителя. \r\nСъдът отново отчита като лоши характеристични данни богатото съдебно минало на обвиняемия, независимо от настъпилата реабилитация. По делото били събрани и множество доказателства, че Акиф, който живее в Германия се занимава със сводничество. В показанията, които обвиняемият е дал пред разследващите той не отрича, че е употребил насилие спрямо бившата си приятелка. Има данни обаче, че е правил опит да мотивира свидетели на разследването да променят показанията си. Втората съдебна инстанция не споделя възраженията на защитата на Акиф, че органите на досъдебното производство бездействат. Налице са и данни по линия на Международното оперативно сътрудничество, че той е разследван и в Германия за опит за убийство. Съвкупната преценка на всички тези факти водят и Варненския апелативен съд до извода, че ако е с по-лека мярка за неотклонение, има опасност обвиняемият да извърши престъпление.\r\nСъдът намери, че и към настоящия момент задържането под стража на Мюрсел Акив, привлечен като обвиняем за убийството на бившата си приятелка, е законосъобразно и основанията на продължаването на тази най-тежка мярка за процесуална принуда не са отпаднали.\r\nОпределението на Варненския апелативен съд не подлежи на обжалване.", "date": "2017.08.16", "title": "Силистра: 33-годишен мъж остава в ареста за убийство на млада жена в местността Келявица"}
{"url": "http://www.focus-news.net/news/2017/08/16/2426230/aktualizirat-se-merki-v-natsionalnata-programa-za-reformi-na-balgariya-za-2017-g.html", "text": "Правителството одобри доклад и отчетна таблица към Националната програма за реформи за 2017 г. с нови и актуализирани мерки, в отговор на Препоръката на Съвета на ЕС от 2017 г. Това съобщиха от правителствената информационна служба.  \r\nАнгажиментите в програмата са подсилени с включването на шест нови мерки в областите данъчна политика, активни политики на пазара на труда, обхващане и задържане в образователната система, професионално образование и обучение, намаляване на преките плащания от страна на пациентите в системата на здравеопазването и справяне с недостига на здравни специалисти. Актуализирани са три мерки в областите банков надзор, пазар на труда и професионално образование и обучение.\r\nОтчетът за изпълнението на специфичните препоръки ще бъде представен на Европейската комисия през април 2018 г. със следващата актуализация на Националната програма за реформи и на Конвергентната програма.", "date": "2017.08.16", "title": "Актуализирaт се мерки в Националната програма за реформи на България за 2017 г."}
{"url": "http://www.focus-news.net/news/2017/08/16/2426231/haskovo-nad-3-000-kasa-tsigari-bez-banderol-sa-izzeti-pri-proverka-na-avtomobil-v-kvartal-izgrev.html", "text": "3 200 къса цигари без бандерол са иззети при проверка на автомобил в квартал „Изгрев”. Това съобщиха от пресцентъра на МВР. Цигарите без бандерол са конфискувани от димитровградски полицаи. Снощи, в 21.30 часа, преди навлизане в квартал „Изгрев” в града, служители на реда извършили проверка на автомобил ВАЗ, управляван от 57-годишен мъж от село Добрич. В колата са намерени 3 200 къса безакцизни цигари, иззети с протокол.", "date": "2017.08.16", "title": "Хасково: Над 3 000 къса цигари без бандерол са иззети при проверка на автомобил в квартал „Изгрев”"}
{"url": "http://www.focus-news.net/news/2017/08/16/2426232/dve-efektivni-i-tri-uslovni-prisadi-nalozhi-sadat-na-petima-ot-zadarzhanite-s-50-kartechni-pistoleta-uzi.html", "text": "Две ефективни и три условни присъди наложи Специализираният наказателен съд на петима участници в 7-членната организирана престъпна група за придобиване, преработка, държане и незаконна търговия на огнестрелни оръжия (в т.ч. на 50 картечни пистолета „Узи“) след споразумение на обвиняемите с прокуратурата. Това съобщиха от пресцентъра на Апелативна специализирана прокуратура.\r\nМесец след като на 6 юли 2017 г. Специализираната прокуратура внесе в съда обвинителен акт срещу тях, те се признаха за виновни, поискаха бързо производство и по-леки присъди. Още преди внасянето на акта друг участник постигна споразумение с прокуратурата и бе осъден на 2 години затвор условно с 4-годишен изпитателен срок. Така само един от седмината обвинени за участие в престъпното сдружение ще бъде съден по общия ред. Една година и 10 месеца лишаване от свобода получи ръководителят на групата Йордан Й. Година и три месеца затвор е наказанието на Данаил Г. Тригодишни условни присъди с 5-годишен изпитателен срок и пробционни мерки „Задължителни периодични срещи с пробационен служител“ за срок 6 и 8 месеца са наложени на Веселин Й. и Тодор Й. Наказанието на Маргарита Т. е две години лишаване от свобода с 4 години изпитателен срок.\r\nРазследването срещу участниците в групата и изготвянето на обвинението срещу тях продължи по-малко от 9 месеца. Те бяха задържани на 19 ноември 2016 г. в София при специализирана операция на ГДБОП и Специализираната прокуратура. При извършените претърсвания в ползвани от тях жилища бяха намерени и иззети 50 картечни пистолета \"Узи\", картечен пистолет \"Скорпион\", 10 пистолета от различни марки и модели, оптика, 2700 евро, 19000 лева, голямо количество боеприпаси, части за огнестрелни оръжия. Разследването установи, че групата е била сформирана през март 2016 г. Оръжия, боеприпаси и части за оръжия били доставяни от Ивайло П. – лицензиран търговец на специални изделия. В работилница в дома на Тодор Й. в София те били сглобявани или преработвани (като се заличавали серийните им номера). Веселин Й. осигурявал купувачи, друг от групата съхранявал готвите за продажба оръжия и боеприпаси. При наличие на купувач, стоката била предавана на лидера на или на посочен от него човек, и доставяна на клиента. Оръжейният търговец Ивайло П. внесъл законно от чужбина 50-те „Узи“-та. Преди да ги продаде на групата е трябвало те да бъдат деактивирани (т.е. да бъдат преработени в негодни за стрелба). Вместо това, те са предадени като бойни, впоследствие номерата им са били заличени и са били подготвени за нелегална продажба.\r\nПредстои Специализираният наказателен съд на насрочи съдебното дело срещу седмия участник в групата.", "date": "2017.08.16", "title": "Две ефективни и три условни присъди наложи съдът на петима от задържаните с 50 картечни пистолета „Узи“"}
{"url": "http://www.focus-news.net/news/2017/08/16/2426233/sergey-lavrov-rusiya-schita-za-nepriemlivi-zaplahite-za-voenno-vmeshatelstvo-vav-vatreshnite-raboti-na-venetsuela.html", "text": "Министърът на външните работи на Русия Сергей Лавров заяви, че ситуацията във Венецуела трябва да бъде разрешена изключително чрез мирни средства, предаде ТАСС, позовавайки се на изказване на Лавров след срещата му с венецуелския му колега Фернандо Уанакуни.\r\n„Ние потвърдихме позицията си за ситуацията във Венецуела, отбеляза Лавров. – Единни сме за необходимостта да бъдат преодолени съществуващите разногласия в страната, в най-кратки срокове и по мирен път, чрез провеждането на общонационален диалог, без натиск отвън, да не говорим за неприемливите заплахи за военна намеса във вътрешните работи на Венецуела“.\r\n„Това предположение беше рязко осъдено от мнозинството от латиноамериканските страни“, подчерта руският министър.\r\nПревод и редакция:", "date": "2017.08.16", "title": "Сергей Лавров: Русия счита за неприемливи заплахите за военно вмешателство във вътрешните работи на Венецуела"}
{"url": "http://www.focus-news.net/news/2017/08/16/2426234/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ на Радио „Фокус“ – Пирин днес ще разгледаме две много важни и актуални теми. Първата от следим в развитие. Става дума за общественото обсъждане на Доклада за оценка на въздействието върху околната среда за подобряване на трасето на лот 3.2 на автомагистрала \"Струма\", което ще се проведе на 11 септември в Симитли. На него ще бъдат разгледани и разработените варианти за участъка. Втората тема, на която ще се спрем в предаването, е свързана с провела се среща в Община Симитли между експерти от Югозападно държавно предприятие, полиция, прокуратура, пожарна, представители на общинска администрация и кметове на малки населени места. Какви са били основните акценти на съвместната дискусия ще научите във времето до 16.00 часа. Ще говорим и за празника на Симитли, който ще се проведе в началото на месец септември. Всичко това, придружено с хубава музика и полезна информация Ви очаква ако слушате „Фокус“\r\nМожете да се свържете с екипа на предаването на телефоните в студиото – 0885 303 373 и 073/ 88-55-81 или на електронната поща: pirin@focus-news.net, за да коментирате всякакви теми и въпроси, които касаят Община Симитли.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017.08.16", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/08/16/2426235/api-dvizhenieto-po-pat-i-1-pernik-sofiya-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-1 Перник – София се осъществява в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.08.16", "title": "АПИ: Движението по път I-1 Перник – София се осъществява в една лента поради пътнотранспортно произшествие"}
{"url": "http://www.focus-news.net/news/2017/08/16/2426236/afp-mevlyut-chavushoglu-predupredi-che-provezhdaneto-na-referendum-v-irakski-kyurdistan-mozhe-da-dovede-do-grazhdanska-voyna.html", "text": "Министърът на външните работи на Турция Мевлют Чавушоглу даде интервю за турска телевизия, в което предупреди, че ако се реализират плановете на ръководството на иракския автономен Кюрдски регион да проведе референдум за независимост, това може да доведе то гражданска война, предаде AFP, като от агенцията смятат, че това е най-сериозното предупреждение досега от турска страна.\r\n„В тази страна (Ирак), която премина през толкова много проблеми, един такъв референдум за независимост може да направи ситуацията дори по-лоша“, заяви той.\r\n„Да не дава Господ, това може дори да доведе до гражданска война“, подчерта Чавушоглу.\r\nВ Турция има многобройно кюрдско малцинство, което според някои изчисления е една-четвърт от 80-милионното население на страната.\r\nПрез последните години Анкара има добри отношения с Кюрдското регионално правителство в Северен Ирак, но е изключително чувствителна към ходове, които водят към независимостта на региона.\r\nПревод и редакция:", "date": "2017.08.16", "title": "AFP: Мевлют Чавушоглу предупреди, че провеждането на референдум в Иракски Кюрдистан може да доведе до гражданска война"}
{"url": "http://www.focus-news.net/news/2017/08/16/2426237/dosegashnata-naredba-za-pridobivane-na-visshe-obrazovanie-pravo-shte-deystva-oshte-edna-godina.html", "text": "Наредбата за единните държавни изисквания за придобиване на висше образование по специалността „Право“ и професионална квалификация „юрист“ ще продължи да действа до влизането на новата Наредба през учебната 2018/2019 г., реши Министерският съвет. Това съобщиха от правителствената информационна служба.  \r\nС предложените от министрите на правосъдието и на образованието и науката изменения се изчиства известна юридическа непрецизност. Приетата нова Наредба, в сила от 6 май т. г., отменя действащата от 1996 г. наредба, но в същото време е предвидено да се прилага от следващата учебна година, за да имат висшите училища достатъчно време да се подготвят и да променят, там където е необходимо, учебните си програми в съответствие с новоприетите нормативни актове.\r\nМеждувременно, с решение от април т. г. Министерският съвет е утвърдил броя на приеманите за обучение студенти и докторанти във висшите училища и научните организации през учебната 2017/2018 г., като с това решение е утвърден и прием на студенти в задочна форма на обучение по специалност „Право“ в няколко висши училища. Процедурата по техния прием и процесът на тяхното обучение се осъществят по вече отменената наредба, тъй като новоприетата не предвижда възможност за обучение в задочна форма. Това е съществена причина, налагаща продължаване на действието на отменената наредба до влизане в сила на новоприетата и следващото от това изцяло преуреждане на условията и реда за прием и обучение на студентите по специалност „Право“.", "date": "2017.08.16", "title": "Досегашната Наредба за придобиване на висше образование „Право“ ще действа още една година"}
{"url": "http://www.focus-news.net/news/2017/08/16/2426238/rumen-georgiev-mlekoproizvoditel-zhivotnovadstvoto-v-balgariya-e-na-avtopilot-bez-yasna-strategiya-za-razvitieto-mu.html", "text": "Ситуацията в сектор „Животновъдство“ в Пазарджишко и в цялата страна е изключително тревожна, като се има предвид, че някои от животновъдите в областта вече започнаха да разпускат фермите си и да продават животните. Това каза за Радио „Фокус“ – Пазарджик Румен Георгиев, председател на Асоциацията на млекопроизводителите в област Пазарджик. Това на практика означава, че като падне забраната, пазарът им и продажбата ще станат масови. За последните месеци пет ферми се закриват в Пазарджишко, като те няма да са единствените, ако безизходицата в сектора продължава да се задълбочава. „В момента в страната усилено се внасят крави от породата „Холщайн” от Гърция, Германия и Унгария, които обаче трябва да задоволят нуждите на новорегистрираните крупни фермери. Целта е да се вземат по-високи субсидии, а не да се развива животновъдството като отрасъл. Една крава от породата „Холщайн”, внесена от чужбина струва, около 3 600 лева, което е висока цена за един обикновен стопанин“, уточни млекопроизводителят. Той каза още, че най-разпространените породи крави в България са черно-шарен и червено-шарен „Холдщайн”. Вносът, според млекопроизводителите, цели да фалират малките ферми и да се даде път на големите.\r\nАлбена ЖИЛЕКОВА", "date": "2017.08.16", "title": "Румен Георгиев, млекопроизводител: Животновъдството в България е на автопилот без ясна стратегия за развитието му"}
{"url": "http://www.focus-news.net/news/2017/08/16/2426239/prof-todor-galunov-politolog-nyakolko-politicheski-skandala-belyazaha-parvite-100-dni-upravlenie-na-kabineta-borisov-3.html", "text": "Няколко политически скандала в публичното пространство белязаха първите 100 дни управление на Кабинета „Борисов 3“. Това каза в интервю за Радио „Фокус“ – Велико Търново политологът проф. Тодор Галунов. По думите му тези скандали са били по-скоро насадени, а не пряка функция на управлението на Кабинета. За пример той даде скандала около т. нар. „Суджук гейт“, „Цанков камък“; както и идеята, че е необходима повече прозрачност около КТБ. „В крайна сметка тези скандали явно отварят работа на Кабинета, но на мен ми се струва Кабинетът основно се фокусира върху това да запази своята стабилност и да може да подготви председателството на България на Съвета на Европейския съюз. Но сякаш тук също имаше фал старт – скандалът около НДК, свързан с българското председателство. Така че сякаш Кабинетът по-скоро се позиционира в управление и мисля, че ще бъде по-активен в новия политически сезон“, допълни проф. Галунов. По думите на политолога Кабинетът не е успял да реши един от главните проблеми. „България продължава са стои закотвена по всички останали компоненти на обществено и техническото развитие на традиционното 28-о място в Европейския съюз. Този въпрос продължава да не може да се реши, но това разбира се не става за ден-два, не става за три месеца или 100 дни, но този проблемът Кабинетът ще го решава в перспектива. Другият проблем, който стои, е как българският политически елит да се позиционира в тази продължаваща криза в международната политика. Виждаме, че България е интересно геополитическо място. Виждаме, че тя стои между интересите на самия Европейски съюз, на който е член, на НАТО, на Турция от друга страна, на Русия, на САЩ. Сякаш по големите проблеми на европейската политика, българското правителство няма някаква отличаваща позиция, освен стандартите, че ние сме верен партньор на Европейския съюз и на НАТО. Някакви по-специфични действия на Кабинета в този момент не се виждат“, допълни проф. Галунов. Той припомни и подписването на договора с Македония. По думите му тепърва ще се оценява този договор. „Все пак той е на няколко дни. Ще видим дали става въпрос за някакви нови отношения с Македония или става въпрос за неща, за които сегашното управление ще бъде критикувано. Но пак казва – ще трябва малко време, за да оценим договора с Македония. Сякаш това е най-значимото във външната политика на България в този сравнително кратък период на тези класически 100 дни, които се дават на всеки български кабинет“, допълни проф. Тодор Галунов.\r\nНадежда КРЪСТЕВА", "date": "2017.08.16", "title": "Проф. Тодор Галунов, политолог: Няколко политически скандала белязаха първите 100 дни управление на Кабинета „Борисов 3“"}
{"url": "http://www.focus-news.net/news/2017/08/16/2426240/pazardzhik-okolo-10-lv-e-tsenata-za-kilogram-gorski-borovinki-kapini-i-malini-na-pazarite-v-oblastta.html", "text": "Около 10 лв. е цената за килограм горски боровинки, къпини  и малини на пазарите в Пазарджишко, показа репортерска проверка на Радио „Фокус“ – Пазарджик. На кооперативния пазар във Велинград и на този в курорта Юндола боровинките се продава за 10 лв./кг, като търговците, предимно местни жители от велинградските села, мотивират високата цена с това, че тези плодове се берат изключително трудно. Същата е ситуацията и с малините и горските ягоди. Хората, които берат боровинки, твърдят, че този вид дейност е ръчна и много трудоемка. Те пригаждат и самоделни изработени берачки за този вид горски плодове.  Най-често боровинките, малините и ягодите се търсят от домакините за приготвяне на домашно сладко. От 1 кг боровинки се произвеждат само 4 бурканчета сладко. На стоковите тържища в Пазарджишко горските плодове се търгуват на цена от 9 лв./кг.\r\nАлбена ЖИЛЕКОВА", "date": "2017.08.16", "title": "Пазарджик: Около 10 лв. е цената за килограм горски боровинки, къпини и малини на пазарите в областта"}
{"url": "http://www.focus-news.net/news/2017/08/16/2426241/tereza-mey-nyama-ravenstvo-mezhdu-fashistite-i-tezi-koito-sa-sreshtu-tyah.html", "text": "Министър-председателят на Великобритания Тереза Мей каза, че не смята, че вината е равна между фашистите и техните опоненти, в отговор на заявленията на американския президент Доналд Тръмп, че вината за сблъсъците в Шарлътсвил е и на двете страни, предаде Reuters.\r\n„Не виждам равенство между тези, които изповядват чисто фашистки идеи и тези, които са срещу тях. Смятам, че е важно, тези, които са на ключови позиции, да осъдят крайно-десните виждания“, заяви Мей пред репортери.\r\nПревод и редакция:", "date": "2017.08.16", "title": "Тереза Мей: Няма равенство между фашистите и тези, които са срещу тях"}
{"url": "http://www.focus-news.net/news/2017/08/16/2426242/marin-zahariev-zam-kmet-na-smolyan-varhat-na-momchilovata-krepost-shte-bade-osveten-dopalnitelno-s-energospestyavashto-i-po-efektno-osvetlenie.html", "text": "Върхът на Момчиловата крепост ще бъде осветен допълнително с енергоспестяващо и по-ефектно осветление. Това каза за Радио „Фокус“ – Смолян Марин Захариев, заместник-кмет на Община Смолян. По думите му, Момчиловата крепост е една от най-предпочитаните и посещавани от туристите обекти заради лесния достъп и атракциите, които се предлагат там, както и прожекцията на филма за Момчил юнак. Захариев уточни, че заради напредването на лятото допълнителното осветление ще се прави следващата година напролет. То ще бъде много по-ефектно и енергоспестяващо, а средствата, които ще бъдат спестени от електроенергия, пак ще бъдат инвестирани в крепостта. След изпълнените два проекта на Община Смолян единият през 2007 г. по програма ФАР „Момчилова крепост – мит и реалност“ и последвалият, втори, проект по ОПРР през 2012 „Момчилова крепост – митовете оживяват“ крепостта е една от най-посещаваните в общината по всяко време на годината.\r\nДаниела БОЙКОВА", "date": "2017.08.16", "title": "Марин Захариев, зам.-кмет на Смолян: Върхът на Момчиловата крепост ще бъде осветен допълнително с енергоспестяващо и по-ефектно осветление"}
{"url": "http://www.focus-news.net/news/2017/08/16/2426243/burgas-stotitsi-hora-se-sabraha-na-protest-v-kk-slanchev-bryag-sreshtu-proverkite-na-vitsepremiera-valeri-simeonov.html", "text": "Стотици хора се събраха на протест в к.к. Слънчев бряг, предаде кореспондентът на Радио \"Фокус\". Хората са недоволни от начина, по който се извършват проверките в курорта. Според тях Слънчев бряг е място за забавления, а не е за хора от трета възраст. Те настояват за оставката на вицепремиера Валери Симеонов. Хората се събраха пред дискотека \"Bedroom\", викайки \"Оставка!\". Недоволните граждани се отправиха до входа на курортния комплекс и се върнаха до началната точка, като блокираха централния път на Слънчев бряг. Те носиха плакати с надписи \"Г-н Симеонов  от Вас ли да си търся заплатата?\", както и туби от минерална вода, превърнати в мегафони. Работещите в комплекса изразиха своите опасения, че заради проверките на вицепремиера ще останат без клиенти, респективно и без работа и призоваха премиера Бойко Борисов за помощ. Протестиращите заявиха, че това няма да е единственият протест, ако проверките продължат. \r\nМария РУСЕВА", "date": "2017.08.16", "title": "Бургас: Стотици хора се събраха на протест в к.к. Слънчев бряг срещу проверките на вицепремиера Валери Симеонов"}
{"url": "http://www.focus-news.net/news/2017/08/16/2426244/gd-granichna-politsiya-koloni-ot-tovarni-avtomobili-sa-se-obrazuvali-na-gkpp-dunav-most-ruse-i-na-gkpp-dunav-most-vidin-na-izhod.html", "text": "На българо-румънската граница на ГКПП \"Дунав мост - Русе\" има 2 км колона от изчакващи товарни автомобили на изход. ГКПП \"Дунав мост - Видин\" има 1.5 км колона от изчакващи товарни автомобили на изход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 13:30 часа. На останалите гранични пунктове трафикът е нормален.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.16", "title": "ГД \"Гранична полиция\": Колони от товарни автомобили са се образували на ГКПП \"Дунав мост - Русе\" и на ГКПП \"Дунав мост - Видин\", на изход"}
{"url": "http://www.focus-news.net/news/2017/08/16/2426245/odobreni-sa-promeni-v-naredbata-za-dalgosrochnite-komandirovki-v-chuzhbina.html", "text": "Правителството одобри промени в Наредбата за дългосрочните командировки в чужбина, чиято цел е да се гарантира ползването от дългосрочно командированите служители на здравните услуги в различните държави. Това съобщиха от правителствената информационна служба.  \r\nПромените са съобразени с Регламент (ЕО) №883/2004 за координация на системите за социална сигурност, който установява принципа на равно третиране на здравноосигурените в други държави-членки на ЕС с местните здравноосигурени граждани, и гарантират достъпа на служителите до безплатно медицинско обслужване в приемащата държава, имайки предвид различните здравноосигурителни системи.", "date": "2017.08.16", "title": "Одобрени са промени в Наредбата за дългосрочните командировки в чужбина"}
{"url": "http://www.focus-news.net/news/2017/08/16/2426246/afp-rodrigo-duterte-pohvali-politsiyata-za-ubiystvoto-na-32-predpolagaemi-narkorazprostraniteli-poiska-oshte.html", "text": "Президентът на Филипините Родриго Дутерте поиска от полицията да убива десетки наркодилъри всеки ден и похвали полицейските служители, които застреляха 32 души през тази седмица, по време на операция срещу наркоразпространението в страната, наречена „шок и ужас“, предаде AFP.\r\nОсвен това, Дутерте призна за сериозни проблеми във войната с наркоразпространението, в резултат, от която бяха отнети хиляди животи. Той призна, че тя не може да бъде  спечелена толкова бързо, колкото беше обещано и се оплака от корумпирани полицейски служители.\r\nВ една от най-смъртоносните операции от войната, полицията съобщи, че е унищожила 32 души по време на операции срещу предполагаеми наркодилъри в провинция Булакан, която е в близост до столицата Манила.\r\n„Тези, които умряха скоро в Булакан, тридесет и двама, по време на масирана акция, това беше добре,“ заяви Дутерте по време на пресконференция.“Ако можем да убиваме по още тридесет и двама всеки ден, то може да намалим това, което трови тази страна.“ \r\nПревод и редакция:", "date": "2017.08.16", "title": "AFP: Родриго Дутерте похвали полицията за убийството на 32 предполагаеми наркоразпространители, поиска още"}
{"url": "http://www.focus-news.net/news/2017/08/16/2426247/pernik-kamion-teglil-avariral-avtobus-e-izgoryal-na-glaven-pat-e-79-v-rayona-na-s-dragichevo.html", "text": "Камион, теглил аварирал автобус, е изгорял на главен път Е-79 в района на с. Драгичево. Това съобщиха за Агенция „Фокус“  от пресцентъра на ОДМВР-Перник. Инцидентът е станал около 13.30 часа на главен път Е-79 в района на с. Драгичево в посока София. Камион „Татра“ е теглел празен аварирал автобус. Камионът е пламнал в движение, изгорял е напълно, а автобусът е невредим.  Няма пострадали при инцидента. Движението се осъществява само в една лента, не е затруднено.  Предприети са действие по отстраняване на камиона и автобуса от пътното платно.", "date": "2017.08.16", "title": "Перник: Камион, теглил аварирал автобус, е изгорял на главен път Е-79 в района на с. Драгичево"}
{"url": "http://www.focus-news.net/news/2017/08/16/2426248/reuters-visshestoyasht-amerikanski-general-kaza-che-kitay-tryabva-da-uvelichi-natiska-varhu-severna-koreya.html", "text": "Началник-щаба на Обединеното командване на въоръжените сили на САЩ генерал Джоузеф Дънфорд, който е на посещение в Китай, заяви, че Китай трябва да усили натиска си върху Северна Корея и подчерта, че Съединените щати имат решимостта да използват пълният набор от военни възможности, за да защитават себе си и своите съюзници, предаде AFP, позовавайки се на съобщение публикувано на интернет страницата на американското посолство в Китай.\r\nСпоред генерала ядрената програма на Северна Корея заплашва сигурността на региона и на цялата световна общност, включително Китай.\r\nПревод и редакция:", "date": "2017.08.16", "title": "Reuters: Висшестоящ американски генерал каза, че Китай трябва да увеличи натиска върху Северна Корея"}
{"url": "http://www.focus-news.net/news/2017/08/16/2426249/varna-dvama-balgari-i-britanski-grazhdanin-zadarzhani-v-oranzheriya-za-otglezhdane-na-marihuana-v-syagnilo-ostavat-v-aresta.html", "text": "Състав на Варненския апелативен съд днес потвърди в три съдебни заседания мерките за неотклонение „задържане под стража“, определени първоначално от Окръжен съд – Варна спрямо Мирослав Бранимиров, Стоян Генчев и британския гражданин Боттумлей Джон Том. Тримата са привлечени като обвиняеми по досъдебно производство на РУП в Провадия затова, че в съучастие отглеждат марихуана, както и за притежанието на големи количества различни наркотични вещества, предназначени за разпространение. Това съобщиха от пресцентъра на Апелативен съд - Варна.\r\nПресслужбата на съда припомня, че акцията по задържането им се е състояла на 3 август тази година. Бранимиров, Генчев и Джон са били задържани в къща, собственост на майката на Стоян. В специално оборудвано помещение са били установени множество растения от рода на конопа, както засети в саксии, така и отрязани и подготвени за сушене, и изсушена суха маса - марихуана. Помещението е било оборудвано с всички необходими за отглеждане на растенията приспособления, които също са били иззети. Тримата обвиняеми били задържани при самия работен процес - оборудвани с ръкавици и калцуни на краката. \r\nОрганите на реда иззели и приспособления, предвидени за производство на амфетамин. Видно от експертните справки по тях имало следи от амфетаминопрозиводни. В обвиняемите били открити значителни парични средства. Автомобилът, с който тримата се придвижвали до с.Ягнило е бил управляван от Борисов. Именно от него разследващите иззели 4 мобилни телефони, увити в алуминиево фолио. При претърсването в дома на същия обвиняем открили вещества, за които може да се направи предположение,  че са наркотични, 2 везни, по които имало следи от тетракарабинол и парични средства.\r\nПретърсен бил и домът на Джон в с.Бенковски, откъдето полицаите иззели забранени от закона вещества. Нещо повече. Там също имало оборудвана оранжерия със съответните пособия за отглеждането на марихуана.\r\nНаркотични вещества са били открити и иззети и от дома на Стоян във Варна.\r\nОбщото количество на иззетата при акцията и от домовете на обвиняемите дрога е както следва: 6,807 кг суха маса марихуана, 3,428 кг полусуха марихуана, 4,755 кг сурова маса от същата дрога, 135,62 грама амфетамини, 20,05 грама хашиш и 6,67 грама кокаин.\r\nВъпреки възраженията на защитата, че първата съдебна инстанция не е анализирала всяко едно от събраните още в първите дни доказателства, днес Апелативният съд във Варна намира, че съвкупната преценка на гласните, писмените свидетелства и иззетата дрога категорично обосновават предположението, че всеки един от тримата мъже е съпричастен към  престъпленията, за които е бил привлечен към наказателна отговорност. Деянията са тежки по смисъла на закона и с висока обществена опасност. \r\nТримата обвиняеми са с чисто съдебно минало, а двамата българи са с престижно образование и квалификация. Това обаче не им е попречило да изкарват прехраната си със забранена от закона дейност. Тъй като разследването е в начален етап и този съд намира, че ако обвиняемите са на свобода има реална опасност да направят опит да осуетят разкриването на обективната истина или да се укрият от органите на разследването, заради тежките наказания, които законът предвижда. Предстои и установяването на каналите за пласиране на дрогата.\r\nС оглед на заявените здравословни проблеми на британския гражданин, съдът обръща внимание на органите на досъдебното производство да назначат СМЕ. Само експерти могат да установят действителното състояние на здравето на Джон Том и да посочат в заключението си дали то позволява престоя му в следствения арест.\r\nОпределенията на Варненския апелативен съд, с които се потвърждава първоначалната мярка за неотклонение „задържане под стража“ спрямо Мирослав Бранимиров, Стоян Генчев и британския гражданин Боттумлей Джон Том, разследвани за производството на марихуана, за притежанието на големи количества наркотични вещества, предназначени за продажба, са окончателни.", "date": "2017.08.16", "title": "Варна: Двама българи и британски гражданин, задържани в оранжерия за отглеждане на марихуана в с.Ягнило, остават в ареста"}
{"url": "http://www.focus-news.net/news/2017/08/16/2426250/opredeleni-sa-kontsesioneri-na-intermodalniya-terminal-v-plovdiv-i-za-pristanishten-terminal-vidin-yug.html", "text": "Правителството определи „Терминали” ЕАД за концесионер на Интермодалния терминал в Южен централен район на планиране в България – Пловдив.  Това съобщиха от правителствената информационна служба.  Концесионерът е определен след проведена открита процедура за предоставяне на концесия за срок от 27 години.\r\nКонцесионерът се задължава да извършва фиксирано годишно плащане в размер на 60 000 лв., което ще нараства в зависимост от инфлационния индекс за съответния период. Променливата част на годишното концесионно плащане е в размер на 10% от общия размер на нетните приходи за съответната година от всички дейности, свързани с ползването на обекта на концесията. Инвестициите, които концесионерът се задължава да извърши в обекта за срока на концесията, са в размер на 15 100 835 лв., като 2 230 493 лв. от тях трябва да бъдат вложени в интермодалния терминал през първите две години от договора.\r\nС друго решение „СКМ Порт Видин“ АД беше определено за концесионер на Пристанищен терминал Видин-юг. Участникът е избран след проведена процедура за предоставяне на концесия на терминала за срок от 35 години.\r\nПредвидените инвестиции за срока на концесията са в размер на 3 737 000 лв. Те са за ремонт, поддържане и рехабилитация на съществуващата инфраструктура, както и за изграждане на нови съоръжения. Концесионерът следва да извършва годишно концесионно плащане, съставено от две части – фиксирана и променлива. Фиксираната част е в размер на 8060 лева без ДДС, а променливата част на годишното концесионно плащане е в размер на 1,76% от общия размер на нетните приходи за текущата година от всички дейности, свързани с ползването на обекта на концесията, които надвишават приетата сума за базови приходи от 252 000 лева.", "date": "2017.08.16", "title": "Определени са концесионери на Интермодалния терминал в Пловдив и за пристанищен терминал Видин-юг"}
{"url": "http://www.focus-news.net/news/2017/08/16/2426251/premierat-boyko-borisov-prichinata-da-dadem-tsankov-kamak-na-prokuraturata-e-che-saorazhenie-za-1-mlrd-lv-ne-raboti.html", "text": "Причината да дадем „Цанков камък” на прокуратурата е, че съоръжение за 1 милиард лева не работи. За това трябва да има виновен, каза министър-председателят Бойко Борисов на днешното правителствено заседание, става ясно от стенограмата от заседанието. Министър-председателят посочи, че всички останали спекулации по темата са съзнателно разпространявани фалшиви новини.", "date": "2017.08.16", "title": "Премиерът Бойко Борисов: Причината да дадем „Цанков камък” на прокуратурата е, че съоръжение за 1 млрд. лв. не работи"}
{"url": "http://www.focus-news.net/news/2017/08/16/2426252/priet-e-dvugodishen-plan-po-natsionalnata-strategiya-za-namalyavane-na-bednostta-i-nasarchavane-na-sotsialnoto-vklyuchvane.html", "text": "Правителството прие План за изпълнение на Националната стратегия за намаляване на бедността и насърчаване на социалното включване за периода 2017-2018 г. Одобрен е и отчетът за изпълнението на стратегията през 2015-2016 г. Това съобщиха от правителствената информационна служба.  \r\nОсновният фокус в новия двугодишен план е върху мерките в областта на заетостта и образованието. С тях се цели осигуряване на възможности за повишаване на доходите от труд чрез активно включване на пазара на труда и реинтеграция на преждевременно напусналите училище. Реализацията на мерките и дейностите по плана цели изпълнението на приоритетите на политиката за намаляване на бедността и социалното изключване и подобряване на координацията между всички ангажирани институции.", "date": "2017.08.16", "title": "Приет е двугодишен план по Националната стратегия за намаляване на бедността и насърчаване на социалното включване"}
{"url": "http://www.focus-news.net/news/2017/08/16/2426253/a1-onmakedoniya-reformatorite-na-vmro-dpmne-tarsyat-podkrepa-na-deklaratsiyata-za-demokratizatsiya.html", "text": "Републиканският щаб за реформи на ВМРО-ДПМНЕ днес призова всичките членове и симпатизанти на партията да изразят подкрепа за Декларацията за реформи и демократизация, предаде A1 On.\r\nИлия Илиоски от вътрешнопартийната инициатива за реформи и демократизация на ВМРО-ДПМНЕ заяви на пресконференция, че декларацията почива на принципите на равноправност, свобода на словото и мисълта, непосредствения избор, тайна при вземането на решенията, несъвместимост на функциите, индивидуална отговорност, лична почтеност, качество и вътрешнопартийна солидарност.\r\n„Смятаме, че това са принципите, към които трябва да се стремим като цяло и да ги отстояваме в рамките на нашата партия. Сега е моментът да се обединим и да помогнеме на ВМРО-ДПМНЕ, да ѝ върнеме победният дух и правото на членовете непосредствено да вземат решения, да реформираме работата и действията си, за да спечелим убедителна победа на следващите избори“, подчерта Илиоски.\r\nВ отговор на въпроси на журналисти, Илиоски заяви, че РЩ изобщо не мисли да действа извън партията или за всякакви фракции и паралелни списъци на предстоящите избори за кметове. Всяка стъпка ще бъде в рамките на ВМРО-ДПМНЕ и въпреки противоположните мисли и нагласи на останалата част от членския състав.\r\nПревод и редакция:", "date": "2017.08.16", "title": "“A1 On”(Македония): Реформаторите на ВМРО-ДПМНЕ търсят подкрепа на Декларацията за демократизация"}
{"url": "http://www.focus-news.net/news/2017/08/16/2426254/afp-donald-tramp-pohvali-kim-chen-un-za-reshenieto-mu-da-ne-izstrelva-raketi-kam-guam.html", "text": "Президентът на САЩ Доналд Тръмп похвали северокорейския лидер Ким Чен-ун, за това, че се е отказал от плановете си да изстреля ракети към американския остров в Тихия океан, Гуам, предаде AFP.\r\n“Ким Чен-ун от Северна Корея взе много мъдро и обосновано решение. Алтернативата на това решение, щеше да бъде и катастрофална, и неприемлива!“, написа Тръмп в Туитър.\r\nПревод и редакция:", "date": "2017.08.16", "title": "AFP: Доналд Тръмп похвали Ким Чен-ун за решението му да не изстрелва ракети към Гуам"}
{"url": "http://www.focus-news.net/news/2017/08/16/2426255/varna-davat-na-sad-dvama-skitnitsi-ubili-po-osobeno-machitelen-nachin-i-s-osobena-zhestokost-bezdomnik.html", "text": "На съд с обвинителен акт на Окръжната прокуратура във Варна са предадени 58-годишният Димитър Д. и 46-годишният Валери М. за убийството на бездомник, извършено по особено мъчителен начин за убития и с особена жестокост и в съучастие – престъпление по член 116, ал. 1, т. 6 от Наказателния кодекс. Това съобщиха от пресцентъра на Апелативна прокуратура – Варна. За подсъдимия Валери М. убийството на 63-годишния бездомник Иван К. е при условията на опасен рецидив, тъй като е извършено след изтърпяване на двегодишна ефективна присъда за друго престъпление.  \r\nДвамата подсъдими водели скитнически живот във Варна. Роденият в русенското село Глоджево 58-годишен Димитър пристигнал във Варна през 2013 г. Изкарвал прехраната си чрез просия пред катедралния храм и спял в подлеза. 46-годишният Валери М. дошъл във Варна през 2016 г. от Австрия, където работел. Запознали с 63-годишния Иван К. чрез друг скитник – свидетеля по делото Джевдет Х., който нощувал при него през зимата в изоставен строеж, близо до гарата във Варна.\r\nВ периода от 6 януари до 12 януари 2017 г. четиримата бездомници излезли сутринта от убежището си в строежа и всеки тръгнал да върши работата си – едни по казаните за смет, други – по пазара при търговците. Иван К. се почувствал зле, след като пил ракия, и се върнал да си почива в строежа. \r\nОстаналите трима се прибрали по-късно. Избухнал спор за пари, които Валери смятал, че му дължи Иван, а разправията тръгнала и заради разхвърляните вещи из помещението. \r\nВалери и Димитър, който ходел с бастун, се нахвърлили върху лежащия върху дюшека на земята Иван К. Нанасяли му удари по тялото и главата. От ударите бастунът на Димитър се счупил. \r\nСледващите пет-шест дни ден тримата продължили с обичайните за скитническия им живот занимания. Трупът на 63-годишния Иван бил увито в юрган, завързан със сезал и хвърлен през отвор в плочата на долното ниво на строежа, пълно с вода. Изчезването на възрастния човек направило впечатление на търговците от пазара, на които той помагал срещу дребни суми. \r\nНа 12 януари 2017 г. полицейски служители извършили рутинна проверка на обитаваното от скитниците помещение. Така било установено, че  Валери М. е обявен за издирване в Австрия. Той бил задържан и отведен в Първо РУ на МВР. Същите полицейски служители проверили изоставения строеж и на 5 януари. Тогава видели, че там нощувал и Иван К., който сега липсвал. \r\nНа 20 януари 2017 г. подсъдимият Димитър Д. не издържал да пази повече тайната за убийството, отишъл в полицията и разказал за станалото. Тялото на убития мъж било извадено с водолаз от наводнения подземен етаж. \r\nНазначената по делото тройна съдебномедицинска експертиза е установила множество травми по цялото тяло на убития, но като причина за смъртта на Иван К. се сочи механична асфикция от притискане и в допълнение -  тежка гръдна травма със счупване на гръдната кост. \r\nПредстои делото срещу двамата подсъдими за убийството, извършено по особено мъчителен начин за жертвата и с особена жестокост, да бъде насрочено за разглеждане във Варненския окръжен съд. Престъплението се наказва с лишаване от свобода от 15 до 20 години, доживотен затвор или доживотен затвор без замяна.", "date": "2017.08.16", "title": "Варна: Дават на съд двама скитници, убили по особено мъчителен начин и с особена жестокост бездомник"}
{"url": "http://www.focus-news.net/news/2017/08/16/2426256/zamestnik-ministarat-na-vanshnite-raboti-na-siriya-v-skladovete-na-teroristite-e-namereno-himichesko-orazhie-ot-velikobritaniya-i-sasht.html", "text": "Заместник-министърът на външните работи на Сирия Фейсал Микдад заяви на пресконференция в Дамаск, че в складовете на бунтовниците, завладяни от Сирийската арабска армия, са намерени отровни вещества, които, според сирийските власти, са доставени в Сирия от САЩ и Великобритания, предаде ТАСС.\r\n„Всички намерени специални средства представляват особен вид ръчни гранати и снаряди за гранатомети, които са снабдени с дразнещи химични агенти CS и CN... Намерените химически боеприпаси са произведени от компанията Federal Laboratories на територията на САЩ, а отровните вещества са произведени от компаниите Cherming Defence UK (Великобритания) и NonLethal Technologies (САЩ)“, заяви Микад.\r\nСпоред думите му, отровните вещества са намерени в складове на бунтовниците, както в Алепо, така и в освободените райони в източните предградия на Дамаск.\r\nПревод и редакция:", "date": "2017.08.16", "title": "Заместник-министърът на външните работи на Сирия: В складовете на терористите е намерено химическо оръжие от Великобритания и САЩ"}
{"url": "http://www.focus-news.net/news/2017/08/16/2426257/blagoevgrad-obshtina-petrich-izbra-izpalnitel-za-izrabotvane-na-obsht-ustroystven-plan-grazhdani-i-biznes-shte-izpalnyavat-investitsionni-namereniya-bez-dalgi-protseduri.html", "text": "Екипът на кмета Димитър Бръчков промени заданието за Общ устройствен план като включи в него територията на цялата община Петрич, не само на града. Има избран изпълнител – фирма „Географика” ООД, за изготвянето на проекта за ОУП (157 884 лв. без ДДС), както и изпълнител – фирма „Планеко” ООД, за извършване на екологичната оценка по него (25 000 лв без ДДС). Това съобщиха от пресцентъра на Община Петрич.\r\n75% от финансирането за Общия устройствен план се осигуряват от МРРБ на база подписано споразумение с Община Петрич. Общият устройствен план има стратегическо значение за развитието на цялата община, защото определя къде какво да се строи, какво се допуска да се разполага в определена територия, къде е подземната инфраструктура (водоснабдителна, електроснабдителна, газификация), кои са границите на населените места, кои са териториите със специално или смесено предназначение. „За Община Петрич е важно да има Общ устройствен план, защото при кандидатстване с проекти за външно финансиране се спестява време, което иначе се губи в процедури за устройствени планове преди проектите на Общината. При внасяне на проекти по европейските програми, едно от изискванията е те да отговарят на предвижданията в ОУП. За гражданите и бизнеса пък този план ще елиминира истерията с бързането за разрешения от ОбС за проектиране на ПУП-ове, разрешения за строеж на огради, само и само да има започнато строителство върху имоти с променено предназначение извън населените места. Извън границите на населението места, според ЗУТ застрояване се допуска само според предвижданията в Общия устройствен план. При наличие на този план, хората ще могат да изпълняват инвестиционните си намерения без дългите процедури и без притеснение, че ще изпуснат някакви срокове”, обясни зам.-кметът по „ТСУ, строителство и обществен ред” Минка Салагьорова. Прогнозно до средата на 2018 година трябва да минат всички съпътстващи процедури по изработването и приемането на Общия устройствен план на Община Петрич. Проектът ще бъде обявен на страницата на Община Петрич, ще бъде насрочено обществено обсъждане на плана, ще се произнесе и Общински експертен съвет, а накрая Общият устройствен план се приема с решение на Общински съвет - Петрич.", "date": "2017.08.16", "title": "Благоевград: Община Петрич избра изпълнител за изработване на Общ устройствен план, граждани и бизнес ще изпълняват инвестиционни намерения без дълги процедури"}
{"url": "http://www.focus-news.net/news/2017/08/16/2426258/prof-todor-galunov-politolog-bsp-se-nasochi-kam-tova-da-kritikuva-otdelni-elementi-na-politikata-bez-da-predlaga-realna-alternativa.html", "text": "БСП се насочи към това да критикува отделни елементи на политиката, без да предлага реална алтернатива. Това каза за Радио „Фокус“ – Велико Търново политологът проф. Тодор Галунов. Според него до някаква степен това се дължи на факта, че парламентарните избори са били твърде скоро и опозицията все още не може да предложи качествена алтернатива на управление. „Смятам, че БСП трябва да бъде доста по-активна в този тип конструктивна критика на Кабинета, да бъде реален коректив на управлението и да изказва по-ясно и по-смело своите идеи, а не просто да бъдат тип политическо заяждане на дребно. Все пак при този модел, ми се струва, че опозицията е длъжник на обществото. Освен БСП, аз не изключвам разбира се и ДПС, които са с едно отслабено влияние в българския парламент в сравнение с предишните управления“, посочи проф. Галунов. По думите му, на този етап липсва сериозна политическа зрялост. \r\nКабинетът може да бъдат критикувани за доста неща в момента, като едно от тях е фактът, че България е на последно 28-о място по всички основни показатели в Европейския съюз, смята политологът. „До голяма степен ГЕРБ е толкова силна формация, защото българската опозиция, в лицето на БСП, години наред при управлението на ГЕРБ не успя да бъде силна в градивната фаза. Ако така продължи, мисля, че опозицията в близките месеци, година няма как реално да влияе върху проблемите на обществото. Разбира се, във всяка парламентарна република управлява мнозинството, но идеята на опозицията, нейната роля, е да бъде коректив на Кабинета, да атакува реално слабите му страни и да подготви обществото за политическа промяна. Мисля, че все още това не се вижда“, подчерта той.\r\nСпоред проф. Галунов отношенията между министър-председателя и президента на този етап са сравнително нормални, предвид факта че двамата са избрани от различен електорат. Румен Радев е започнал мандата си с много висок политически рейтинг – в продължение на 2-3 месеца държавата е функционирала като полупрезидентска република заради служебния кабинет. „Мисля, че това скрито съперничество между Борисов и Радев ще продължи, защото те са двамата политици с най-висок рейтинг и от тях на моменти ще чуваме сериозни различия в политиките им. Очаквам тези различия да бъдат, както и досега, с някой нюанси във външната. Президентът може би ще се възползва по-активно от правото си на вето по отделни проблеми, които визират социално-икономическата политика на държавата. Тук е възможно да има напрежение във времето и ние трябва да свикваме с този модел. Но все пак поради факта, че са избрани от различни политически настроения и различен електорат, отношенията между тях можем да ги приемем като политически приемливи“, каза още проф. Тодор Галуов.\r\nНадежда КРЪСТЕВА", "date": "2017.08.16", "title": "Проф. Тодор Галунов, политолог: БСП се насочи към това да критикува отделни елементи на политиката, без да предлага реална алтернатива"}
{"url": "http://www.focus-news.net/news/2017/08/16/2426259/sofiya-mazh-e-postradal-pri-katastrofa-mezhdu-lek-i-tovaren-avtomobil-na-bul-slivnitsa.html", "text": "Мъж е пострадал при катастрофа между лек и товарен автомобил на бул. „Сливница“. Това съобщиха за Агенция „Фокус“ от СДВР. Пострадалият е настанен в болнично заведение с фрактура. Разследването ще установи причината за инцидента. Сигналът за катастрофата е подаден преди 9.00 часа тази сутрин.\r\nДеница КИТАНОВА", "date": "2017.08.16", "title": "София: Мъж е пострадал при катастрофа между лек и товарен автомобил на бул. „Сливница“"}
{"url": "http://www.focus-news.net/news/2017/08/16/2426260/burgas-mototsikletist-e-postradal-pri-katastrofa-na-krastovishteto-na-ulitsite-stefan-stambolov-i-knyaz-boris-.html", "text": "Мотоциклетист е пострадал при катастрофа на кръстовището на улиците „Стефан Стамболов” и „Княз Борис І”, съобщиха от пресцентъра на ОДМВР - Бургас. Около 13.45 часа на кръстовището на бургаските улици „Стефан Стамболов” и „Княз Борис І” (т.нар. „подземна улица”) възникна ПТП, при което водачът на лек автомобил „Ауди”, с бургаска регистрация, движещ се по бул. „Стефан Стамболов” отне предимството и блъсна правомерно движещия и излизащ от ул. „Княз Борис І” в посока ул. „Ген. Гурко” 25-годишен мотоциклетист, управляващ мотоциклет „Сузуки”, с бургаска регистрация. От инцидента мотоциклетистът получил охлузни наранявания, но е без опасност за живота, като след извършен медицински преглед, е освободен за домашно лечение.", "date": "2017.08.16", "title": "Бургас: Мотоциклетист е пострадал при катастрофа на кръстовището на улиците „Стефан Стамболов” и „Княз Борис І”"}
{"url": "http://www.focus-news.net/news/2017/08/16/2426261/reuters-nay-golemiyat-voenen-korab-v-istoriyata-na-velikobritaniya-pristigna-za-prav-pat-v-domashno-pristanishte.html", "text": "Най-модерният и най-голям военен кораб на Великобритания, 65 хиляди тонният самолетоносач HMS Queen Elizabeth, хвърли котва за пръв път в домашното си пристанище Портсмут, предаде Reuters.\r\n280-метровия кораб влезе в пристанището на английския южен бряг днес сутринта и беше приветстван от хиляди посрещачи.\r\nHMS Queen Elizabeth е най-големият военен кораб, който някога е построяван за Кралския флот, според Министерството на отбраната на Великобритания.\r\n„Днес посрещаме нашия могъщ нов боен кораб HMS Queen Elizabeth в нейния дом, за пръв път“, заяви Министърът на отбраната Майкъл Фалън. „Тя е съобщението ни към целия свят: демонстрация на британската военна мощ и нашия ангажимент да играем по-голяма глобална роля.“\r\nВ момента корабът подлежи на морски изпитания и още не може да приема самолети, но летателните изпитания от палубата на кораба трябва да започнат през 2018 година.\r\nПревод и редакция:", "date": "2017.08.16", "title": "Reuters: Най-големият военен кораб в историята на Великобритания пристигна за пръв път в домашно пристанище"}
{"url": "http://www.focus-news.net/news/2017/08/16/2426262/d-r-ivelina-damova-sayuz-na-veterinarnite-lekari-pazardzhik-zachestyavat-sluchaite-na-zaboleli-drebni-zhivotni-ot-dirofilariya-v-oblastta.html", "text": "Зачестяват случаите на заболели дребни животни от дирофилария в Пазарджишко, съобщи за Радио „Фокус“ – Пазарджик д-р Ивелина Дамова, председател на Съюза на ветеринарните лекари в областта. Заболяването най-често засяга кучетата, като негов преносител е заразен комар. Заразяването става чрез ухапване от насекомото. „Това е тежко за животните заболяване, но е излечимо. Това се осъществява чрез утвърдена комбинация от лекарствени препарати, които се приемат в рамките на около месец. Целта е да се убият паразитите в кръвта на животното и техните ларви, които се настаняват в сърцето“, обясни д-р Дамова. Тя допълни, че почти всички дребни животни, независимо домашни или бездомни, са застрашени от тази болест, ако не приемат обезпаразитяващи и предпазващи от инфекции медикаменти. „Профилактиката е изключително важна, за да се предпазят животните от такива тежки заболявания“, каза още д-р Ивелина Дамова.\r\nАлбена ЖИЛЕКОВА", "date": "2017.08.16", "title": "Д-р Ивелина Дамова, Съюз на ветеринарните лекари – Пазарджик: Зачестяват случаите на заболели дребни животни от дирофилария в областта"}
{"url": "http://www.focus-news.net/news/2017/08/16/2426263/yambol-okolo-100-dekara-suhi-trevi-i-hrasti-goryat-v-mestnostta-ormana.html", "text": "Около 100 декара сухи треви и храсти горят в местността Ормана, съобщиха от пресцентъра на МВР. Днес в 13:35 часа от тел. 112 в  РС ПБЗН – Ямбол е постъпил сигнал за възникнал пожар в ямболската местност Ормана, в близост до рибарниците. Отзовалите се на сигнала огнеборци са защитили от огъня  намираща се там постройка. По първоначални данни пожарът е на площ около 100 декара, горят сухи треви и храсти. Често променящият посоката си вятър създава трудност при овладяване на огъня. В пожарогасенето участват три екипа огнеборци. Поради задимяването към околовръстния път „Север” на място са разположени полицейски екипи, които да подпомагат водачите на моторни превозни средства, при необходимост да спират движението, като следят за нормалната пропускливост на пътя. Пожарогасителните дейности  продължават и към момента.", "date": "2017.08.16", "title": "Ямбол: Около 100 декара сухи треви и храсти горят в местността Ормана"}
{"url": "http://www.focus-news.net/news/2017/08/16/2426264/sofiya-na-19-i-20-avgust-se-vavezhda-vremenna-organizatsiya-na-dvizhenieto-za-zasnemane-na-reklamen-klip.html", "text": "На 19 и 20 август се въвежда временна организация на движението за заснемане на рекламен клип, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- От 14.00 часа на 19 август до 02.00 часа на 20 август на ул. „Г.Бенковски” между ул. „Славянска” и ул. „Иван Вазов”; на ул. „Славянска” между ул. „Г.С.Раковски”” и ул. „Г.Бенковски”; на ул. „Иван Вазов” между ул. „Кузман Шапкарев” и ул. „Г.Бенковски”; и на ул. „Г.Бенковски” между ул. „Аксаков” и ул. „Славянска”. \r\n- От 17.00 часа на 20 август до 07.00 часа на 21 август на ул. „Съборна” между пл. „Св. Неделя” и ул. „Леге”.", "date": "2017.08.16", "title": "София: На 19 и 20 август се въвежда временна организация на движението за заснемане на рекламен клип"}
{"url": "http://www.focus-news.net/news/2017/08/16/2426265/mvr-mesets-sled-priemaneto-na-poslednite-promeni-v-zakona-za-dvizhenie-po-patishtata-sa-registrirani-s-6241-narusheniya-na-skorostta-poveche-ot-sashtiya-period-na-2016-g.html", "text": "Месец след приемането на последните промени в Закона за движение по пътищата камерите на „Пътна полиция“ са регистрирали 6 241 нарушения на скоростта повече в сравнение със същия период на миналата година. Това съобщиха за Агенция „Фокус“ от Главна дирекция „Национална полиция“ към МВР. През първите 30 дни след приемането на последните промени в Закона за движение по пътищата в пътнотранспортната обстановка има леко подобрение. По техни данни на  МВР за периода 5 юли 2016 г. – 31 юли 2016 г. на територията на цялата страна са регистрирани 4020 пътнотранспортни произшествия, при които има 78 загинали и 894 ранени. За същия период на тази година общият брой на ПТП е 3300, при които има 63 загинали и 822 ранени. Те уточняват обаче, че от тази статистика не бива да се вадят генерални изводи, защото мерките в закона са все още нови. По-обективно резултатът от тях ще бъде видян, след като мине година от приемането им.\r\nПо отношение на движението с превишена скорост и премахването на знаците, предупреждаващи водачите за контрол на скоростта, от ГД „Национална полиция“ посочват, че от 5 юли до 9 август 2017 г. камерите на „Пътна полиция“ са регистрирали 6 241 нарушения на скоростта повече в сравнение със същия период на миналата година. За времето от 5 юли до 9 август 2016 г. с автоматизираните технически средства и системи са регистрирани 36 001 нарушения. За същия период на тази година нарушенията са 42 242.\r\nСлед внедряването на система за видеозаснимане и звукозапис в автомобилите на КАТ, сигналите за корупционни практики към служители на „Пътна полиция“ са намалели. В сегашната ситуация, при която дейността им се следи от камери и микрофони, те са почти невъзможни, посочват от ГД „Национална полиция“.\r\nВременно спрените от движение автомобили до 23 юли 2017 г. са 4760 на брой. В 2115 от случаите причината е неправоспособност, в 2170 – употреба на алкохол, а с концентрация над 0,5 промила и за употреба на наркотични вещества от водачите са 475 случая.„Фокус“ припомня: От 1 юли в сила влязоха последните промени в Закона за движение по пътищата. Измененията станаха по нареждане на премиера Бойко Борисов на извънредно заседание на кабинета за спешни мерки срещу катастрофите и за намаляване жертвите на пътя. Те включват премахването на предупреждаващите за мобилни камери пътни знаци, оборудването на автомобилите на КАТ с камери и микрофони, дерегистрацията на автомобили, шофирани от водач без книжка, и управлението на автомобил под влияние на наркотици да се наказва със затвор.\r\nЦветилена СИМЕОНОВА", "date": "2017.08.16", "title": "МВР: Месец след приемането на последните промени в Закона за движение по пътищата са регистрирани с 6241 нарушения на скоростта повече от същия период на 2016 г."}
{"url": "http://www.focus-news.net/news/2017/08/16/2426266/the-daily-mail-eksploziya-e-progarmyala-blizo-do-letishteto-v-sautend-predizvikala-e-pozhar.html", "text": "Пожарникари са пристигнали и са потушили пожар край летището на Саутенд, след предполагаема експлозия, предаде The Daily Mail.\r\nГъст черен дим е можел да се забележи да се издига от хангар за самолети на летището в градчето Саутенд, графство Есекс, като на мястото на събитието са пристигнали шест противопожарни машини. \r\nИзвестно е, че димът е излязъл от хангар Air Livery в северната част на обекта, въпреки че летището все още функционира нормално.\r\nПревод и редакция:", "date": "2017.08.16", "title": "The Daily Mail: Експлозия е прогърмяла близо до летището в Саутенд, предизвикала е пожар"}
{"url": "http://www.focus-news.net/news/2017/08/16/2426267/dobrich-prodalzhava-zapisvaneto-na-otborite-za-turnira-po-plazhen-futbol-v-kavarna.html", "text": "Продължава записването на отборите за турнира по плажен футбол в Каварна, съобщиха от пресцентъра на Община Каварна. Всеки, който желае да участва, може да се запише в отдел „Спорт и младежки дейности” или на тел. 0570/ 8-55-67. Един отбор включва 4 полеви играча и 1 вратар. Срокът за записване е до 25 август. \r\nОбщина Каварна е осигурила парични награди, купи и грамоти за отборите. Няма такса за участие.", "date": "2017.08.16", "title": "Добрич: Продължава записването на отборите за турнира по плажен футбол в Каварна"}
{"url": "http://www.focus-news.net/news/2017/08/16/2426268/veliko-tarnovo-nov-sluchay-na-marsilska-treska-e-registriran-na-teritoriyata-na-oblastta.html", "text": "Нов случай на марсилска треска е регистриран на територията на област Велико Търново. Това съобщиха за Радио „Фокус“ – Велико Търново от Регионалната здравна инспекция. Заразеният е от община Горна Оряховица. От началото на годината в областта са регистрирани два случая. За сравнение за цялата 2016 година само един човек е бил заразен. В средата на месец юни също е имало заразен – от община Полски Тръмбеш.\r\nМарсилска треска е остро инфекциозно заболяване, което възниква при ухапване от заразени кърлежи, а основните признаци са треска, обрив и характерно петно на мястото на ухапване. Марсилската треска е широко разпространена в Южна Европа, Африка и Централна Азия, включително Израел, Индия и около Каспийско море.\r\nПрез изминалата седмица РЗИ е регистрирала по един случай на колиентерит, салмонелоза и шигелоза. Случаите на варицела са четири: по два във Велико Търново и в Горна Оряховица. Двама са заболели от вирусен хепатит. Най-много са регистрираните с ентероколити – 16.\r\nНадежда КРЪСТЕВА", "date": "2017.08.16", "title": "Велико Търново: Нов случай на марсилска треска е регистриран на територията на областта"}
{"url": "http://www.focus-news.net/news/2017/08/16/2426269/odobreni-sa-promeni-v-pravilnika-za-prilagane-na-zakona-za-zashtita-na-klasifitsiranata-informatsiya.html", "text": "Правителството одобри промени в Правилника за прилагане на Закона за защита на класифицираната информация. Това съобщиха от правителствената информационна служба.  С промените се запълва празнина в правната уредба по отношение условията и реда за удължаване на сроковете за защита на класифицираната информация, предвиден в чл. 34, ал. 2 от ЗЗКИ. Изрично се посочва кой, при какви условия и в какви срокове може да отправи до ДКСИ мотивирано искане, определят се срокове за произнасяне на ДКСИ и за уведомяване на съответните получатели на класифицирана информация за промяната в сроковете на защита на информацията.\r\nПромяната в Правилника за прилагане на ЗЗКИ създава ред, спазването на който ще гарантира недопускане на прилагане на различни мерки за защита спрямо документи, за които се налага удължаване на сроковете за защита. От друга страна, ще се избегне възможността за безсрочна защита на класифицирана информация.", "date": "2017.08.16", "title": "Одобрени са промени в Правилника за прилагане на Закона за защита на класифицираната информация"}
{"url": "http://www.focus-news.net/news/2017/08/16/2426270/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- От 18.00 до 22.00 часа на 20 август на ул. „Московска”  между ул. „Париж” и ул. „11-ти август”; \r\n- От 19.00 до 22.00 часа на 20 август на ул. „Париж” между ул. „Московска” и ул. „Врабча”. \r\n- От 16.00 до 19.00 часа на 21 август на ул. „Неофит Рилски” между ул. „Хан Крум” и ул. „Струмица”. \r\n- От 20.00 до 22.00 часа на 21 август на ул. „Леге” между ул. „Съборна” и ул. „Алабин”. \r\n- От 08.00 до 14.00 часа на 28 август на ул. „Леге” между ул. „Съборна” и ул. „Алабин”. \r\n- От 08.00 до 11.00 часа на 5 септември на ул. „Кракра” между ул. „Оборище” и ул. „Шипка”.", "date": "2017.08.16", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/08/16/2426271/pazardzhik-blizo-2-mln-leva-sa-realiziranite-prihodi-ot-noshtuvki-v-mestata-za-nastanyavane-v-oblastta-prez-yuni.html", "text": "Пренощувалите лица в местата за настаняване през юни 2017 година в област Пазарджик се увеличават с 4.6% в сравнение със същия месец на 2016 г. и достигат 17 455 души, съобщи за Радио „Фокус“ – Пазарджик Гергана Спасова, експерт в Териториалното статистическо бюро в Пазарджик. От всички пренощували лица 89% са българи, като по-голямата част от тях са нощували в местата за настаняване с 3, 4 и 5 звезди и са реализирали средно по 2 нощувки. \r\n„Пренощувалите чужденци са 1 903, като 86% от тях са нощували в местата за настаняване с 3, 4 и 5 звезди и са реализирали средно по 5 нощувки. Общата заетост на леглата в местата за настаняване през юни 2017 г. е близо 37%, като тя е по-висока в местата за настаняване с 3, 4 и 5 звезди – 49%, в сравнение със заетостта в местата за настаняване с 1 и 2 звезди“, посочи Спасова. По думите й, приходите от нощувки през юни 2017 г. достигат 1 964 823 лв. или с 2.7% повече в сравнение с юни 2016 година. Регистрирано е увеличение на приходите от чужди граждани – с 25.4% и намаление от български – с над 4%.\r\nАлбена ЖИЛЕКОВА", "date": "2017.08.16", "title": "Пазарджик: Близо 2 млн. лева са реализираните приходи от нощувки в местата за настаняване в областта през юни"}
{"url": "http://www.focus-news.net/news/2017/08/16/2426272/veliko-tarnovo-nay-novata-lekoatleticheska-pista-v-balgariya-e-svobodno-dostapna-za-lyubitelite-na-sporta.html", "text": "Най-новата лекоатлетическа писта в България, част от спортен комплекс „Ивайло“ във Велико Търново, е свободно достъпна за любителите на спорта. Те могат да тренират на съвременното спортно съоръжение всеки ден от 6,30 до 20,00 часа, съобщиха от пресцентъра на Община Велико Търново. Директорът на общинското предприятие „Спортни имоти и прояви“ Петко Павлов посочи, че е необходимо спазване на установените правила, с които всеки може да се запознае, влизайки на стадиона от северната или южната страна. \r\nЛюбителите спортисти могат да използват осми и девети коридор на лекоатлетическата писта. Коридорите от първи до трети са предназначени за тренировки на спортистите от лекоатлетическите клубове, а от четвърти до седми – за заниманията на състезателите от останалите спортни формации във Велико Търново. \r\nЖителите и гостите на старопрестолния град, решили да спортуват на лекоатлетическата писта, следва да не внасят хранителни продукти, да не изхвърлят отпадъци върху настилката, футболния терен или по трибуните. Забранени са също тютюнопушенето и влизането с домашни любимци. \r\nЛекоатлетическата писта на стадион „Ивайло“ бе изцяло обновена през 2015 г. по инициатива на кмета на Велико Търново Даниел Панов и неговия екип. Тя отговаря на всички изисквания за провеждане на републикански и международни състезания, а използваната настилка предпазва спортистите от травми. Основна реконструкция бе направена също на южните спортни зали. Спортен комплекс „Ивайло“ разполага също с един от най-съвременните футболни терени в България. През летния сезон бяха обновени съблекалните и санитарните възли, дооформени бяха всички подходи, възстановена бе оградата в бившия сектор за гости, а от утре започва основният ремонт на осветлението.", "date": "2017.08.16", "title": "Велико Търново: Най-новата лекоатлетическа писта в България е свободно достъпна за любителите на спорта"}
{"url": "http://www.focus-news.net/news/2017/08/16/2426273/sofiya-vavezhda-se-vremenna-organizatsiya-na-dvizhenieto-za-provezhdane-na-sabor-v-selo-busmantsi.html", "text": "Въвежда се временна организация на движението за провеждане на събор в село Бусманци, съобщиха от пресцентъра на Столична община. На 27 август от 10.00 до 22.30 часа в село Бусманци се забранява влизането на пътни превозни средства с изключение на автобусите на масовия градски транспорт , по ул. „Ген.Гурко“ в участъка между ул. „Циклама“ и ул. „Просвета“; по ул. „Просвета“ в участъка между ул. „Владимир Георгиев“ и ул. „Ген. Гурко“; и по площад „Емин Пелин“. \r\nЗа времето от 4.30 часа на 25 август до 24.00 часа на 27 август се променя маршрутът на автобусна линия №10, както следва (посока център с.Бусманци) от ул. „Просвета“ надясно по ул. „Беговица“, наляво по ул. „Циклама“, ул. „Ген.Йосиф в.Гурко“ до спирката за автобусни линии№8 и 14 с код 0816 “Бусманци“ – крайна и начална, и наляво по ул. „Просвета“ по маршрута си към ж.п. гара „Искър“. \r\nСДВР ще осигури охрана на мероприятието и постове за контрол.", "date": "2017.08.16", "title": "София: Въвежда се временна организация на движението за провеждане на събор в село Бусманци"}
{"url": "http://www.focus-news.net/news/2017/08/16/2426274/reuters-bezrabotitsata-vav-velikobritaniya-e-padnala-do-rekordno-niski-niva-za-parvi-pat-ot-1975-ta-godina.html", "text": "Безработицата във Великобритания падна до най-ниските си нива от 1975-та година насам, пише Reuters.\r\nРъстът на заплатите от друга страна, е много нисък. Безработицата в момента е 4,4 %, което е по-ниско от очакванията за 4,5 %, които икономистите имаха.\r\nВъпреки ниската безработица, много домакинства все още усещат натиск от вдигащите се след референдума за Брекзит цени. Решението за излизане от ЕС влияе и на чуждестранните работници. Броят на чужденците от ЕС, които работят във Великобритания, се е вдигнал с едва 1,6 % през второто полугодие на 2017-та година, което е най-ниския процент за последните седем години. Симеон Миланов", "date": "2017.08.16", "title": "Reuters: Безработицата във Великобритания е паднала до рекордно ниски нива за първи път от 1975-та година"}
{"url": "http://www.focus-news.net/news/2017/08/16/2426275/d-r-aleksandar-kalaydzhiev-obshtopraktikuvasht-lekar-ideyata-vseki-ambulatoren-list-ot-pregled-na-uchenitsi-da-se-izprashta-po-elektronen-pat-kam-rzi-granichi-s-bezumie.html", "text": "Идеята всеки амбулаторен лист от извършен преглед на ученици да се изпраща по електронен път към РЗИ граничи с безумие. Това каза за Радио „Фокус“ – Пловдив д-р Александър Калайджиев, председател на Сдружението на общопрактикуващите лекари в Пловдив, във връзка с обявените от РЗИ за септември масирани проверки за достоверността на издаваните медицински бележки и предстоящото изискване всеки издаден лист да се изпраща по електронен път до институцията. По думите му личните лекари не са уведомени за промените, които предстои да бъдат въведени. „РЗИ не е наш работодател. От институцията могат да извършват проверки, но не и да ни задължават да изпращаме амбулаторните листове там. Ако искат да го направят, те трябва да подсигурят софтуер, време и съответно заплащане. В нито един административен закон не фигурира нуждата от издаване на амбулаторен лист пред училището. В момента всяка една бележка върви с амбулаторен номер и при желание достоверността й може да бъде проверена“, обясни д-р Калайджиев. По думите му, РЗИ няма възможност да поеме информация за всеки един амбулаторен лист по електронен път, а и няма възможност да отварят електронните подписи. Най-вероятно още в първия ден ще бъдат засипани от електронни писма. \r\nУпражняването на контрол върху издаваните медицински бележки трябва да бъде по начин, както е в целия свят – чрез телефонно обаждане, смята д-р Калайджиев: „Всеки един учител има номерата на личните лекари и във всеки един момент може да попита родителите дали действително детето е било болно. От известно време бележките се подписват и от родители, което означава, че РЗИ трябва да задължи и тях да изпращат по електронен път информация, че са подписали бележката на детето си. Това е поредната идея, която ще затрудни работата на личните лекари“. \r\nД-р Александър Калайджиев подчерта, че писането на медицински бележки не се заплаща от Здравната каса. „То е изцяло извън пакета от медицински услуги. Ако идеята на РЗИ за упражняването на контрол влезе в действителна употреба, ще доведе единствено до ситуация, в която всички бележки ще трябва да бъдат заплатени на частно на личните лекари, за да може те по някакъв начин да компенсират изгубеното време, софтуера и съответно ангажимента да изпращат необходимата документация до друга институция“, смята той. По думите на д-р Александър Калайджиев, промяната няма да е полезна нито за бързината на обслужване на пациентите, нито за точността на обслужване, а ни най-малко за финансовото им състояние.\r\nТони МИХАЙЛОВ", "date": "2017.08.16", "title": "Д-р Александър Калайджиев, общопрактикуващ лекар: Идеята всеки амбулаторен лист от преглед на ученици да се изпраща по електронен път към РЗИ граничи с безумие"}
{"url": "http://www.focus-news.net/news/2017/08/16/2426276/pernik-vazstanoveno-e-dvizhenieto-po-pat-i-1-pernik-sofiya-pri-km-283.html", "text": "Възстановено е движението по път I-1 Перник - София, при км 283. Това съобщиха от пресцентъра на Агенция \"Пътна инфраструктура\".", "date": "2017.08.16", "title": "Перник: Възстановено е движението по път I-1 Перник - София, при км 283"}
{"url": "http://www.focus-news.net/news/2017/08/16/2426277/middle-east-monitor-blizo-40-hilyadi-irakski-voynitsi-se-gotvyat-za-shturm-sreshtu-tal-afar.html", "text": "Близо 40 хиляди иракски войници се готвят за военните операции, чиято цел ще бъде освобождаването на Тал Афар от „Ислямска държава“, пише Middle East Monitor.\r\nИракските власти обявиха, че градът, който се намира на 80 километра от Мосул, ще бъде следващата им цел в борбата с „Ислямска държава“.\r\nТал Афар, който има население от 200 хиляди души, бе интензивно бомбардиран от военновъздушните сили на коалицията, за да се разчисти пътя за сухопътните части. Тази сутрин, американски бомбардировачи извършиха няколко удара срещу позициите на двете хиляди бойци на „Ислямска държава“ в града.\r\nМестни медии твърдят, че бронирани колони са се насочили към града, който е на 70 километра от турската граница. \r\nВ операцията ще участват различни военни и полицейски части, включително около 40 шиитски и сунитски паравоенни формирования. Симеон Миланов", "date": "2017.08.16", "title": "Middle East Monitor: Близо 40 хиляди иракски войници се готвят за щурм срещу Тал Афар"}
{"url": "http://www.focus-news.net/news/2017/08/16/2426278/premierat-boyko-borisov-ima-iztsyalo-falshivi-novini-za-tsankov-kamak-tselta-im-e-da-izleze-che-dps-sa-chisti-i-s-bsp-mogat-da-upravlyavat-a-loshite-sme-nie.html", "text": "Има изцяло фалшиви новини за „Цанков камък“ , целта им е да излезе, че ДПС са чисти и с БСП могат да управляват, а лошите сме ние. Това заявява министър-председателят Бойко Борисов по време на днешното правителствено заседание, става ясно от стенограмата, разпространена от Правителствената информационна служба. „Понеже чувам какви ли не приказки в публичното пространство, а това са изцяло фалшиви новини. Причината отново да се внася това предложение за „Цанков камък“ е, защото е съоръжение, за което е даден приблизително милиард, с път за 240 милиона, а то не работи, то е изпразнено, счупило се е, ремонтира се и сега, в най-големите жеги, когато климатиците работят на пълни обороти, ние не можем да ползваме енергия от него. С една дума, ние атакуваме качеството и питаме кой ще понесе отговорност. И, естествено, за това се обръщаме към мандатоносителите през тези периоди – ДПС и БСП“, заявява премиерът.\r\nБорисов посочи като провалени по време на Тройната коалиция още проектите АМ „Люлин „, АМ „Тракия”, Северната тангента, „Дунав мост 2”, АЕЦ \"Белене\" и др. „Ние не че се връщаме назад, но щетите от техните управления се влачат десетки години в последствие. Да вложиш 1 милиард, представете си, в магистрала и да я затвориш – какво ще ни правят нас? Затова питаме има ли виновен. Кой е правил този проект? Как тази чаша се е спукала? Да извадят записа – още тогава ние прогнозирахме, че водата ще натисне и ще спука плочата, защото тя е направена в котловината по подобен начин“, казва още министър-председателят.\r\n„КТБ се срина при тях, искат и това да ни припишат. Толкова им беше интересно да видят стенограмите, да намерят една думичка да съм виновен и аз за КТБ. Е, излязоха от Президентството и едната, и втората, всички стенограми и там ясно се следи пътят кой е виновен, кои са институциите, кои са хората. Това е една опорна точка, която преди десетина дни дойдоха да ми я кажат, аз се изсмях, не вярвах. Атаката ще бъде, че ДПС и всички останали едва ли не се пресират от нас защото са чисти, добри и така заедно с БСП да подготвят следващо управление. А на нас да ни пришият Пеевски. Казвам: „Това са глупости“ и в същото време гледам ден след ден как вървят фалшивите новини“, коментира Бойко Борисов.\r\nПо думите му даването на „Цанков камък“ на прокуратурата сега е защото не работи и е естествено да се потърси виновника за загубите. \r\n„Изведнъж съшиха – хайде сега ще арестуват, хайде сега война в ДПС и изведнъж ние се оказваме… Преди десет дни ми го казаха, аз даже на някои колеги го разказах – видя ми се абсурдно, смешно. След това, хайде анализатори започват да казват какви процеси текат…Целта е да излезе, че ДПС са чисти и с БСП могат да управляват, а лошите сме ние. Ама ние не сме започвали, строили, ние довършихме това, което бяха направили. За „Цанков камък“ иначе сега щеше да стои 1 милиард в тази дупка“, добавя премиерът. \r\nБойко Борисов предупреждава министрите в кабинета, че това е опорна точка или много мащабна подготвена фалшива новина, която да върви по този път. „Дни наред това се тиражира. Даже се стигна до там да говорят сутринта, че в резултат ще стане извънредно положение, ще се изкара армия?! Нали усещате за какво става въпрос? Просто искам да го знаете“, коментира той.\r\n„Просто бях длъжен да ви кажа, че срещу нас се разпространява целенасочено фалшива новина. Дойде човек да ме предупреди, не му повярвах, но виждам как брилянтно бродират докато ние се трудим, докато оправяме Варна, докато оправяме шума и какво ли не. Те си бродират и фалшивите новини си ги пускат и си ги изговарят. Няма никаква истина в това. В събота или в неделя видях във вестника празния язовир и тогава се обадих на Теменужка Петкова и казах: „В края на краищата, за 1 милиард съоръжение не работи, губим пари, сезирайте прокуратурата“. Това е истината. Чак го извъртяха, че ще има извънредно положение, война…“, обяснява още премиерът.", "date": "2017.08.16", "title": "Премиерът Бойко Борисов: Има изцяло фалшиви новини за „Цанков камък“ , целта им е да излезе, че ДПС са чисти и с БСП могат да управляват, а лошите сме ние"}
{"url": "http://www.focus-news.net/news/2017/08/16/2426279/blagoevgrad-zapochva-priemat-na-zayavleniya-za-uslugata-priemna-grizha.html", "text": "Започна приемът на документи за услугата „Приемна грижа“, на която област Благоевград е доставчик на социалната услуга, съобщиха от пресцентъра на Община Благоевград. Съобразно изготвен анализ за потребността от развитието на социалната услуга, както и необходимостта за настаняване на деца в приемни семейства, за област Благоевград се набират приемни семейства с различни профили. Те включват 8 семейства, от които 5 за деца на възраст от 0 до 15 години и 3 семейства, които ще се грижат за деца с увреждане. Кандидатите за приемни семейства следва да не са поставени под запрещение, или лишени от родителски права, да не страдат от болестите по чл. 32, т. 4 от ЗЗД, да не страдат от СПИН, както и болести по чл. 61, ал. 1 и чл. 146, ал. 1, т. 1 и 2 от ЗЗД. Важно условие е срещу кандидатите за приемни семейства да не са образувани досъдебни производства за умишлено престъпление от общ характер. \r\nОбщият брой на приемни семейства за област Благоевград е 107. В 68 от тях приемни семейства има настанени деца под формата на приемна грижа. За Община Благоевград в 25 професионални приемни семейства се полагат грижа за деца, в среда близка до биологичната. \r\nПовече информация за услугата „Приемна грижа“, желаещите  могат да получат в сградата на Община Благоевград, стая 515 и 514.", "date": "2017.08.16", "title": "Благоевград: Започва приемът на заявления за услугата “Приемна грижа“"}
{"url": "http://www.focus-news.net/news/2017/08/16/2426280/afp-sedem-predstaviteli-na-irakskite-sili-za-sigurnost-zaginaha-pri-islyamistki-samoubiystven-atentat.html", "text": "Група самоубийствени атентатори на „Ислямска държава“ убиха седем представители на иракските сили за сигурност при нападение срещу полицейската и военна база в Байджи, предава AFP.\r\n„Пет самоубийствени атентатора от Ислямска държава, носещи колани с експлозиви нападнаха полицейската и военна база в квартал ал Масафи“, заяви кметът на града Мохамад Махмуд.\r\n„Седем представители на силите за сигурност, са убити, а шестима ранени“, заяви той.\r\nГоворителят на Министерството на вътрешните работи на Ирак бригаден генерал Саад Маан, потвърди тази информация, добавяйки, че терористите също са убити. Симеон Миланов", "date": "2017.08.16", "title": "AFP: Седем представители на иракските сили за сигурност загинаха при ислямистки самоубийствен атентат"}
{"url": "http://www.focus-news.net/news/2017/08/16/2426281/obshtina-praga-i-zooparkat-v-cheshkata-stolitsa-dariha-nov-avtomobil-na-spasitelniya-tsentar-za-divi-zhivotni-v-stara-zagora.html", "text": "Община Прага и зоопаркът в чешката столица дариха днес специализиран автомобил в помощ на дейността на Спасителния център за диви животни на \"Зелени Балкани\" в Стара Загора, съобщиха от пресцентъра на Община Стара Загора. Дарението прие зам.-кметът на Община Стара Загора Красимира Чахова, която благодари за съдействието и подкрепата за опазването на природата на България и на свой ред предаде ключовете на автомобила Субару Форестър на представителите на центъра.\r\nПосещението бе в контекста на дългогодишното партньорство на Спасителния център с Община Прага и съвместната работа по опазването на египетския лешояд в България. През годините чешката община финансира изграждането на волиери в Центъра, както и редица теренни дейности по опазването на вида.\r\nСлед като разгледаха Спасителния център, гостите се запознаха с дейността на Зелени Балкани и Спасителния център за опазването на една от най-редките птици у нас – египетския лешояд. От своя страна те представиха разнообразните си дарителски инициативи и консервационни дейности  за опазване на видове по целия свят.", "date": "2017.08.16", "title": "Община Прага и зоопаркът в чешката столица дариха нов автомобил на Спасителния център за диви животни в Стара Загора"}
{"url": "http://www.focus-news.net/news/2017/08/16/2426282/komisar-toshko-barzilov-pbzn-lokaliziran-e-pozharat-kray-park-ormana-v-yambol.html", "text": "Локализиран е пожарът край парк „Ормана“ в Ямбол. Това съобщи за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). Той поясни, че пожарът е обхванал площ от 120 дка със сухи треви и храсти. „В гасенето са участвали 4 пожарни автомобила и 12 пожарникаря от Районна служба – Ямбол. Няма опасност за населението“, каза комисар Бързилов. Той допълни, че в момента в парка продължава доизгасяването на храстите в засегнатата територия. \r\nДеница КИТАНОВА", "date": "2017.08.16", "title": "Комисар Тошко Бързилов, ПБЗН: Локализиран е пожарът край парк „Ормана“ в Ямбол"}
{"url": "http://www.focus-news.net/news/2017/08/16/2426283/nezavisne-novine-religiozniyat-turizam-v-republika-srabska-e-iztsyalo-zanemaren.html", "text": "Въпреки че на територията на Република Сръбска и трите съставни народа имат редица религиозни обекти с традиция, духовност и интересна архитектура, които може да бъдат много привлекателни за развитие на религиозен туризъм, за неговото популяризиране трябва да се направи много повече, коментира  Nezavisne Novine. \r\nМинистерството на търговията и туризма на Република Сръбска подчерта, че макар страната да има голям потенциал за развитие на религиозен туризъм, в тази насока не са предприети адекватни стъпки. \r\nГолемият проблем е, че православните манастири и други религиозни сгради не са достатъчно добре представени. Необходимо е разработването на  уеб-презентации на няколко езика, както и брошури на чужди езици, а след това се установи ефективно сътрудничество между представители на религиозни общности и туристическата индустрия, което ще спомогне за насърчаване на религиозния туризъм, съобщава Радио „Фокус“ в рубриката „Балкански туристически часовник“.\r\nТуристическа организация на Република Сръбска (ТОРС) вече е разработила карта на православни манастири в страната, с подробни описания на всеки един от религиозните обекти. Предполага се, че развитието на подобен тип туризъм ще привлече значителен брой посетители, преди всичко от съседна Сърбия и Русия.", "date": "2017.08.16", "title": "Nezavisne Novine: Религиозният туризъм в Република Сръбска е изцяло занемарен"}
{"url": "http://www.focus-news.net/news/2017/08/16/2426284/voa-tereza-mey-zayavi-che-samo-kraynodesnite-mogat-da-sa-vinovni-za-sabitiyata-v-sharlotsvil.html", "text": "Британският премиер Тереза Мей заяви, че няма „еквивалентност“ между крайнодесните и тези, които са срещу тях, предава Voice of America.\r\nДумите на Тереза Мей контрастират на изказването, в което Доналд Тръмп заяви, че не само крайнодесните, но и крайнолевите, са виновни за насилието в Шарлотсвил. \r\n„Няма еквивалентност. Аз не виждам еквивалентност между тези, които изповядват фашистки възгледи, и тези, които се изправят срещу тях. Смятам, че е важно всички хора на позиции с отговорност, да осъдят крайнодесните възгледите, където и да се появят те“, заяви британският премиер.\r\nГоворител на британския министър-председател заяви, че Великобритания осъжда расизма, но изказванията на американския президент, са „негова си работа“. Симеон Миланов", "date": "2017.08.16", "title": "VOA: Тереза Мей заяви, че само крайнодесните могат да са виновни за събитията в Шарлотсвил"}
{"url": "http://www.focus-news.net/news/2017/08/16/2426285/radoslav-lyutakov-kmet-na-vetren-bavi-se-transformiraneto-na-sobstvenostta-na-bivshiya-dom-za-detsa-v-grada.html", "text": "Имуществото на бившия Дом за деца в град Ветрен вече е прехвърлено на Община Септември, остава и сградата да бъде прехвърлена, тъй като тя е собственост на Министерство на здравеопазването. Това каза за Радио „Фокус“ – Пазарджик кметът на град Ветрен Радослав Лютаков. Той обясни, че планират в бившия Дом за деца да се предоставят различни по вид социални услуги. След закриването му той трябва да бъде трансформиран в Дневен център за деца с увреждания. „Освен това в сградата може да се извършва рехабилитация или трудотерапия и за възрастни. Сградата е на три етажа и може да се раздели на сектори”, поясни Лютаков. Процедурата по трансформиране на собствеността – движима и недвижима отнема доста време и това блокира възможностите сградата и материалната база в нея да се използват по предназначение.\r\nВаня НИКОЛОВА", "date": "2017.08.16", "title": "Радослав Лютаков, кмет на Ветрен: Бави се трансформирането на собствеността на бившия Дом за деца в града"}
{"url": "http://www.focus-news.net/news/2017/08/16/2426286/plovdiv-ot-18-avgust-se-zabranyava-dvizhenieto-po-ul-kapitan-petko-voyvoda-v-asenovgrad-zaradi-izpalnenie-na-deynosti-po-vodniya-tsikal.html", "text": "От 18 август се забранява движението на автомобили по ул. „Капитан Петко Войвода“ в Асеновград заради изпълнение на дейности по водния цикъл на града. Това съобщиха за Радио „Фокус“ – Пловдив от отдел „Връзки с обществеността“ към Общината. Ограничението ще е валидно до 24 август за участъка от ул. „Съединение“ до ул. „Драгоман“. Призовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за възникването на пътнотранспортни произшествия.\r\nДо 15 септември е ограничено движението на всички моторни превозни средства и по ул. „Александър Стамболийски” в участъка от ул. „Пере Тошев” до ул. „Плиска”. Причината отново е изпълнение на дейности по водния проект на града.\r\nТони МИХАЙЛОВ", "date": "2017.08.16", "title": "Пловдив: От 18 август се забранява движението по ул. „Капитан Петко Войвода“ в Асеновград заради изпълнение на дейности по водния цикъл"}
{"url": "http://www.focus-news.net/news/2017/08/16/2426287/anadolu-agency-rusiya-prizova-iran-da-se-pridarzha-kam-yadrenoto-sporazumenie-ot-2015-ta-godina.html", "text": "Иран не трябва да се оттегля от международното ядрено споразумение, което бе сключено преди две години, счита Сергей Лавров, цитиран от Anadolu Agency.\r\nПо-рано иранският президент Хасан Роухани заплаши, че ще преразгледа споразумението, според което санкциите срещу Иран се махат, в замяна на това, Иран да допусне международен мониторинг на ядрената си програма.\r\n„Относно изявлението на иранския президент Роухани за възможността Иран да се оттегли от Съвместният план за действие, се надявам това да не се случи“, заяви руският външен министър.\r\n„Иран със сигурност ще се върне към по-напреднало състояние от ерата преди преговорите, за съвсем кратко време. Въпрос на дни и часове е“, заяви президентът на Иран.\r\nПревод и редакция: Симеон Миланов", "date": "2017.08.16", "title": "Anadolu Agency: Русия призова Иран да се придържа към ядреното споразумение от 2015-та година"}
{"url": "http://www.focus-news.net/news/2017/08/16/2426288/rrotothema-gartsiya-turskiyat-ministar-chavushoglu-zayavi-che-mezhdu-turtsiya-i-gartsiya-stoyat-reditsa-vzaimno-svarzani-problemi-v-egeysko-more.html", "text": "Турският външен министър Мевлют Чавушоглу заяви, че въпросът с морската граница между Турция и Гърция продължава да е стои открит, пише гръцкият вестник \"Рrotothema\", като се позовава на отговор на министъра на парламентарно питане.\r\n\"Рrotothema\" твърди, че турският министър е заявил, че \"Турция няма да приеме \"де факто\" ситуацията в Егейско море\" като отново е поставил въпроса за статута на част от островите в близост до малоазийския бряг.\r\nПо думите на Чавушоглу \"между Турция и Гърция съществува поредица от взаимно свързани проблеми в Егейско море\". Между тях турският външен министър поставя статута на няколко малки, скалисти острова, както и факта че между Турция и Гърция не съществува договор, който да определя морската им граница.\r\nЧавушоглу смята, че досегашният статут на част от островите в източната част на Егейско море, според някои издания общо 18 на брой, се определя от Лозанския договор от 1923 г. и от Парижкият договор от 1947 г.", "date": "2017.08.16", "title": "\"Рrotothema\" (Гърция): Турският министър Чавушоглу заяви, че между Турция и Гърция стоят редица взаимно свързани проблеми в Егейско море"}
{"url": "http://www.focus-news.net/news/2017/08/16/2426289/blagoevgrad-dimitar-grozdanov-ot-simitli-specheli-zlaten-medal-na-natsionalniya-traditsionen-shampionat-po-motokros.html", "text": "Димитър Грозданов от Симитли спечели златен медал на Националния традиционен шампионат по мотокрос. Това съобщиха за предаването „Симитли-минало, настояще и бъдеще“ на Радио „Фокус“ – Пирин от общината. Спортното състезание се е провело на 12 и 13 август. На трети кръг от Националния традиционен шампионат по мотокрос, който се е провел в Кула-Видин, Димитър Грозданов отново е преборил с лекота конкуренцията.  \r\nСъстезанието е протекло много различно за състезателя от Симитли и в двата дни, тъй като времето е било много променливо. В събота по време на квалификациите температурата е била около 40 градуса, а в неделния ден – проливен дъжд. Грозданов е триумфирал, като спечелил и двата състезателни манша. Качвайки се на първото стъпало от почетната стълбичка, той е добавил нови 50 точки към своя актив, записвайки трета победа в поредицата от състезания.\r\nЛивия НИНОВА", "date": "2017.08.16", "title": "Благоевград: Димитър Грозданов от Симитли спечели златен медал на Националния традиционен шампионат по мотокрос"}
{"url": "http://www.focus-news.net/news/2017/08/16/2426290/komisar-toshko-barzilov-pbzn-prodalzhava-gaseneto-na-pozharite-kray-topolovgrad.html", "text": "Продължава гасенето на пожарите край Тополовград. Това съобщи за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). Комисар Бързилов поясни, че 7 пожарни автомобила и два високопроходими автомобила на Горско стопанство – Тополовград работят по гасенето на огъня между селата Сакарци и Хлябово. Той уточни, че горят единствено сухи треви и храсти. Комисарят увери, че няма застрашени населени места от пожара. „Има още един пожар в района на Тополовград, в района на село Маточина, община Свиленград и село Приселец, община Тополовград. На място работят 5 пожарни автомобила с 15 пожарникари. Един високопроходим автомобил на Горско стопанство – Тополовград и доброволен отряд. Няма застрашени населени места. Горят предимно сухи треви и храсти“, коментира комисар Бързилов. Той уточни, че и двата пожара към настоящия момент не са локализирани. По думите му обаче вече са предприети действия към тяхното локализиране и спиране на развитието им. Той поясни, че двата пожара са възникнали в периода 12.30-13.00 часа. „Има готовност да бъдат изпратени допълнителни екипи и средства“, допълни комисар Бързилов. \r\nДеница КИТАНОВА", "date": "2017.08.16", "title": "Комисар Тошко Бързилов, ПБЗН: Продължава гасенето на пожарите край Тополовград"}
{"url": "http://www.focus-news.net/news/2017/08/16/2426291/sofiya-kola-se-e-zapalila-na-bul-tsarigradsko-shose-sled-katastrofa-s-drug-avtomobil-nyama-postradali.html", "text": "Кола се е запалила на бул. \"Цариградско шосе\" в посока Орлов мост след катастрофа между два леки автомобила. Пламъците веднага са били потушени. Това съобщиха за Агенция „Фокус“ от пресцентъра на МВР. Инцидентът е станал в 15.50 часа. Не е имало опасност за живота на хората в района, няма пострадали. Движението по булеварда се извършва нормално.\r\nЦветилена СИМЕОНОВА", "date": "2017.08.16", "title": "София: Кола се е запалила на бул. \"Цариградско шосе\" след катастрофа с друг автомобил, няма пострадали"}
{"url": "http://www.focus-news.net/news/2017/08/16/2426292/vecherne-novosti-cherna-gora-e-poseshtavana-ot-po-malko-turisti-otkolkoto-belgrad.html", "text": "За една година Черна гора е посетена от 1,8 млн. туристи – по-малко, отколкото са регистрирани само в столицата на съседна Сърбия – Белград, пише електронното издание „Вечерне новости“.\r\nОще по-интересно е, че адриатическата страна, която разполага с 300-километрова брегова ивица и плажове, е реализирала печалби от туризъм в размер на около 800 млн. евро - точно колкото и Белград, съобщава Радио „Фокус“ в рубриката „Балкански туристически часовник“.\r\nТака че съвсем не е изненадващо, че в края на юли, в разгара на текущия летен сезон, една от най-известните хотелски вериги предвиди намаления, специални оферти и безплатен престой за деца, за да се опита да привлече повече туристи.", "date": "2017.08.16", "title": "„Вечерне новости“: Черна гора е посещавана от по-малко туристи, отколкото Белград"}
{"url": "http://www.focus-news.net/news/2017/08/16/2426293/afp-poveche-ot-100-detsa-sa-zaginali-pri-navodneniyata-v-siera-leone.html", "text": "Големите наводнения и кални свлачища в Сиера Леоне доведоха до смъртта на стотици, предава AFP.\r\nСред загиналите има и 100 деца, казаха представители на местните болници.\r\nЦентралната морга във Фритаун даде независим, но неофициален брой на смъртните случай. Според представителите й, загиналите вследствие на природните бедствия, са около 400 души. Симеон Миланов", "date": "2017.08.16", "title": "AFP: Повече от 100 деца са загинали при наводненията в Сиера Леоне"}
{"url": "http://www.focus-news.net/news/2017/08/16/2426294/veliko-tarnovo-mbal-dimitar-pavlovich-v-svishtov-shte-poluchi-visokotehnologichna-aparatura-po-proekt-za-transgranichno-satrudnichestvo-s-rumaniya.html", "text": "Встъпителна пресконференция на проект по Програмата за трансгранично сътрудничество Interrеg V-А Romania-Bulgaria 2014-2020 година се проведе в Свищов, съобщиха от пресцентъра на Общината. Проектът в сферата на здравеопазването е разработен съвместно с румънския град Зимнич и е на стойност 1 494 719.43 евро, като по-голямата част от средствата ще бъдат усвоени от Община Свищов. С реализирането на проекта „Вашето здраве има значение! – Модернизация на болниците в Зимнич и Свищов“, МБАЛ „Димитър Павлович” ще се сдобие с високотехнологична апаратура.\r\nКоординаторът на проекта, от българска страна Даниела Станкова откри пресконференцията и направи кратка презентация на дейностите и очакваните резултати. Тя съобщи, че е заложено доставянето на компютърен томограф и реаномобил от най-ново поколение. С новата техника ще се постигне осъществяване на комплексна и висококачествена диагностика, което е изключително важно за ефективността на свищовското лечебно заведение. Общата сума, която ще се усвои община Свищов е в размер на 763 231.29 евро, от които 2% са собствен принос. \r\nОсвен модерната апаратура, в проекта са заложени средства за ремонт и реконструкция на помещението, в което ще бъде инсталиран томографа, обмяна на опит и други свързани с проекта дейности. Кметът Генчо Генчев и председателят на Общинския съвет – Свищов д-р Кристиян Кирилов присъстваха на пресконференцията и приветстваха румънските партньори за ползотворната съвместна работа. По думите им, реализирането на проекта ще допринесе за постигане на по-голяма ефективност при оказване на спешна медицинска помощ и ще гарантира равен достъп и високо качество на болничната медицинска помощ. \r\nЗдравните заведения от двете страни на река Дунав ще подобрят своя облик със съвременна технологична апаратура, която ще задоволи до висока степен изискванията на своите пациенти. Благодарение на новите придобивки ще допринесе за повишаване конкурентоспособността и създаване на добавена стойност в здравните заведения на двата града. \r\nНа пресконференцията присъстваха представители на МБАЛ „Димитър Павлович”, начело с управителя на лечебното заведение д-р Венцислав Михов. На въпрос на д-р Божидаров относно обучения и обмяна на опит Даниела Станкова обясни, че по проекта са предвидени две 5 дневни обучения за работа със съвременната апаратура, която ще пристигне в свищовската болница, както и две посещения на разменни начала на медицински персонал от двете лечебни заведения, с цел обмяна на опит. В края на встъпителната част кметът Генчев пожела на екипите по проекта да реализират един качествен, устойчив и най-вече работещ проект, за да се усети от гражданите промяната и ефекта от реализирането му. Припомняме, че договорът по проекта беше официално подписан през април 2017 г., а крайният срок на изпълнение е 11 април 2019 г.", "date": "2017.08.16", "title": "Велико Търново: МБАЛ „Димитър Павлович” в Свищов ще получи високотехнологична апаратура по проект за трансгранично сътрудничество с Румъния"}
{"url": "http://www.focus-news.net/news/2017/08/16/2426295/api-zaradi-paten-intsident-am-hemus-e-zatvorena-za-dvizhenie-pri-km-78-v-posoka-varna-obhodniyat-marshrut-e-prez-yablanitsa.html", "text": "Заради ПТП АМ \"Хемус\" е затворена за движение при км 78 в посока Варна,  обходният маршрут е през Ябланица. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017.08.16", "title": "АПИ: Заради пътен инцидент АМ \"Хемус\" е затворена за движение при км 78 в посока Варна,  обходният маршрут е през Ябланица"}
{"url": "http://www.focus-news.net/news/2017/08/16/2426296/daily-express-reks-tilarsan-zayavi-che-sauditska-arabiya-i-bahreyn-ne-spazvat-printsipa-za-religioznata-svoboda.html", "text": "Американските съюзници, включително Саудитска Арабия и Бахрейн, не са спазили принципа за религиозната свобода през 2016-та година, докато „Ислямска държава“ е извършила „геноцид“ срещу религиозните малцинства, предава Daily Express.\r\nТова заяви държавният секретар на САЩ Рекс Тилърсън, когато представи годишния доклад за религиозната свобода, който се изисква според закон приет от Конгреса през 1998-ма година. \r\nСаудитска Арабия трябва да „приеме по-големи нива на религиозна свобода за всичките си граждани“, заяви Рекс Тилърсън.\r\nТой цитира наказанията срещу „отстъпничество“, атеизъм, богохулство и обида срещу официалната държавна интерпретация на исляма, както и нападения срещу шиитите в Саудитска Арабия, като основни проявления на религиозната дискриминация в страната.\r\nДържавният секретар на САЩ призова Саудитска Арабия и Бахрейн, да прекратят дискриминацията срещу шиитите. \r\nБахрейнският външен министър заяви, че изказванията на Рекс Тилърсън са „неподходящи“ и показващи „дълбоко неразбиране на фактите“. Симеон Миланов", "date": "2017.08.16", "title": "Daily Express: Рекс Тилърсън заяви, че Саудитска Арабия и Бахрейн не спазват принципа за религиозната свобода"}
{"url": "http://www.focus-news.net/news/2017/08/16/2426297/odobreni-sa-promeni-v-iziskvaniyata-za-bakalavar-i-magistar-po-spetsialnosti-ot-reguliranata-profesiya-inzhener-v-investitsionnoto-proektirane.html", "text": "Правителството одобри промени в наредбите за държавните изисквания за придобиване на образователно-квалификационните степени „бакалавър” и „магистър“ по специалности от регулираната професия „инженер в инвестиционното проектиране”. Това съобщиха от правителствената информационна служба. \r\nОсновните промени са свързани с включването на две професионални направления в част „Технологична“ от инвестиционния проект – „Машинно инженерство“ и „Хранителни технологии“, които към момента не попадат в обхвата в наредбите. Взети са предвид конкретни предложения за терминологични уточнения, както и за оптимизиране на минималния хорариум на дисциплините в части „Конструктивна“, „Организация и изпълнение на строителството“ и „Транспортно строителство и транспортни съоръжения“.\r\nИзмененията и допълненията на наредбите са изготвени в сътрудничество с висшите училища, както и на Камарата на инженерите в инвестиционното проектиране. Промените са съобразени с актуалните световни тенденции в образованието в тези области, както и с изискванията на Закона за камарите на архитектите и инженерите в инвестиционното проектиране и други подзаконови нормативни актове в тази сфера.", "date": "2017.08.16", "title": "Одобрени са промени в изискванията за „бакалавър” и „магистър” по специалности от регулираната професия „Инженер в инвестиционното проектиране”"}
{"url": "http://www.focus-news.net/news/2017/08/16/2426298/blic-turisticheska-agentsiya-predlaga-na-chuzhdestrannite-turisti-poseshtenie-na-romskite-kvartali-v-belgrad.html", "text": "Сръбската туристическа агенция „Сити Соул“ включи в офертите си необичайна обиколка на Белград, в която основна атракция са… ромите, пише електронното издание Blic.\r\n„Циганският тур“, както е официално обявен от агенцията, предвижда обиколка на два столични квартала – „Палилула“ и „Мириево“. Турът, който е с продължителност от два часа и половина, се организира за максимум четирима души срещу сумата от 11,2 хил. динара (над 180 лева).\r\nВ описанието на обиколката се казва: „Над 100 хил. цигани живеят в Белград, и макар да са отхвърлени, те са неразделна част от обществото. Опознайте социалната структура на ромската общност, техния език, култура, как печелят пари и живеят\". \r\nЖената в агенцията, която организира туровете, се е представила като нидерландска гражданка, съобщава Радио „Фокус“ в рубриката „Балкански туристически часовник“.\r\nСлед като от редакцията са се свързали с нея, офертата за „Циганския тур“ е премахнат от страницата на агенцията, а от интернет са изчезнали и рекламните видеоклипове. За случая е уведомен омбудсманът на страната.", "date": "2017.08.16", "title": "Blic: Туристическа агенция предлага на чуждестранните туристи посещение на ромските квартали в Белград"}
{"url": "http://www.focus-news.net/news/2017/08/16/2426299/smolyan-planirani-strelbi-shte-se-provezhdat-na-garnizonnoto-strelbishte-mestnite-zhiteli-da-ne-navlizat-v-zabranenite-zoni.html", "text": "Военното формирование 28330 ще провежда планирани стрелби на гарнизонното стрелбище на поделението на 17, 22 и 24 август от 08.00 до 13.30 часа, съобщиха от пресцентъра на Община Смолян. \r\nНа 29, 30 и 31 август планираните стрелби ще се проведат от 08.00 до 23.00 часа. За да не се допускат инциденти, хората трябва се съобразяват с поставените предупредителни табели и да не навлизат в забранените зони, съобщават от Военното формирование. При намиране на невзривени боеприпаси, незабавно да се уведоми дежурният по формирование на телефон: 0301 / 6 30 71.", "date": "2017.08.16", "title": "Смолян: Планирани стрелби ще се провеждат на гарнизонното стрелбище, местните жители да не навлизат в забранените зони"}
{"url": "http://www.focus-news.net/news/2017/08/16/2426300/odobreni-sa-proektite-na-dvustranni-protokoli-na-balgariya-s-azerbaydzhan-i-s-shri-lanka-za-prilagane-na-readmisionni-sporazumeniya.html", "text": "Министерският съвет одобри проектите на двустранни протоколи на България с Азербайджан и с Шри Ланка за прилагане на подписаните през 2014 г. и през 2004 г. споразумения на ЕС с Азербайджан и на ЕС с Шри Ланка за обратно приемане на лица, пребиваващи без разрешение. Това съобщиха от правителствената информационна служба. \r\nС протоколите се определят конкретните изисквания, условия и процедури за прилагане на реадмисионните споразумения в двустранните отношения между България и Азербайджан и България и Шри Ланка – компетентни органи, гранични контролнопропускателни пунктове за изпълнение на реадмисията, сроковете за изпълнение, особености при предаването на граждани на трети страни, транзитно преминаване, съпътстващи документи и т. н.", "date": "2017.08.16", "title": "Одобрени са проектите на двустранни протоколи на България с Азербайджан и с Шри Ланка за прилагане на реадмисионни споразумения"}
{"url": "http://www.focus-news.net/news/2017/08/16/2426301/tass-nachalnik-shtabat-na-amerikanskite-vaorazheni-sili-zayavi-che-yadrenata-programa-na-severna-koreya-e-zaplaha-za-rusiya-kitay-i-sasht.html", "text": "Началник-щабът на американските въоръжени сили генерал Джоузеф Дънфорд заяви, че ядрената програма на Северна Корея заплашва Русия, Китай и САЩ, предава ТАСС.\r\n„Генерал Дънфорд даде ясно да се разбере, че ракетната и ядрена програма на Северна Корея, заплашва цялото световно общество, включително Китай, Русия, САЩ и нашите съюзници. Той подчерта, че САЩ и Китай трябва да си поставят една цел, а именно денуклеаризацията на Корейския полуостров с мирни средства“, заяви представителят на американския Генерален щаб капитан Дарън Джеймс.\r\nПо мнението на генерал Дънфорд, Пхенян заплашва „икономическата и военна безопасност“ на Китай.  Симеон Миланов", "date": "2017.08.16", "title": "ТАСС: Началник-щабът на американските въоръжени сили заяви, че ядрената програма на Северна Корея е заплаха за Русия, Китай и САЩ"}
{"url": "http://www.focus-news.net/news/2017/08/16/2426302/burgas-bivsha-solnicharska-baraka-na-atanasovsko-ezero-e-prevarnata-v-atraktivna-izlozhbena-plosht.html", "text": "Бивша солничарска барака на Атанасовско езеро е превърната в атрактивна изложбена площ, съобщават от Община Бургас. Ново пространство на Атанасовско езеро бе открито официално по време на Фестивала на солта в събота 12 август. То ще е отворено всеки ден от 9:30 до 19:30 часа и ще работи до 10 септември, след което до следващия активен сезон ще отваря само за организирани групи. Достъпът до него е откъм велоалеята до новото кафе „White house“ и администрацията на Черноморски солници АД.\r\nЕдна бивша солничарска барака е превърната в атрактивна изложбена площ и приютява както експозицията „симБиотично“, така и солничарски кът, богата Морска библиотека и свежа зона за релакс и четене на открито.\r\nОткриването на пространството беше едно от ключовите събития на петия Фестивал на солта и официални гости бяха Мария Николова – изпълнителен директор и Николай Пиронков – собственик на „Черноморски солници“ АД, Руска Бояджиева – зам. кмет по екология и евроинтеграция, Община Бургас , Румяна Иванова – изпълнителен директор на Българска фондация Биоразнообразие (БФБ) и Детелина Иванова – началник-отдел „Биологично разнообразие, защитени територии и защитени зони“, РИОСВ Бургас.\r\nАвторите на новото пространство – Диана Павлова от БФБ и арх. Мариана Сърбова споделиха своята мотивация и вдъхновение за създаване на новото „симБиотично“ място и благодариха на всички, които им помогнаха за много кратък период и с много усърдие да създадат толкова изчистено, различно и приятно пространство.\r\nВ „симБиотично“ ви очаква  едноименната интерактивна изложба вдъхновена и посветена на Атанасовско езеро, която представя по необичаен и артистичен начин приказното езеро на птиците, солта, слънцето и цветните води.\r\nНа тази изложба няма да видите обичайните красиви фотоси или табла със сложни и дълги текстове и обяснения. Напротив, чрез забавни илюстрации ще научите историята на езерото и как се е променяло през вековете, как човекът е моделирал природата за своите нужди, как се получава солта в басейните, кой живее и царува в Атанасовско езеро, различни любопитни и неподозирани факти. Малки и големи могат да се забавляват с птичия копир, да строят валове, диги и бохори и да сглобят пъзелите с основните заплахи за птиците. Щъркелът Густав ще ви разкаже за своето пътешествие до Африка по време на есенната миграция. Артистичният проект се радва на огромен интерес в 13-те града и места, които е посетил досега и вече е видян от над 30 000 човека.\r\nОсвен изложбата, за която има информация на английски и руски език, в новото пространство има кът с най-ползваните солничарски инструменти, историята на солодобива и значението на солта. Тук може да намерите сол и сувенири, богата морска библиотека, хамаци и място за почивка и четене, както и стоянка за велосипеди. Входът е свободен.\r\nПространството „симБиотично“ е създадено в рамките на проект „Солта на живота“, LIFE+.", "date": "2017.08.16", "title": "Бургас: Бивша солничарска барака на Атанасовско езеро е превърната в атрактивна изложбена площ"}
{"url": "http://www.focus-news.net/news/2017/08/16/2426303/afp-parvata-dama-na-zimbabve-poiska-diplomaticheski-imunitet-sled-obvinenie-che-e-napadnala-mlada-zhena.html", "text": "Първата дама на Зимбабве Грейс Мугабе, която е съпруга на президента Робърт Мугабе поиска дипломатически имунитет, след като бе обвинена, че е нападнала 20-годишен модел, заявиха от южноафриканската полиция, цитирани от AFP.\r\n„Адвокатите на заподозряната, както и представители на правителството й заявиха, че обвиняемата иска дипломатически имунитет и защита“, се казва в изявление на Министерството на полицията на ЮАР. Симеон Миланов", "date": "2017.08.16", "title": "AFP: Първата дама на Зимбабве поиска дипломатически имунитет след обвинение, че е нападнала млада жена"}
{"url": "http://www.focus-news.net/news/2017/08/16/2426304/pernik-dvete-zheni-obvineni-za-ubiystvoto-na-novorodeno-dete-ostavat-v-aresta.html", "text": "Двете жени, обвинени за убийството на новородено дете, остават в ареста, съобщиха от пресцентъра на Апелативна прокуратура - София. По искане на Окръжна прокуратура – Перник съдът определи мярка за неотклонение „задържане под стража“ спрямо С. И. и В.Т., обвиняеми за убийство в съучастие на новородено дете. Досъдебното производство се води под ръководството на ОП – Перник, след получен сигнал за намерено тяло на новородено дете в пернишкия квартал „Тева“. В резултат на проведеното разследване са установени извършителите на престъплението – С. И. и В.Т. \r\nОпределението на съда може да бъде обжалвано пред Софийския апелативен съд.", "date": "2017.08.16", "title": "Перник: Двете жени, обвинени за убийството на новородено дете, остават в ареста"}
{"url": "http://www.focus-news.net/news/2017/08/16/2426306/burgas-misho-kaponov-damyan-petkov-i-bozhidar-karakashev-specheliha-prizovi-mesta-v-poslednata-gonka-ot-17-ata-vetrohodna-regata-kor-karoli.html", "text": "Бургазлии спечелиха няколко призови места в последната гонка от 17-ата ветроходна регата „Кор Кароли“, съобщиха от пресцентъра на Община Бургас. Мишо Капонов с яхта „Сейлмейкърс“ спечели първо място в два от класовете – IRC 2 и ORC D. В клас ORC D медала за трето място завоюва Дамян Петков от клуб „Порт Бургас“ с яхта „Съндаунър“. На първо място в клас ORC C се класира Божидар Каракашев с яхта „Клина“ от клуб „Черноморец – Бургас“.\r\nТази година престижната регата „Кор Кароли“ отпалава за първи път от Бургас. Началото на гонките бе дадено на 13 август от Пристанище – Бургас. „Регатата на регатите“ се провежда от 2001 година насам в чест на капитан Георги Георгиев, първият капитан на яхтата „Кор Кароли“, с която самият той завършва първата българска ветроходна самотна обиколка на Земята.", "date": "2017.08.16", "title": "Бургас: Мишо Капонов, Дамян Петков и Божидар Каракашев спечелиха призови места в последната гонка от 17-ата ветроходна регата „Кор Кароли“"}
{"url": "http://www.focus-news.net/news/2017/08/16/2426307/haskovo-ostava-riskat-ot-razrastvane-na-pozharite-kray-topolovgrad-nyama-opasnost-za-naselenite-mesta.html", "text": "Продължават усилията на огнеборците за потушаване на пожарите в тополовградско, съобщиха от Областна администрация-Хасково. И двете огнища при Сакарци и при Присадец-Маточина не са овладени. В района духа много силен вятър и работата на противопожарните екипи е изключително затруднена. Температурите остават високи. Рискът от разрастване на огъня – също. В огнището между селата Филипово- Присадец, в посока Маточина, са изпратени още допълнителни сили. Освен работещите на място 5 противопожарни екипа от РДПБЗН Хасково и техника от Държавното горско стопанство, вече има изпратена помощ и техника от горското и от други области на страната. Там фронтът на пожара е около 1000 декара, територията е гранична, пресечена и не може да се засече точно. Няма опасност за населените места, няма бедстващи хора, не са застрашени и стопански сгради или площи с реколта. \r\nВ района на Сакарци, където гори другият пожар, продължават опитите за локализиране на пожара. Там също е изпратена допълнителна техника от горското. Няма опасност за хората от близкото село, не са застрашени домове или площи със селскостопанска продукция.  \r\nПрогнозите на огнеборците са, че по тези два пожара ще се работи през цялата нощ. На място са пожарникари, горски служители, доброволци от Тополовград.\r\nКомисар Николай Вълчев съобщи, че през следващите 48 часа за Хасковска област е обявена екстремална степен за опасност от пожари. По дефиниция, екстремална опасност означава,  че са възможни бързо разпространяващи се много силни пожари, с въвличане на дървесните корони. Пожарите са трудни за овладяване. Действията по погасяване са ограничени само по фланговете на пожара. Възможни са само индиректни действия, насочени срещу предните фронтове на пожарите.", "date": "2017.08.16", "title": "Хасково: Остава рискът от разрастване на пожарите край Тополовград, няма опасност за населените места"}
{"url": "http://www.focus-news.net/news/2017/08/16/2426308/oblastniyat-upravitel-na-yambol-dimitar-ivanov-pozharat-v-park-ormana-e-potushen.html", "text": "Пожарът в парк „Ормана“ е потушен. Това каза за Агенция „Фокус“ областният управител на Ямбол Димитър Иванов.  По думите му един екип на ПБЗН ще наблюдава района, като целта е огънят да не се възпламени наново заради високите температури. Областният управител уточни, че пожарът е засегнал сухи треви и храсти. Според него е имало късмет, че огънят не е навлязъл в горската територия на парка. \r\nДеница КИТАНОВА", "date": "2017.08.16", "title": "Областният управител на Ямбол Димитър Иванов: Пожарът в парк „Ормана“ е потушен"}
{"url": "http://www.focus-news.net/news/2017/08/16/2426309/fars-visokopostaven-polevi-komandir-ot-grupirovkata-dzhaysh-al-islyambe-ubit-v-siriya.html", "text": "Високопоставеният полеви командир от групировката „Джайш ал Ислям“ Абу Махмуд Лейли, бе убит при сблъсъци в Източна Гута, предава иранската информационна агенция FARS .\r\nАбу Махмуд Лейли е загинал при тежки сражения с „Ал Нусра“ (понастоящем известни като „Тахрир ал Шам Хайат“) и „Файлак ал Рахман“.\r\nМеждувременно от „Файлак ал Рахман“ приведоха бойците си в готовност за контраофанзива в сирийското градче Модира. Целта им е да възвърнат изгубените си позиции в крайградските ферми и покрайнини.\r\nВ понеделник „Джайш ал Ислям“ излязоха с изявление, в което заявиха, че друг полеви командир, а именно Реза Харири, е убит при взрив на кола-бомба в Източна Гута.\r\nОт групировката „Джайш ал Ислям“ обвиниха „Ал Нусра“ за смъртта на Харири. Симеон Миланов", "date": "2017.08.16", "title": "FARS: Високопоставен полеви командир от групировката „Джайш ал Ислям“бе убит в Сирия"}
{"url": "http://www.focus-news.net/news/2017/08/16/2426310/borislav-yordanov-tsarevgrad-tarnov-nov-proekt-obedinyava-nepoznati-obekti-i-marshruti-ot-okolnostite-na-veliko-tarnovo.html", "text": "Нов проект обединява непознати обекти и маршрути от околностите на Велико Търново. Това каза в предаването „Царевград Търнов - славата и величието на България“ на Радио „Фокус“ управителят на общинско туристическо дружество „Царевград Търнов“. По думите му с помощта на кметове на малките населени места от региона ще се изготвят маршрути по по-интересни и непознати места, както и разглеждането на музеи, самодейни състави и т.н., неща, които си заслужава да се видят в селата от Великотърновска област. „В момента, заедно със селските градоначалници, сме на етап разработване на тези маршрути. Надяваме се в края на септември или октомври месец да успеем да проведем такива. Предвиждаме и изготвянето на хартиено издание, което да събере всички маршрути и обекти, които биха представлявали интерес както за чуждестранните, така и за родните туристи“, обясни той. Йорданов коментира още, че околностите на Велико Търново са подходящи за религиозен и селски туризъм, като могат да се видят различни неща от бита и традицията на българина.", "date": "2017.08.16", "title": "Борислав Йорданов, „Царевград Търнов“: Нов проект обединява непознати обекти и маршрути от околностите на Велико Търново"}
{"url": "http://www.focus-news.net/news/2017/08/16/2426311/za-ratifikatsiya-e-predlozhen-memorandumat-za-sazdavaneto-i-deynostta-na-shtaba-na-mnogonatsionalnata-diviziya-yugoiztok.html", "text": "Правителството утвърди подписания през м. г. меморандум между министерствата на отбраната на Румъния, Албания, България, Канада, Франция, Германия, Гърция, Полша, Испания, Турция, Великобритания и САЩ и Щаба на върховното главно командване на Обединените въоръжени сили на НАТО в Европа за създаването, дейността, окомплектоването с личен състав, финансирането, административното ръководство и поддръжката на Щаба на Многонационална дивизия „Югоизток”. Това съобщиха от правителствената информационна служба.  \r\nИзграждането на Щаба на Многонационална дивизия „Югоизток” със страна домакин Румъния е една от мерките за адаптиране на НАТО, залегнала в Плана за готовност за действие на НАТО, утвърден на Срещата в Уелс през 2014 г. Щабът има за задача да координира и подпомага многонационална подготовка и учения в югоизточната част от зоната на отговорност на Върховния командващ на силите на НАТО в Европа, както и постоянно командване и управление на щабните елементи за интегриране на сили на Алианса в България и Румъния.", "date": "2017.08.16", "title": "За ратификация е предложен меморандумът за създаването и дейността на щаба на многонационалната дивизия „Югоизток”"}
{"url": "http://www.focus-news.net/news/2017/08/16/2426312/gips-koshava-ad-poema-pravata-i-zadalzheniyata-po-kontsesionniya-dogovor-za-nahodishte-koshava.html", "text": "Правителството разреши на „Гипс“ АД да прехвърли на „Гипс Кошава” АД правата и задълженията по концесионния договор за добив на строителни материали от находище „Кошава“, разположено в землището на с. Кошава, община Видин. Това съобщиха от правителствената информационна служба.  Договорът за добив на гипс е сключен през 2004 г. за срок от 35 г. С днешното решение на МС не се правят никакви други изменения по концесионния договор.", "date": "2017.08.16", "title": "„Гипс Кошава” АД поема правата и задълженията по концесионния договор за находище „Кошава“"}
{"url": "http://www.focus-news.net/news/2017/08/16/2426313/ognyan-draganov-darzhavna-opera-stara-zagora-nay-golemite-hitove-na-queen-shte-prozvuchat-v-simfonichen-rok-variant-pred-velikotarnovskata-publika.html", "text": "Най-големите хитове на Queen ще прозвучат в симфоничен рок вариант пред великотърновската публика. Това каза в предаването „Царевград Търнов - славата и величието на България“ на Радио „Фокус“ Огнян Драганов, директор на Държавна опера - Стара Загора. По думите му на 24 август на летния театър във Велико Търново ще прозвучат най-емблематичните парчета, правещи музиката на  Queen разпознаваема, в аранжимент за симфоничен оркестър. „Пред търновската публика ще бъде представено за прът път произведение, съчетаващи опера и рок, а именно песента „Барселона“, която в оригинал се изпълнява от Монсерат Кабайе и Фреди Меркюри“, обясни той. На откритата сцена на летния фестивал „Сцена на вековете“ старозагорската опера ще се представи с премиера на операта „Селска чест“ и балета „Делва“. За премиерата на „Селска чест“ е поканен и световноизвестният тенор Зоран Тодорович. „Гостуването на операта в Стара Загора на фестивала „Сцена на вековете“ не е самоцел, а идеята е да се осмисли културното пространство, с оперно-музикална програма, която да отговори на изискванията на най-големите ценители на оперното и балетно изкуство“, коментира още Огнян Драганов.", "date": "2017.08.16", "title": "Огнян Драганов, Държавна опера - Стара Загора: Най-големите хитове на Queen ще прозвучат в симфоничен рок вариант пред великотърновската публика"}
{"url": "http://www.focus-news.net/news/2017/08/16/2426314/sofiya-kamion-se-e-preobarnal-na-magistrala-hemus-v-rayona-na-yablanitsa.html", "text": "Камион се е преобърнал на магистрала „Хемус” в района на Ябланица, в посока Варна. Това съобщиха от пресцентъра на Агенция „Пътна инфраструктура”. Поради пътнотранспортното произшествие временно е отклонено движението по околовръстния път на Ябланица. Инцидентът е станал по-рано в района, при който камион е катастрофирал и се е преобърнал. Шофьорът не е пострадал тежко, прегледан е. Предстои  изместването на камиона, за да бъде освободено платното от магистралата.", "date": "2017.08.16", "title": "София: Камион се е преобърнал на магистрала „Хемус” в района на Ябланица"}
{"url": "http://www.focus-news.net/news/2017/08/16/2426315/rrotothema-gartsiya-turskiyat-vanshen-ministar-chavushoglu-smyata-che-referendum-za-kyurdska-nezavisimost-mozhe-da-dovede-do-voyna-i-konflikti.html", "text": "Турският външен министър Чавушоглу смята, че насроченият за 25 септември 2017 г. референдум за независимост на кюрдския регион в Ирак може да доведе до конфликт с Багдад или до гражданска война, пише гръцкият вестник \"Рrotothema\", като се позовава на информация на TRT Haber.\r\nСпоред Чавушоглу \"Русия е показала, че разбира по-добре турската позиция по кюрдския проблем отколкото САЩ, въпреки че Вашингтон вече се опита да повлияе на кюрдското решение за референдума, макар и безрезултатно.", "date": "2017.08.16", "title": "\"Рrotothema\" (Гърция): Турският външен министър Чавушоглу смята, че референдум за кюрдска независимост може да доведе до война и конфликти"}
{"url": "http://www.focus-news.net/news/2017/08/16/2426316/radoslav-gizgindzhiev-art-lyato-dve-izlozhbi-shte-badat-predstaveni-v-ramkite-na-sedmitsata-na-fotografiyata-vav-veliko-tarnovo.html", "text": "Две изложби ще бъдат представени в рамките на Седмицата на фотографията във Велико Търново. Това каза в предаването „Царевград Търнов - славата и величието на България“ на Радио „Фокус“ Радослав Гизгинджиев, един от организаторите на събитието и част от проекта „Арт лято“. „Ще представим изложби на Генчо Петков и на Марина Чамуркова. Идеята не е да се покаже нещо, а нещо различно и интересно. Изложбата на Петков ще бъде по-провокативна и ще представи голото женско тяло. Освен, че хората ще могат да видят фотографиите, ще се запознаят и с техните автори. За съжаление, хората все по-рядко посещават галерии, затова решихме галериите да отидат при хората. Необходимо е изкуството по-директно да комуникира с обществото“, обясни той. Гизгинджиев коментира още, че медиите все по-рядко отразяват подобен тип събития, но интерeс към фотографията винаги ще има. „От проект „Арт лято“ освен върху изложби поставяме акцента и върху книгите и съвременните български писатели, както и различни благотворителни базари“, добави Гизгинджиев.", "date": "2017.08.16", "title": "Радослав Гизгинджиев, „Арт лято“: Две изложби ще бъдат представени в рамките на Седмицата на фотографията във Велико Търново"}
{"url": "http://www.focus-news.net/news/2017/08/16/2426317/deutsche-welle-pochivka-v-bosna-arabski-pari-i-svetski-strahove.html", "text": "Все по-голям брой туристи от арабските страни посещават столицата на Босна и Херцеговина – Сараево. Но въпреки приходите за туризма, присъствието им провокира страхове сред местното население, предава Deutsche Welle, като се позовава на статия в австрийския вестник Der Standard.\r\nКъм настоящия момент седмично в Сараево кацат 25 самолета от страните от Персийския залив, а от месец юни гражданите на Саудитска Арабия не се нуждаят от виза, за да посетят балканската страна. Мнозина босненци обаче са на мнение, че арабите са „некултурни“ и изпитват сериозни опасения, че присъствието на подобни туристи укрепва салафистката сцена в страната. Друг проблем е, че в покрайнините на Сараево, където лесно се забелязва концентрирано присъствие на араби, проституцията е във възход. \r\nСами по себе си арабите не посещават Босна и Херцеговина, за да я ислямизират. Проблемът се корени в това, че много от местните им екскурзоводи са салафисти. Никой не е в състояние да каже какви печалби реализират те, тъй като приходите им не са облагани с данъци. Единственото, което е ясно, че средствата, спечелени от тях, са вливани в потока за екстремистките общности. В последно време дипломатическите представителства на страните от Персийския залив призовават гражданите си да не наемат салафити за екскурзоводи, шофьори или детегледачки. Апелите им обаче остават без резултат, съобщава Радио „Фокус“ в рубриката „Балкански туристически часовник“.\r\nЗа Босна и Херцеговина туризмът е важен източник на приходи, но арабските посещения са на фона на едно общество, в което е налице липса на доверие между трите основни етнически групи, които го формират.", "date": "2017.08.16", "title": "Deutsche Welle: Почивка в Босна – арабски пари и светски страхове"}
{"url": "http://www.focus-news.net/news/2017/08/16/2426318/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Началникът на Генералния щаб на Иран генерал-майор Мохамед Бакери започна тридневната си визита в Турция със среща с турския си колега Хулуси Акар, като ситуацията със сигурността в региона е била основната тема на разговорите.\r\nПланираният от Регионалното правителство на (Иракски) Кюрдистан референдум за независимост е бил най-важният въпрос по време на обсъжданията на двете военни делегации.\r\nТе са се съгласили, че настояванията на кюрдите в Северен Ирак да проведат референдум и ефектът от евентуална независимост на иракските кюрди ще е негативен за териториалния интегритет и на двете страни.\r\nИран и Турция изразиха открито опозицията си срещу идеята за провеждане на подобен референдум в такива напрегнати времена за региона и предупредиха ръководството на иракските кюрди, че побобен ход може да се окаже „фатална грешка със сериозни последствия.“\r\nОсвен това, двете страни са се разбрали да увеличат съдействието си в осигуряването на граничния контрол, във връзка с борбата срещу незаконната Работническа партия на Кюрдистан (ПКК).\r\nВизитата на Бакери се провежда само една седмица, след като Турция започна да строи стена по границата си с Иран, която има за цел да подобри сигурността ѝ, да спре инфилтрацията на бойци на ПКК и контрабандата.\r\nПревод и редакция: \r\n*** Министърът на външните работи на Турция Мевлют Чавушоглу даде интервю за турска телевизия, в което предупреди, че ако се реализират плановете на ръководството на иракския автономен Кюрдски регион да проведе референдум за независимост, това може да доведе то гражданска война.„В тази страна (Ирак), която премина през толкова много проблеми, един такъв референдум за независимост може да направи ситуацията дори по-лоша“, заяви той.\r\n„Да не дава Господ, това може дори да доведе до гражданска война“, подчерта Чавушоглу.\r\nВ Турция има многобройно кюрдско малцинство, което според някои изчисления е една-четвърт от 80-милионното население на страната.\r\nПрез последните години Анкара има добри отношения с Кюрдското регионално правителство в Северен Ирак, но е изключително чувствителна към ходове, които водят към независимостта на региона.\r\n*** Президентът на САЩ Доналд Тръмп похвали северокорейския лидер Ким Чен-ун, за това, че се е отказал от плановете си да изстреля ракети към американския остров в Тихия океан, Гуам.\r\n“Ким Чен-ун от Северна Корея взе много мъдро и обосновано решение. Алтернативата на това решение, щеше да бъде и катастрофална, и неприемлива!“, написа Тръмп в Туитър.\r\n*** Пожарникари са пристигнали и са потушили пожар край летището на Саутенд, след предполагаема експлозия.\r\nГъст черен дим е можел да се забележи да се издига от хангар за самолети на летището в градчето Саутенд, графство Есекс, като на мястото на събитието са пристигнали шест противопожарни машини. \r\nИзвестно е, че димът е излязъл от хангар Air Livery в северната част на обекта, въпреки че летището все още функционира нормално.\r\n*** Близо 40 хиляди иракски войници се готвят за военните операции, чиято цел ще бъде освобождаването на Тал Афар от „Ислямска държава“.\r\nИракските власти обявиха, че градът, който се намира на 80 километра от Мосул, ще бъде следващата им цел в борбата с „Ислямска държава“.\r\nТал Афар, който има население от 200 хиляди души, бе интензивно бомбардиран от военновъздушните сили на коалицията, за да се разчисти пътя за сухопътните части. Тази сутрин, американски бомбардировачи извършиха няколко удара срещу позициите на двете хиляди бойци на „Ислямска държава“ в града.\r\nМестни медии твърдят, че бронирани колони са се насочили към града, който е на 70 километра от турската граница. \r\nВ операцията ще участват различни военни и полицейски части, включително около 40 шиитски и сунитски паравоенни формирования.\r\n*** Иран не трябва да се оттегля от международното ядрено споразумение, което бе сключено преди две години, счита Сергей Лавров.\r\nПо-рано иранският президент Хасан Роухани заплаши, че ще преразгледа споразумението, според което санкциите срещу Иран се махат, в замяна на това, Иран да допусне международен мониторинг на ядрената си програма.\r\n„Относно изявлението на иранския президент Роухани за възможността Иран да се оттегли от Съвместният план за действие, се надявам това да не се случи“, заяви руският външен министър.\r\n„Иран със сигурност ще се върне към по-напреднало състояние от ерата преди преговорите, за съвсем кратко време. Въпрос на дни и часове е“, заяви президентът на Иран.\r\n***Турският външен министър Мевлют Чавушоглу заяви, че въпросът с морската граница между Турция и Гърция продължава да е стои открит.\r\n\"Рrotothema\" твърди, че турският министър е заявил, че \"Турция няма да приеме \"де факто\" ситуацията в Егейско море\" като отново е поставил въпроса за статута на част от островите в близост до малоазийския бряг.\r\nПо думите на Чавушоглу \"между Турция и Гърция съществува поредица от взаимно свързани проблеми в Егейско море\". Между тях турският външен министър поставя статута на няколко малки, скалисти острова, както и факта че между Турция и Гърция не съществува договор, който да определя морската им граница.\r\nЧавушоглу смята, че досегашният статут на част от островите в източната част на Егейско море, според някои издания общо 18 на брой, се определя от Лозанския договор от 1923 г. и от Парижкият договор от 1947 г.\r\n*** Големите наводнения и кални свлачища в Сиера Леоне доведоха до смъртта на стотици.\r\nСред загиналите има и 100 деца, казаха представители на местните болници.\r\nЦентралната морга във Фритаун даде независим, но неофициален брой на смъртните случай. Според представителите й, загиналите вследствие на природните бедствия, са около 400 души.\r\n***Американските съюзници, включително Саудитска Арабия и Бахрейн, не са спазили принципа за религиозната свобода през 2016-та година, докато „Ислямска държава“ е извършила „геноцид“ срещу религиозните малцинства.\r\nТова заяви държавният секретар на САЩ Рекс Тилърсън, когато представи годишния доклад за религиозната свобода, който се изисква според закон приет от Конгреса през 1998-ма година. \r\nСаудитска Арабия трябва да „приеме по-големи нива на религиозна свобода за всичките си граждани“, заяви Рекс Тилърсън.\r\nТой цитира наказанията срещу „отстъпничество“, атеизъм, богохулство и обида срещу официалната държавна интерпретация на исляма, както и нападения срещу шиитите в Саудитска Арабия, като основни проявления на религиозната дискриминация в страната.\r\nДържавният секретар на САЩ призова Саудитска Арабия и Бахрейн, да прекратят дискриминацията срещу шиитите. \r\nБахрейнският външен министър заяви, че изказванията на Рекс Тилърсън са „неподходящи“ и показващи „дълбоко неразбиране на фактите“.", "date": "2017.08.16", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/16/2426319/ministar-nikolay-nankov-shte-inspektira-rehabilitatsiyata-na-patya-plovdiv-asenovgrad.html", "text": "Утре, 17 август, министърът на регионалното развитие и благоустройството Николай Нанков ще направи инспекция на строително-монтажните работи по разширяването на републиканския път Пловдив – Асеновград, съобщиха от пресцентъра на МРРБ. Стартът на рехабилитацията на финансирания по линия на Оперативна програма „Региони в растеж“ 2014 – 2020 проект бе даден на 10 август. \r\nНа събитието е поканен да присъства министър-председателят Бойко Борисов.", "date": "2017.08.16", "title": "Министър Николай Нанков ще инспектира рехабилитацията на пътя Пловдив – Асеновград"}
{"url": "http://www.focus-news.net/news/2017/08/16/2426320/burgas-nov-vodoprovod-reshava-starite-problemi-sas-snabdyavaneto-na-tri-sela.html", "text": "Нов водопровод ще захранва с питейна вода трите бургаски села Маринка, Твърдица и Димчево, съобщават от Община Бургас. Той се изгражда по проект на Община Бургас. Към този момент са приключили строително-монтажните работи на първия етап от неговата реализация, който включва изграждане на главен довеждащ водопровод от магистрален водопровод „Ясна поляна-Бургас“, строителство на нова водоснабдителна помпена станция в с. Маринка, тласкател от помпена станция „Маринка“ до съществуващи напорни водоеми за с. Твърдица и с. Маринка, реконструкция на главен водопроводен клон от напорен водоем за с. Маринка, реконструкция на съществуващ напорен водоем за с. Маринка и изграждане на допълнителен водоем за с. Твърдица. На вторият етап от изграждането на новата водоснабдителна мрежа ще се осигури захранването и на селата Димчево и Твърдица.\r\nПрез последните 20 години в трите бургаски села водоснабдяването беше съпроводено с редица проблеми. В момента те се захранват от собствени водоизточници. Маринка и Твърдица черпят вода от кладенци в землището на село Извор. Водата в Димчево идва от шахтов кладенец и нов сондаж.\r\nТези източници не могат да осигурят добро снабдяване. Слабият дебит често става причина чешмите да текат бавно, а при нарастване на потребителите през летния сезон се прибягва до режим на водоснабдяването. Съществуващите до този момент снабдителни съоръжения са изградени от етернитови тръби, които са амортизирани и често се получават аварии.\r\nНовоизграденият водопровод ще осигури необходимото количество питейна вода за битови нужди в трите населени места, прилежащите им вилни зони и ще позволи обособяването на нови терени в регулация. Водоснабдяването вече ще се осъществява не от старите източници, а чрез връзка с магистрален водопровод от система „Камчия“ чрез помпена станция „Победа“. Това от своя страна ще гарантира по-добро качество на питейната вода.", "date": "2017.08.16", "title": "Бургас: Нов водопровод решава старите проблеми със снабдяването на три села"}
{"url": "http://www.focus-news.net/news/2017/08/16/2426321/opredeleni-sa-predstavitelite-na-balgarskoto-pravitelstvo-pred-mezhdunarodnoto-byuro-po-izlozheniyata.html", "text": "Правителството определи представителството на държавата пред Международното бюро по изложенията (МБИ) със седалище в Париж, Франция.Това съобщиха от правителствената информационна служба.  За официални представители на българското правителството пред МБИ са определени заместник-министърът на икономиката, отговарящ за външноикономическата политика, посланикът на Република България във Френската република и Княжество Монако и търговско-икономическият съветник в Службата по търговско-икономически въпроси в Париж, Франция.", "date": "2017.08.16", "title": "Определени са представителите на българското правителство пред Международното бюро по изложенията"}
{"url": "http://www.focus-news.net/news/2017/08/16/2426322/gazzettagr-gartsiya-turskiyat-ministar-chavushoglu-smyata-che-mezhdu-turtsiya-i-gartsiya-ne-sa-nalitse-legitimni-granitsi-opredeleni-s-mezhdunaroden-dogovor.html", "text": "Турският министър Чавушоглу смята, че между Турция и Гърция не са налице легитимни граници, определени с международен договор, пише гръцкото издание \"Gazzetta\", като цитира изявление на Мевлют Чавушоглу в отговор на парламентарен въпрос.\r\nПо повод Лозанския договор от 1923 г. и от Парижкия договор от 1947 г., в които са заложени сегашните морски граници, турският министър на външните работи смята, че \"става въпрос за различно тълкувание на техните членове\"\r\nСпоред \"Gazzetta\" Чавушоглу е заявил, че \"страната му ще се намери решение на съществуващите проблеми в контекста на международното право, като имат предвид нейните права и интереси\".", "date": "2017.08.16", "title": "\"Gazzetta.gr\" (Гърция): Турският министър Чавушоглу смята, че между Турция и Гърция не са налице легитимни граници, определени с международен договор"}
{"url": "http://www.focus-news.net/news/2017/08/16/2426323/ministar-temenuzhka-petkova-shte-inspektira-izgrazhdaneto-na-lupinga-lozenets-nedyalsko.html", "text": "Министърът на енергетиката Теменужка Петкова ще инспектира изграждането на двадесет километровата газопроводна отсечка „Лозенец-Недялско“, съобщиха от пресцентъра на Министерството на енергетиката. Изграждането на лупинга е част от проекта за рехабилитация, модернизация и разширение на съществуващата газопреносна инфраструктура на територията на България. С изпълнението на проекта ще се повиши сигурността на преносната система на „Булгартрансгаз“ ЕАД. \r\nИнспекцията ще се проведе в 15.00 часа, на 17 август, четвъртък, в района на пътя Палаузово-Недялско, Ямбол. За участие в инспекцията е поканен и министър-председателят Бойко Борисов.", "date": "2017.08.16", "title": "Министър Теменужка Петкова ще инспектира изграждането на лупинга „Лозенец-Недялско“"}
{"url": "http://www.focus-news.net/news/2017/08/16/2426324/ekathimerini-gratskiyat-prezident-otnovo-nastoyava-germaniya-da-plati-reparatsii-na-gartsiya-za-vtorata-svetovna-voyna.html", "text": "Гръцкият президент Прокопис Павлопулос поднови исканията си за военни репарации от страна на Германия, заради Втората световна война, предава Ekathimerini.\r\nГоворейки на посещение в село северозападното гръцко село Комено, където през Втората световна война повече от 300 души, са били екзекутирани от нацистите, президентът Павлопулос заяви, че страната му има право да иска репарации за щетите, нанесени от германците в периода 1941-1944. \r\n„Нашите искания са легално ефективни и правно приложими“, заяви той.\r\nГермания отдавна е отхвърлила възможността да плати на Гърция военни репарации. Според германските власти, Германия е уважила задълженията си с плащането на 115 милиона марки на Гърция през 1960-та година. Симеон Миланов", "date": "2017.08.16", "title": "Ekathimerini: Гръцкият президент отново настоява Германия да плати репарации на Гърция за Втората световна война"}
{"url": "http://www.focus-news.net/news/2017/08/16/2426325/plovdiv-v-grada-prodalzhava-kampaniyata-za-stimulirane-na-zhitelite-da-registrirat-domashnite-si-kucheta.html", "text": "В Пловдив продължава кампанията за стимулиране на жителите да регистрират домашните си кучета. Това съобщиха за Радио „Фокус“ – Пловдив от отдел „Връзки с обществеността“ в Общината. Инициативата „Регистрирай куче и спечели награда – 2017” е посветена на Международния ден за защита на безстопанствените животни – 4 април. Единственото условие към собствениците на кучетата, за да се включат в кампанията, е животните да са идентифицирани с микрочип. Целта на инициативата е да стимулира активността на собствениците да декларират в администрацията притежаването на куче. В район „Западен“ днес е награден поредният собственик, регистрирал кучето си. Той е получил подаръци за своя домашен любимец, сред които одеяло за куче, гребен, козметика, играчка и други аксесоари.\r\nТони МИХАЙЛОВ", "date": "2017.08.16", "title": "Пловдив: В града продължава кампанията за стимулиране на жителите да регистрират домашните си кучета"}
{"url": "http://www.focus-news.net/news/2017/08/16/2426326/tportalhr-turizmat-v-harvatiya-zavisi-ot-spravyaneto-s-problema-s-otpadnite-vodi.html", "text": "Хърватия е една от най-популярните ваканционни дестинации на Балканския полуостров и затова едва ли е учудващо, че през настоящата 2017 г. страната очаква приходи от туризма в размер на 10 млрд. евро. Ако прогнозите се оправдаят, то Хърватия ще регистрира поредна година на исторически ръст на туризма. Но ако дори и само един милиард от тези средства не бъдат инвестирани в подобряването на инфраструктурата в атрактивните, но пренаселени курорти, картината след две, най-много три години може да се окаже съвсем различна, коментира журналистът Ренато Баретич в статия за специализирания туристически сайт tportal.hr.\r\nУправлението на туризма в Хърватия се свежда преди всичко до статистическо увеличение на броя на леглата за настаняване и реализираните нощувки. Но красивите курорти са изправени пред сериозен проблем с канализацията и водоснабдяването. Съвсем наскоро новият кмет на Дубровник – една от „перлите“ на Адриатическото крайбрежие, разкри, че 80 на 100 от канализационните тръби в Стария град са запушени от отпадна мазнина от безбройните ресторанти, в които посетителите дават своя принос за бума в туризма. Дубровник обаче съвсем не е единственият град по крайбрежието, изправен пред подобен проблем, съобщава Радио „Фокус“ в рубриката „Балкански туристически часовник“.\r\nСпоред Баретич би било лудост да се продължи с увеличаването на капацитета за настаняване на туристи, без да бъде помислено за опасността от евентуалната катастрофа, която може да настъпи в резултат на пропукване на канализационните тръби. При подобен инцидент, в който улиците ще затънат в отпадни води, а над „туристическите перли“ ще се разнесе непоносима миризма, почиващите ще бъдат отблъснати от хърватските курорти. В дългосрочен план това ще доведе до драстичен спад на БВП на Хърватия в резултат на разпадането на туристическата индустрия, но и до плашещи промени в манталитета на местното население, свикнало да се препитава от туризма.", "date": "2017.08.16", "title": "Tportal.hr: Туризмът в Хърватия зависи от справянето с проблема с отпадните води"}
{"url": "http://www.focus-news.net/news/2017/08/16/2426327/the-new-arab-yazidite-i-asiriytsite-imat-rezervi-otnosno-referenduma-za-nezavisimost-na-irakski-kyurdistan.html", "text": "С приближаването на възможния референдум за независимост на Иракски Кюрдистан, въпросът за правата на малцинствата се повдига все по-остро пред правителствата в Багдад и Ербил, пише The New Arab .\r\nХристиянската общност в Ирак се е свила от 1,5 милиона души до едва 250 хиляди през последните години, според доклад на Световния съвет на църквите.\r\nДесетки иракски християни, най-вече от асирийската етническа група, напускат страната ежедневно, за да търсят нов живот в Северна Америка и Европа. Тези, които остават в страната, имат резерви относно референдума за независимост на Иракски Кюрдистан.\r\nПрез юли Кюрдското регионално правителство (КРП) принудително премахна от поста му, асирийският кмет Айез Абед Джавахрех, за да го замени с фигура близка до управляващата „Кюрдска демократична партия“.\r\nАсирийската правозащитничка Диана Саркасян заяви, че „премахването и намесата в политическото ръководство в Ал Кош, показва колко малко уважение има КРП за малцинствата“.\r\nСлед премахването на кмета, асирийци се събраха в Ал Кош на протест, на който се развяваха знамената на Ирак, а не на КРП. По-рано този месец асирийците изразиха притесненията си за референдума пред представители на САЩ, заявявайки, че „КРП не е демокрация“.\r\nДруго малцинство, което може да се обяви против референдума са язидите. Лидерът на язидските „Синджарски отряд за съпротива“ (СОС) Хайдар Шашо заяви, че геноцидът, който „Ислямска държава“ извърши срещу народа му „не би станал, ако имаше независим Кюрдистан“. \r\nВъпреки това, голяма част от язидите смятат, че кюрдската „Пешмерга“, е изоставила отбранителните позиции в Синджар през 2014-та година, оставяйки местните в ръцете на „Ислямска държава“. Симеон Миланов", "date": "2017.08.16", "title": "The New Arab: Язидите и асирийците имат резерви относно референдума за независимост на Иракски Кюрдистан"}
{"url": "http://www.focus-news.net/news/2017/08/16/2426328/haskovo-voennosluzheshti-se-vklyuchvat-v-gaseneto-na-pozhara-kray-selata-prisadets-i-filipovo-pozharat-kray-selo-sakartsi-e-lokaliziran.html", "text": "Военнослужещи се включват в гасенето на пожара край селата Присадец и Филипово, съобщиха от пресцентъра на Областна администрация - Хасково. Пожарът край тополовградските села Присадец и Филипово се разраства в посока Маточина. Ситуацията е остава сложна. Това е причината преди минути да бъде поискана помощ от военните. С нарочно писмо, изпратено от Областна администрация Хасково, за овладяване на ситуацията е поискана помощ от Военно формирование 52 740 в Хасково. В района продължава да духа бурен вятър. Цяла нощ ще продължат опитите на пожарникари, горски и доброволци за овладяване и локализиране на пожара. Към Маточина вече е пренасочена част от противопожарната техника, която работеше край село Сакарци. Там пожарът вече е локализиран. Изпепелени са 800 декара сухи треви и храсти. Няма стопански загуби. Част от огнеборците и горските остават на този терен, за да предотвратят ново разрастване на огъня. Ситуацията в Тополовградско се контролира лично от директора на РДПБЗН комисар Николай Вълчев, който увери, че няма опасност за населените места, хората, селскостопанска продукция и постройки.", "date": "2017.08.16", "title": "Хасково: Военнослужещи се включват в гасенето на пожара край селата Присадец и Филипово, пожарът край село Сакарци е локализиран"}
{"url": "http://www.focus-news.net/news/2017/08/16/2426329/ministar-nikolina-angelkova-provede-rabotna-sreshta-s-generalniya-menidzhar-na-turskite-aviolinii-za-balgariya.html", "text": "Министърът на туризма Николина Ангелкова проведе работна среща с Мехмед Гюркайнак – генерален мениджър на Turkish Airlines – България, съобщиха от пресцентъра на министерството. Двамата обсъдиха перспективите за двустранно сътрудничество, което още да повиши обмена на туристи в страните. Положителна е тенденцията за развитие на туристическите контакти между двете държави. Данните показват, че за периода януари – юни 2017 г. визитите в България от Турция са близо 534 хил., което е ръст от 6 процента спрямо същия период година по-рано. Така за полугодието южната съседка е трети чуждестранен пазар за страната ни според данните на Националния статистически институт.  \r\nНад 293,5 хил. от визитите на турски граждани у нас са били с цел туризъм. Увеличението в тази категория е 8 на сто. От тях само за почивка и ваканция са пътували близо 202 хил. турски граждани. Те са с над 10% повече спрямо първите 6 месеца на 2016 г. През миналата година турските граждани са осъществили над 1,3 млн. пътувания до България, от тях 565 хил. туристически, което е ръст от 8,9%\r\nВ същото време за първите 6 месеца на 2017 г. българите, които са пътували към Турция, са повече от 643 хил, което е 5,7% ръст спрямо същия период на миналата година. А за цялата 2016 г. пътувалите български граждани към Турция са били над 1,2 млн.\r\nМехмед Гюркайнак е на поста в България от февруари 2017 г., като е директор както за София, така и за офиса на авиокомпанията във Варна. Работи за авиокомпанията от 2011 г. По образование е машинен инженер, завършил е магистратура в САЩ, специалност „Финанси“.", "date": "2017.08.16", "title": "Министър Николина Ангелкова проведе работна среща с генералния мениджър на турските авиолинии за България"}
{"url": "http://www.focus-news.net/news/2017/08/16/2426330/afp-ispanskata-bregova-ohrana-spasi-330-imigranti-vav-vodite-mezhdu-maroko-i-evropa.html", "text": "Испанската брегова охрана спаси повече от 330 имигранти от седем лодки, във водите между Мароко и Европа, предава AFP.\r\n„Общо 339 души бяха спасени, от седем малки лодки към 1:00 местно време досега“, заяви говорител на бреговата охрана.\r\nСред спасените има поне 19 малолетни деца и едно бебе. Те са откарани в крайбрежния град Тарифа.\r\n„Високият брой на лодките, които идват това лято към испанския бряг, е необичаен“, заяви говорителят на бреговата охрана.\r\nАгенция „Фокус“ припомня, че до 9 август в Испания са влезли 8,385 имигранти, а ще 121 са се удавили в морето, според Международната организация за миграция. Симеон Миланов", "date": "2017.08.16", "title": "AFP: Испанската брегова охрана спаси 330 имигранти във водите между Мароко и Европа"}
{"url": "http://www.focus-news.net/news/2017/08/16/2426331/sky-news-petima-izcheznali-sled-intsident-s-amerikanski-voenen-helikopter-kray-havay.html", "text": "Петима души са изчезнали след като американски военен хеликоптер се разби в морето близо до Хавай, предава Sky News. Властите изгубиха контакт с хеликоптер „UH-60 Блекхоук“ около 22 ч местно време. Това се случи по време на учение край брега на остров Оаху. \r\nСпасителната операция започна веднага. В нея участват самолет, два хеликоптера и няколко лодки. Няма данни за необичайни климатични условия.\r\nГоворителят на 25-та дивизия полковник Къртис Кийлог заяви, че подобни нощни учения, са обичайни за екипажите на военните хеликоптери. Симеон Миланов", "date": "2017.08.16", "title": "Sky News: Петима изчезнали след инцидент с американски военен хеликоптер край Хавай"}
{"url": "http://www.focus-news.net/news/2017/08/16/2426332/d-r-aleksandar-kalaydzhiev-narastva-broyat-na-horata-preminavashti-prez-zadalzhitelnite-godishni-profilaktichni-pregledi.html", "text": "Нараства броят на хората, преминаващи през задължителните годишни профилактични прегледи. Това каза за Радио „Фокус“ – Пловдив д-р Александър Калайджиев, председател на Сдружението на общопрактикуващите лекари в Пловдив. По думите му към днешна дата се наблюдава заинтересованост и търсене на профилактичните прегледи, въпреки рестрикциите на Здравната каса. „Най-вероятно много от хората вече са видели ползата от годишните профилактичните прегледи. Проблем обаче е, че тази година обемът на профилактичните прегледи и изследвания е намален. Изследването на кръвната захар, което до миналата година беше задължителна за хора с фамилна анамнеза „диабет“ или с риск от заболяването, тоест с наднормено тегло или с метаболитен синдром, тази година е отпаднало от лимитите на Касата. Изследването за холестерол вече се прави веднъж на пет години, а преди беше по-често. По съвет на лекаря, пациентът може да си ги заплати, ако има желание и възможност“, коментира д-р Александър Калайджиев.\r\nПредседателят на Сдружението на общопрактикуващите лекари в Пловдив посочи, че друг проблем е неразличаването на прегледите, извършвани по месторабота и тези, които се изисква по закон да бъдат направени от личния лекар веднъж годишно. „Прегледът, който се извършва по месторабота като профилактичен преглед е по Закона за трудовата медицина. Той не е същият като този, който се изисква да бъде извършен веднъж годишно при личния лекар и който подлежи на санкция от РЗИ, ако не бъде направен. Санкцията по закон за хора, които не са преминали задължителния годишен профилактичен преглед, е от 50 до 200 лева. Въпреки, че са били прегледани профилактично на местоработата си, пациентите трябва да посетят и личния си лекар“, обясни д-р Александър Калайджиев.\r\nТони МИХАЙЛОВ", "date": "2017.08.16", "title": "Д-р Александър Калайджиев: Нараства броят на хората, преминаващи през задължителните годишни профилактични прегледи"}
{"url": "http://www.focus-news.net/news/2017/08/16/2426333/nyama-opasni-yaytsa-i-yaychni-produkti-na-balgarskiya-pazar.html", "text": "Няма данни за наличие на замърсени с фипронил яйца и яйчни продукти на българския пазар. Ветеринарномедицински препарати, съдържащи веществото не са разрешени за употреба при кокошки носачки. Това съобщиха от пресцентъра на Министерство на земеделието, храните и горите. Разпространението на тези яйца започва от Белгия и Холандия, след което са били разпространени и в други европейски страни. \r\nКомпетентните органи за безопасност на храните на страните членки обменят постоянно информация по Системата за бързо предупреждение за храни и фуражи (RASFF). При наличие на риск за потребителите Министерството на земеделието, храните и горите, респективно Българската агенция по безопасност на храните своевременно ще предприеме всички необходими действия за неразпространение  на опасните храни и ще информира обществото.", "date": "2017.08.16", "title": "Няма опасни яйца и яйчни продукти на българския пазар"}
{"url": "http://www.focus-news.net/news/2017/08/16/2426334/ekurd-daily-kyurdska-delegatsiya-se-sreshta-s-vitseprezidenta-na-irak-za-da-obsadyat-referenduma-za-nezavisimost-na-irakski-kyurdistan.html", "text": "Високопоставена делегация от Кюрдското регионално правителство (КРП) , е на посещение в Багдад, за да обсъди референдума за независимост на Иракски Кюрдистан с вицепрезидента Нури ал Малики, предава Ekurd Daily. Бившият премиер и настоящ вицепрезидент ал Малики, е яростен критик на референдума за независимост на кюрдския регион в Северен Ирак. Визитата се случва след като делегацията се срещна по-рано с редица дипломати в Багдад, включително иракския премиер Хайдар ал Абади. Делегацията се срещна и с председателя на иракския парламент Салим ал Джабури. Според кюрдската делегация, Салим ал Джабури е заявил, че уважава волята на гражданите на Иракски Кюрдистан.  Симеон Миланов", "date": "2017.08.16", "title": "Ekurd Daily: Кюрдска делегация се среща с вицепрезидента на Ирак, за да обсъдят референдума за независимост на Иракски Кюрдистан"}
{"url": "http://www.focus-news.net/news/2017/08/16/2426335/pazardzhik-namalyava-populatsiyata-na-padpadak-v-oblastta.html", "text": "Популацията на пъдпъдък в Пазарджишки регион намалява, каза за Радио „Фокус“ – Пазарджик Евгени Абаджиев, председател на ЛРД „Сокол 1893“ – Пазарджик. Според него от една страна това се дължи на жегите, а от друга – на безредиците в държави като Сирия, Ливан и Египет, където се ловят промишлени количества пъдпъдъци. „Ако завали дъжд и захладнее след седмица, може и да се появят пъдпъдъци, но за сега ситуацията е катастрофална“, отбеляза Абаджиев. Той допълни, че подобно е и положението при гургулицата. „В нашия регион има прекалено много слънчоглед. Гургулицата е пръсната по различните блокове и сега трудно се ловува“, уточни председателят. Абаджиев каза също, че ловците от дружеството се грижат за дивеча и извършват разселване на различни видове. „Вече сме разселили 600 фазана, 200 кеклика и 600 патици“, каза също той.\r\nВаня НИКОЛОВА", "date": "2017.08.16", "title": "Пазарджик: Намалява популацията на пъдпъдък в областта"}
{"url": "http://www.focus-news.net/news/2017/08/16/2426336/predstoyashti-sabitiya-v-stranata-za-17-avgust-agentsiya-fokus.html", "text": "***\r\nОт 12.00 часа при кръстовището на околовръстния път на Пловдив с пътя Пловдив - Асеновград министърът на регионалното развитие и благоустройството Николай Нанков ще направи инспекция на строително-монтажните работи по разширяването на републиканския път Пловдив – Асеновград.\r\n***\r\nОт 15.00 часа в района на пътя Палаузово-Недялско, Ямбол, министърът на енергетиката Теменужка Петкова ще инспектира изграждането на двадесет километровата газопроводна отсечка „Лозенец-Недялско“.\r\n***\r\nОт 11.00 часа в зала \"Пресцентър\" на приземния етаж на Министерството на труда и социалната политика министър Бисер Петков ще представи приоритетите от управленската програма на правителството за периода 2017-2021 г. в сферата на социалната и демографската политика.\r\n***\r\nОт 10.00 часа 5 състав на Специализирания наказателен съд ще гледа делото срещу Красимир К., Производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).\r\n***\r\nОт 10.30 часа в Музея за история на София (бившата Централна минерална баня), ет. 2, площад „Бански“ 1, ще се проведе специално събитие, посветено на приказки за добрината.\r\n***\r\nОт 15.30 часа в хотел ,,Астра” ще се проведе Работна среща на регионалните представители и членове на Съюз на преподавателите по авто-мото подготовка (СПАМП) в гр. София, на която ще присъства и зам.-министърът на Транспорта, информационните технологии и съобщенията Ангел Попов. Основните теми, които ще бъдат разгледани и дискутирани ще бъдат свързани с изменението на учебната документация за обучение на кандидат-водачи на МПС. \r\n***\r\nОт 16.00 часа в зала №5 в сградата на Общината ще се проведе публично обсъждане на отчета за изпълнение на бюджета на Общината за 2016 г.\r\n***\r\nОт 19.00 часа в к.к. Слънчев бряг, комплекс Какао бийч, ще се проведе концерт, част от турнето One Love.\r\n***\r\nОт 11.00 часа в Детския център „Хамбарите“ на Санаторно-оздравителния комплекс „Камчия“ ще бъде открито шестото издание на Международния фестивал „Магията на куклите“.\r\n***\r\nОт 15.00 часа, в залата на 6 ет. в административната сграда кметът на Община Видин Огнян Ценков ще връчи благодарствени адреси на доброволците, съдействали при реализирането на Първия летен фестивал \"Крепост на вековете \"Баба Вида\".\r\n***\r\nОт 10.00 часа в читалня на библиотека при НЧ „Развитие 1869“ ще се проведе драматизация на приказка.\r\n***\r\nНай-добрите български играчи и треньори по снукър ще правят демонстрации на открито във Враца.\r\n***\r\nВ града ще бъдат открити два къта за отдих (в кварталите \"Гурково\" и \"Видбол\"), реализирани по проекти в рамките на Програма \"Местни инициативи\" на Община Видин. На събитието ще присъства заместник-кметът на общината Венци Пасков.\r\n***\r\nОт 11.00 часа в приемната на Регионалната инспекция по околната среда и водите ще се проведе работна среща по проблемите на млекопреработвателния сектор.\r\n***\r\nОт 11.00 часа в Зала 1 на Областна администрация Русе ще бъде проведена встъпителна пресконференция относно иницииране на изследвания за туберколоза сред рискови групи на територията на областта.\r\n***\r\nОт 8.00 до 13.30 часа на гарнизонното стрелбище на поделение то Военното формирование  28330 ще се проведе  планирани стрелби. \r\n***\r\nОт 18.00 часа в зала „Петър Стайков“ в Клуба на дейците на културата ще бъде представена самостоятелна изложба живопис на художника  Станчо Станев.\r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.", "date": "2017.08.16", "title": "Предстоящи събития в страната за 17 август (Агенция „Фокус”)"}
{"url": "http://www.focus-news.net/news/2017/08/16/2426337/desislava-atanasova-gerb-balgarskite-darzhavni-institutsii-tryabva-da-napravyat-proverka-po-kazusa-tsankov-kamak-i-da-zapoznayat-obshtestvoto-s-rezultatite.html", "text": "Българските държавни институции трябва да направят проверка по казуса „Цанков камък“ и да запознаят обществото с резултатите. Това коментира за обзорното предаване „Това е България“ по Радио „Фокус“ народният представител от ГЕРБ Десислава Атанасова. По думите ѝ има нови обстоятелства по внесения от ГЕРБ в прокуратурата сигнал за „Цанков камък“.\r\n„Има нови обстоятелства по отношение на това, че в момента този енергиен проект на практика не работи. Не е ясно и доколко той е рентабилен, защото по данни на експерти той ще се изплати след стотици години. Това, което е ново, е извършването на непланирани ремонтни дейности във връзка с работата на хидросъоръжението на практика“, обясни тя. В отговор на въпрос защо правителствата на ГЕРБ са довършили този проект, Атанасова припомни думите на премиера Борисов при откриването на „Цанков камък“:„Този проект и да беше незавършен, щеше да бъде лошо за държавата, защото ощетява обществото ни чрез финансов ресурс. Ако го завършим - също, защото той може би няма да е достатъчно рентабилен“. Така стана и с „Белене“ – едни неизгодно подписани договори доведоха до огромни загуби за българската държава, изчислени над 3,5 милиарда. Така стана с „Цанков камък“, да не припомняме магистрала „Люлин“, която беше незавършена; да не припомняме „Дунав мост 2“, който също беше пред провал. Там знаете, че имаше специално удължаване на срока от Европейската комисия, така че България и Румъния да не загубят поне инвестираните средства в тези проекти. Тук ситуацията е същата”, коментира още Десислава Атанасова.\r\nТя допълни, че на правителствата на ГЕРБ се е налагало да довършват проекти, макар и недостатъчно рентабилни, заради вече вложените средства. Атанасова каза още, че трябва да стане ясно кой и при какви условия е договарял условията по „Цанков камък“ и кой трябва да носи отговорност.", "date": "2017.08.16", "title": "Десислава Атанасова, ГЕРБ: Българските държавни институции трябва да направят проверка по казуса „Цанков камък“ и да запознаят обществото с резултатите"}
{"url": "http://www.focus-news.net/news/2017/08/16/2426338/the-jerusalem-post-bivshite-amerikanski-prezidenti-dzhordzh-bush-mladshi-i-starshi-osadiha-rasizma-i-antisemitizma.html", "text": "Бившите президенти на САЩ Джордж Буш младши и баща му Буш старши, осъдиха крайнодясното мероприятие,  което се проведе във Вирджиния, довеждайки до смъртта на една жена, предава The Jerusalem Post.\r\n„Америка трябва да отхвърли расизма, антисемитизма и омразата във всичките й форми. Докато се молим за Шарлотсвил, си припомняме фундаменталните истини записани от най-прочутия гражданин на този град, в Декларацията на независимостта“, заявиха двамата бивши президенти. \r\nАгенция „Фокус“ припомня, че един от бащите основатели на САЩ Томас Джеферсън е живял в Шарлотсвил.  Симеон Миланов", "date": "2017.08.16", "title": "The Jerusalem Post: Бившите американски президенти Джордж Буш младши и старши осъдиха расизма и антисемитизма"}
{"url": "http://www.focus-news.net/news/2017/08/16/2426339/nimh-utre-shte-bade-predimno-slanchevo-s-maksimalni-temperaturi-mezhdu-29-i-34.html", "text": "През нощта ще е предимно ясно, утре – предимно слънчево. Около и след обяд ще се развива купеста облачност. Краткотрайни превалявания ще има само на изолирани места. Ще духа слаб, в източната половина от страната – умерен север-североизточен вятър. Максималните температури ще са между 29° и 34°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартина Цветанова.\r\nАтмосферното налягане е малко по-високо от средното за август и ще остане без съществена промяна.\r\nНад Черноморието ще има по-често значителна облачност, но почти без валежи. Ще духа умерен север-североизточен вятър. Максималните температури ще са 27°-30°. Температурата на морската вода е 25°-26°. Вълнението на морето ще бъде около 3 бала. Над планините ще е предимно слънчево, след обяд ще се развива купеста облачност, но само на изолирани места ще превали. Ще духа умерен до силен североизточен вятър. Максималната температура на височина 1200 метра ще е около 25°, на 2000 метра – около 16°.\r\nДо края на седмицата времето ще бъде предимно слънчево, в петък около и след обяд с развитие на купеста облачност. Вятърът ще бъде от североизток, слаб, в Източна България - до умерен. Температурите бавно ще се повишават и в събота, когато ще има и най-много слънце, а вятърът ще се ориентира от изток-югоизток, максималните ще са между 32° и 37°. В неделя през по-голямата част от деня ще се задържи слънчево и температурите ще са високи. Привечер и през нощта срещу понеделник над западните райони ще се развива купеста облачност и на места там ще превали и прегърми. В Дунавската равнина вятърът ще се ориентира от северозапад, с него ще започне захлаждане.", "date": "2017.08.16", "title": "НИМХ: Утре ще бъде предимно слънчево с максимални температури между 29° и 34°"}
{"url": "http://www.focus-news.net/news/2017/08/16/2426340/reuters-donald-tramp-shte-obsadi-sas-savetnitsite-si-po-sigurnostta-amerikanskata-strategiya-za-afganistan.html", "text": "Президентът на САЩ Доналд Тръмп и вицепрезидентът Майк Пенс ще се срещнат с екипа си от съветници по сигурността, с които ще обсъдят американската стратегия в Южна Азия, предава Reuters.\r\nАмериканското правителство работи за създаването на нова стратегия, чиято цел ще е разрешаването на продължилия много години конфликт в Афганистан, както и в пограничните региони на Пакистан. САЩ ще решават дали да разполагат допълнително войници, които да се бият срещу талибаните. Симеон Миланов", "date": "2017.08.16", "title": "Reuters: Доналд Тръмп ще обсъди със съветниците си по сигурността американската стратегия за Афганистан"}
{"url": "http://www.focus-news.net/news/2017/08/16/2426341/irna-germanskiyat-poslanik-v-irak-zayavi-che-referendumat-za-nezavisimost-na-irakski-kyurdistan-ne-razreshava-regionalnite-problemi.html", "text": "Германският посланик в Ирак Кирил Нан заяви, че според Берлин при сегашните условия, референдумът за независимост на Кюрдистан, няма да помогне за разрешаването на регионалните проблеми, предава иранската информационна агенция IRNA.\r\nГерманският посланик каза, че планът за референдум, който да се проведе на 25 септември, нито ще помогне за разрешаване на проблемите, нито е подходящ начин за тази цел. Кирил Нан подчерта, че Германия е обявила позицията си, както на Иракски Кюрдистан, така и на Ирак. Симеон Миланов", "date": "2017.08.16", "title": "IRNA: Германският посланик в Ирак заяви, че референдумът за независимост на Иракски Кюрдистан не разрешава регионалните проблеми"}
{"url": "http://www.focus-news.net/news/2017/08/16/2426342/plovdiv-zatvaryat-tunela-na-bul-tsar-boris-iii-obedinitel-prez-noshtta-v-chetvartak-sreshtu-petak-za-podmyana-na-osvetlenieto.html", "text": "Затварят тунела на бул. „Цар Борис III Обединител“ в Пловдив през нощта в четвъртък срещу петък за подмяна на осветлението. Това съобщи за Радио „Фокус“ – Пловдив дежурен от ОП „Организация и контрол на транспорта“. За времето от 22:00 часа на 17 август до 05:00 часа на следващия ден ще бъдат извършени неотложни аварийни дейности по възстановяване на осветлението в тунела. За целта е необходимо да бъде спряно движението по бул. „Цар Борис III Обединител”, в участъка от ул. „Света Петка” до бул. „Шести септември”. Ще бъде поставена вертикална сигнализация за обозначаване на обекта. Изпратено е писмо до Областната дирекция на МВР за осигуряване на съдействие за безпроблемното извършване на предвидените ремонтни дейности.\r\nТони МИХАЙЛОВ", "date": "2017.08.16", "title": "Пловдив: Затварят тунела на бул. „Цар Борис III Обединител“ през нощта в четвъртък срещу петък за подмяна на осветлението"}
{"url": "http://www.focus-news.net/news/2017/08/16/2426343/reuters-germaniya-gleda-optimistichno-na-kitayskiya-natisk-sreshtu-severna-koreya.html", "text": "Германският външен министър Зигмар Габриел заяви, че всички са притеснени от ескалацията на Корейския полуостров, но китайският натиск срещу Северна Корея, го прави по-оптимистичен, предава Reuters.\r\n„От вчера сме по-оптимистични. Смятам, че преди всичко, китайският натиск допринесе за изявленията от Северна Корея относно прекратяването на идеите за стрелба с ракети срещу Гуам“, заяви Габриел.\r\nСпоред него, китайският натиск срещу Пхенян е „проработил“. Симеон Миланов", "date": "2017.08.16", "title": "Reuters: Германия гледа оптимистично на китайския натиск срещу Северна Корея"}
{"url": "http://www.focus-news.net/news/2017/08/16/2426344/stara-zagora-izvarshvat-se-intenzivni-remontnite-deynosti-v-detska-gradina-temenuga.html", "text": "Извършват се интензивни ремонтните дейности в Детска градина „Теменуга”, каза за Радио „Фокус“", "date": "2017.08.16", "title": "Стара Загора: Извършват се интензивни ремонтните дейности в Детска градина „Теменуга”"}
{"url": "http://www.focus-news.net/news/2017/08/16/2426345/d-r-aleksandar-kalaydzhiev-preporachitelno-e-uchenitsite-da-preminat-prez-iziskuemite-profilaktichni-pregledi-nay-kasno-sedmitsa-predi-15-septemvri.html", "text": "Препоръчително е учениците да преминат през изискуемите профилактични прегледи най-късно седмица преди започването на учебната година. Това каза за Радио „Фокус“ – Пловди", "date": "2017.08.16", "title": "Д-р Александър Калайджиев: Препоръчително е учениците да преминат през изискуемите профилактични прегледи най-късно седмица преди 15 септември"}
{"url": "http://www.focus-news.net/news/2017/08/16/2426346/tenis-grigor-dimitrov-pobedi-felisiano-lopes-v-dva-seta-na-mastars-turnira-v-sinsinati.html", "text": "Григор Димитров започна успешно  участието си на „Мастърс“ турнира в Синсинати. Той победи испанеца Фелисиано Лопес със 7:6, 6:4 и взе реванш за загубата на турнира в Куинс, преди Уимбълдън тази година, където бъдещият шампион, 36-годишният Лопес победи Димитров с 2:1 сета.\r\nВ следващия кръг българинът ще срещне победителя от мача между Мичел Крюгер и Хуан Мартин Дел Потро. Аржентинецът спечели трудния двубой  срещу Томаш Бердих с 3:6, 7:6, 6:0, докато американският квалификант Крюгер, победи с 6:2, 6:1 французина Беноа Пер.", "date": "2017.08.16", "title": "Тенис: Григор Димитров победи Фелисиано Лопес в два сета на „Мастърс“ турнира в Синсинати"}
{"url": "http://www.focus-news.net/news/2017/08/16/2426347/afp-pri-vazdushni-udari-na-vodenata-ot-sasht-koalitsiya-sa-zaginali-17-siriyski-tsivilni.html", "text": "При въздушни удари на водената от САЩ коалиция срещу „Ислямска държава“, са загинали 17 сирийски цивилни в Ракка, предава AFP. САЩ и съюзниците им предоставят военновъздушна подкрепа за „Сирийските демократични сили“, които се сражават срещу „Ислямска държава“.\r\nОт понеделник досега, са загинали 38 цивилни, според Сирийската обсерватория за човешки права.\r\nСред загиналите в сряда има и пет деца. От коалицията заявиха, че вземат мерки за избягване на жертвите сред цивилното население. Симеон Миланов", "date": "2017.08.16", "title": "AFP: При въздушни удари на водената от САЩ коалиция, са загинали 17 сирийски цивилни"}
{"url": "http://www.focus-news.net/news/2017/08/16/2426348/sadat-ostavi-v-aresta-maykata-koyato-izostavi-deteto-si-v-stolichniya-zapaden-park.html", "text": "Софийският районен съд остави в ареста майката, която изостави невръстното си дете в столичния \"Западен парк\", предаде БНР. Според обвинението, с действията си 18-годишната Юлия Василева е създала опасност за физическото развитие на детето, което било оставено на земята, само, без храна и вода, в безпомощно състояние, в рядко посещавана част на парка. \r\nМярката може да бъде обжалвана пред Софийския градски съд.", "date": "2017.08.16", "title": "Съдът остави в ареста майката, която изостави детето си в столичния \"Западен парк\""}
{"url": "http://www.focus-news.net/news/2017/08/16/2426349/sofiya-grazhdani-blokiraha-bulbalgariya-zaradi-proekt-za-nebostargach.html", "text": "Нов протест в София срещу планиран строеж на небостъргач се състоя тази вечер, предаде бТВ. Десетки жители на квартал \"Стрелбище\", са против изграждането на висока сграда на мястото на градинка в района. Те блокираха кръстовището на бул.\"България\" и бул.\"Иван Гешов\".\r\nТе настояват зеленината и дърветата в района да бъдат запазени. Главният архитект също е против застрояването, съдът обаче се произнася в полза на инвеститора. С днешна дата той вече е оградил терена и е започнал премахването на улица, която попада на територията на имота му.\r\nСпоред жителите на квартала появата на нова огромна сграда не просто ще скрие гледката към Витоша, но ще създаде и проблеми с трафика. Самото строителство също се очертава да превърне живота им в ад.\r\nИнвеститорът вече е започнал премахването на улица, намираща се на терена, който е негова собственост. Според общината обаче, обаче първо е трябвало да бъде отправено искане за това към местната власт.\r\n„В момента, в който те я разрушават, има заповед за отваряне на улицата и те много добре знаят това тази заповед им е връчена днеска аз лично ги уведомих хората на обекта да спрат разрушаването на улицата, но те продължиха”, посочи районният кмет Николай Терзиев.\r\nМеждувремено стана ясно, че се предвижда изграждането на нова улица близо до вече разрушената, защото така е предвидено по регулация. За целта текат преговори със собствениците.\r\nОт компанията инвеститор обявиха, че ще се обърнат към прокуратурата. Хората в квартала се заканват, че са готови да протестират докато не се уверят, че небостъргач в района няма да има.", "date": "2017.08.16", "title": "София: Граждани блокираха бул.\"България\" заради проект за небостъргач"}
{"url": "http://www.focus-news.net/news/2017/08/16/2426350/afp-generalniyat-sekretar-na-oon-predlozhi-da-pomogne-za-postiganeto-na-diplomatichesko-reshenie-za-koreyskata-kriza.html", "text": "Генералният секретар на ООН Антонио Гутереш предложи личната си помощ за постигането на дипломатическо решение за севернокорейската криза, предава AFP.\r\n„С нарастването на напрежението, нараства и рискът от неразбирателство, грешни сметки и ескалация, поради което е важно да намали реториката и да увеличим дипломацията“, заяви Антонио Гутереш.\r\nТой добави, че ще остане „в близък контакт с всички засегнати страни, както и готов да помогне по всеки начин“.\r\nСпоред Антонио Гутереш, в момента напрежението е „на нива невиждани от десетилетия“.\r\nТой не пропусна да даде исторически урок, припомняйки, че в Корейската война през 1950-1953 загиват три милиона души, а процентът на убитите цивилни, е по-голям, отколкото през Втората световна.\r\n„Трябва да се поучим от уроците на историята, за да не повтаряме грешките“, каза генералният секретар на ООН. Симеон Миланов", "date": "2017.08.16", "title": "AFP: Генералният секретар на ООН предложи да помогне за постигането на дипломатическо решение за корейската криза"}
{"url": "http://www.focus-news.net/news/2017/08/16/2426351/ivan-milushev-ghg-blagoevgrad-malko-sa-hudozhnitsite-v-balgariya-koito-biha-mogli-da-se-izdarzhat-ot-izkustvo.html", "text": "Малко са художниците в България, които биха могли да се издържат от изкуство. Това каза за Радио „Фокус“ – Пирин Иван Милушев, директор на Градска художествена галерия – Благоевград. Според него това са не повече от 10 човека в страната ни. „Обикновено това са художници, които освен, че са много талантливи и са доказани майстори, в същото време през годините са успели да натрупат такава популярност, че техните картини да продължават да се търсят. Имаме такива случай с художници, които още докато рисуват, картината им бива купена докато е на статива“, каза още Милушев. По думите му останалата част от съсловието живее доста трудно. „Чисто икономически нещата в България са трудни и купувачите на картини са малко. Ценители има достатъчно много, но наистина са малко онези, които са готови след като харесат нещо да го закупят. Знаете, че е съвсем нормално художникът да разчита на покупки, тъй като живее от това, което прави и което произвежда“, обясни Милушев.\r\nЛивия НИНОВА", "date": "2017.08.16", "title": "Иван Милушев, ГХГ – Благоевград: Малко са художниците в България, които биха могли да се издържат от изкуство"}
{"url": "http://www.focus-news.net/news/2017/08/16/2426352/shanghai-daily-livan-othvarli-zakon-koyto-osvobozhdava-iznasilvachite-ot-sadebna-otgovornost-ako-se-ozhenyat-za-zhertvite-si.html", "text": "Ливан се присъедини към други арабски страни, които отхвърлиха закон, според които изнасилвачите избягват съдебна отговорност, ако се оженят за жертвите си, предава Shanghai Daily.\r\nПо-рано миналия месец Йордания и Тунис отхвърлиха този закон. Ливанските депутати последваха примера им, и премахнаха чл.522 от Наказателния кодекс.\r\nТова действие бе аплодирано от правозащитници, които се борят за женските права в мюсюлманския свят. \r\n„Това е стъпка, която трябва да бъде аплодирана от всички жени в Ливан“, заяви Рула Масри от правозащитната група „Абаад“.\r\n„Това е много позитивно и дългоочаквано развитие за защитата на женските права в Ливан“, каза и Басам Хавая от „Хумън Райтс Уоч“. Симеон Миланов", "date": "2017.08.16", "title": "Shanghai Daily: Ливан отхвърли закон, който освобождава изнасилвачите от съдебна отговорност, ако се оженят за жертвите си"}
{"url": "http://www.focus-news.net/news/2017/08/16/2426353/nimh-ekstremalen-indeks-za-pozharoopasnost-ima-v-9-oblasti-za-stranata-za-17-avgust.html", "text": "Екстремален индекс за пожароопасност има в 9 области за страната за 17 август. Това сочи справка на сайта на Националния институт по метеорология и хидрология (НИМХ) при БАН. Степента на предупреждението важи за части от областите: Благоевград, Стара Загора, Сливен, Хасково, Ямбол, Бургас, Варна, Добрич и Плевен. При този индекс са възможни бързо разпространяващи се много силни пожари с въвличане на дървесните корони. \r\nМного голям индекс за опасност от пожари има в Южна и Източна България, както и на места в областите Плевен, Ловеч и Велико Търново.\r\nТази степен на предупреждение означава, има риск за възникване на пожари в местности с гори и храсти. На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2017.08.16", "title": "НИМХ: Екстремален индекс за пожароопасност има в 9 области за страната за 17 август"}
{"url": "http://www.focus-news.net/news/2017/08/16/2426354/6-sa-kandidatite-za-izgrazhdane-na-tol-sistemata.html", "text": "6 са кандидатите за изграждане на ТОЛ системата. Това съобщиха от пресцентъра на Агенция \"Пътна инфраструктура\". В Агенция „Пътна инфраструктура“ бяха отворени офертите на участниците в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка).\r\nОтворените оферти по реда на постъпването им в деловодството на АПИ са на: \r\n• Обединение „БГ ПЪТ“, в което участват: КОНТРАКС АД и АЙ СЕЛ ГЛОБЪЛ СОЛЮШЪНС ООД, Унгария;\r\n• КАПШ ТРАФИК СОЛЮШЪНС, в който са: Капш Телематик Технолоджис България ЕАД, Капш Телематик Сървисиз-Полша, Капш Трафикком-Италия, Капш Трафик Транспортейшън-Испания;\r\n• ТОЛЛНЕТ АД, Чехия;\r\n• СИЕЛА НОРМА АД;\r\n• Обединение „ТЕЛЕТОЛ“ ДЗЗД, в което участват: БТК ЕАД, Нованор ООД, Иком ООД;\r\n• Консорциум „ТОЛ БЪЛГАРИЯ“, в който са: ТЕЛЕЛИНК ЕАД, СИЕНСИС АД, СИРМА СОЛЮШЪНС АД.\r\nСрокът за изпълнение на обществената поръчка е 19 месеца. Индикативната ѝ стойност е 200 млн. лева без ДДС.", "date": "2017.08.16", "title": "6 са кандидатите за изграждане на ТОЛ системата"}
{"url": "http://www.focus-news.net/news/2017/08/16/2426355/anadolu-agency-livanskata-armiya-osvobodi-nyakolko-strategicheski-punkta-po-siriyskata-granitsa.html", "text": "Ливанската армия освободи няколко стратегически хълма в провинция Баалбек по сирийската граница, в рамките на кампанията си срещу „Ислямска държава“, предава Anadolu Agency.\r\nОтряди от ливанските спецчасти заеха няколко „стратегически зони“ близо до Рас Баалбек, които преди това бяха превзети от екстремистите.\r\nВ момента „Ислямска държава“ контролира позиции около градовете Ал Каа, Рас Баалбек и Ал Фахах близо до планинската верига Ливан. \r\nОперацията е започнала още вчера, с артилерийски бараж на джихадистките позиции.\r\nВъоръжените сили на Ливан се готвят за нова офанзива срещу ислямистите, чиято цел ще бъде прочистването на Ал Каа, Рас Баалбек и Ал Фахах от бойците на „Ислямска държава“. Симеон Миланов", "date": "2017.08.16", "title": "Anadolu Agency: Ливанската армия освободи няколко стратегически пункта по сирийската граница"}
{"url": "http://www.focus-news.net/news/2017/08/16/2426371/gerb-antikoruptsionniyat-zakon-na-bsp-ne-otgovarya-na-konstitutsiyata-na-balgariya-obzor.html", "text": "На пресконференция на ПП ГЕРБ зам.-председателят на партията Цветан Цветанов коментира темата за Антикорупционния закон, внесен от БСП, като посочи, че той не отговаря на Конституцията на България. „Предвидено е мнозинство от 2/3 от всички народни представители в НС да избират зам.-председателите на Агенцията по предложение на председателя - това е в противоречие с Конституцията. Странен е и съставът на специалната агенция „Антикорупция“, който се състои от председател и 3-ма заместници. Така излиза, че органът е едноличен, а не колегиален. Тримата заместници за какво ще отговарят - никой не знае“, посочи Цветанов. \r\nТой заяви още, че с антикорупционния закон на БСП се създава паралелна структура на прокуратурата, но не е ясно под чий надзор. „Прокуратурата ръководи разследването и упражнява надзор на законосъобразността и провеждането на съответното разследване съгласно чл. 127, т. 1 от Конституцията на Република България. Когато става въпрос за наказателни дела от общ характер, прокуратурата е задължителен участник. В проекта на БСП обаче за Антикорупционен закон на прокуратурата се отделя скромна роля“, посочи Цветанов. \r\nСпоред него сред останалите слаби страни на проекта на БСП са създаването на възможност за разследване по анонимни сигнали и наименованието на комисията. „Специална агенция „Антикорупция“ създава усещането за извънреден орган, който ще осъществява извънредни мерки“, коментира той.\r\n„Слаб момент чисто юридически е и начинът на създаването на тази структура. В чл.22 от техния законопроект е посочено, че самостоятелните териториални отдели на агенцията се създават с указ на президента на Република България по предложение на председателя на Агенцията. Уважаеми дами и господа, уважаеми радетели на подобна промяна, България е парламентарна република и има разделение на властите и президентът има разписани правила по Конституция. Той няма такива правомощия по Конституция. Той не може да създава структурни звена“, каза още Цветанов.\r\nЦветилена СИМЕОНОВА", "date": "2017.08.16", "title": "ГЕРБ: Антикорупционният закон на БСП не отговаря на Конституцията на България (ОБЗОР)"}
{"url": "http://www.focus-news.net/news/2017/08/16/2426372/predstoyashti-mezhdunarodni-sabitiya-za-17-avgust-agentsiya-fokus.html", "text": "Международният криминален съд ще наложи репарации за разрушаването на храмове в Тимбукту\r\n*** Първо прослушване по делото срещу ФСБ за подслушване на шведския дипломат Раул Валенберг, който е спасил хиляди евреи от нацистите в Унгария, преди да изчезне в съветски затвор.\r\n*** Ще бъде освободен  ислямският духовник Раед Салах, който бе задържан за подбуждане към насилие.\r\n*** Първият международен панаир от пет години в Сирия, отваря врати.", "date": "2017.08.16", "title": "Предстоящи международни събития за 17 август /Агенция „Фокус“/:"}
{"url": "http://www.focus-news.net/news/2017/08/16/2426373/krasimir-kolev-rs-pbzn-shumen-37-akta-sa-sastaveni-v-ramkite-na-zhatvenata-kampaniya-v-regiona.html", "text": "37 акта са съставени в рамките на жътвената кампания в региона. Това съобщи за Радио „Фокус“ – Шумен Красимир Колев, началник на Районна служба „Пожарна безопасност и защита на населението“ – Шумен. 19 от тях са за неосигуряване на противопожарни уреди по земеделската техника, 15 - за участие на техника, която не е допусната до жътва, 2 – за неосигуряване на противопожарни ивици при започване на работа и 1 акт за неосигуряване на дежурство на трактор с плуг за евентуално заораване при възникване на пожар. Допуснати са четири пожара, нанесли материални щети. Три от тях са в землището на Нови пазар – на 26 юни са изгорели 80 дка, на 1 юли от запалена суха трева огънят преминава в житен блок и унищожава 30 дка жито, на 19 юли са изгорели други 50 дка пшеница като предполагаемата причина за пожара е токов удар в далекопровод високо напрежение. „На 20 юли в землището на Шумен в житен блок са изгорели още 85 дка пшеница“, каза Колев. Има няколко случая на запалени стърнища, но не е установена вина. Прибрани са около 569 780 дка с есенници на територията на област Шумен. За участие в жътвата са проверени 1567 машини - 253 зърнокомбайни и 1314 броя друга техника, като до участие в кампанията по прибирането на есенниците са допуснати 1564 единици земеделска техника.\r\nИвелина ИВАНОВА", "date": "2017.08.16", "title": "Красимир Колев, РС ПБЗН – Шумен: 37 акта са съставени в рамките на жътвената кампания в региона"}
{"url": "http://www.focus-news.net/news/2017/08/16/2426374/stolichna-obshtina-e-izdala-zapoved-na-firma-nikmi-ad-da-premahne-postavenata-ogradata-spirashta-dvizhenieto-po-sashtestuvashtiya-pat-v-kv-strelbishte.html", "text": "Дирекция “Общински строителен контрол” на Столична община е издала заповед на фирма “НИКМИ” АД да премахне поставената оградата, която спира движението по същестуващия път, който свързва жилищни блокове от кв. “Стрелбище” с бул. “Петко Тодоров”, съобщиха от пресцентъра на Столична община. Поставената ограда по границите на имота при бул. “България” и бул. “Акад. Ив. Гешов” възпрепятства и достъпа до канализационен колектор и водопровод, като ограничава нормалната им експлоатация. Съгласно закона фирма \"НИКМИ\" АД има срок за доброволно премахване на оградата.\r\nДнес на място екипи на район “Триадица” и на дирекция “Зелени системи” са описали и същестуващата растителност в рамките на имота и са издали предписания за собствениците. \r\nОт 2009 г. статутът на терена е за зелена площ, като предназначението му е защитено с промяна в Общия устройствен план на Столична община. На това основание главните архитекти на Столична община през 2013г. и 2016 г. отказват да допуснат промяна на Подробния устройствен план по направено от собствениците искане, която да позволи строителство. Със свои решения Върховният административен съд е отхвърлил отказите на Столична община. И до момента главният архитект на София не е допуснал промяна на Подробния устройствен план, като е върнал цялата процедура за повторно обявление.\r\nВажно е да се знае, че за този терен няма нито влязал в сила Подробен устройствен план, който да позволява строителство, нито е издавано разрешение за строеж, което на този етап е единствено заявено от собственика желание. \r\nПозицията на Столична община в лицето на кмета на София и на главния архитект на Столична община е, че статутът на терена по Общ устройствен план, който има статут на закон, е за озеленяване и това не може да бъде променено. Целта на Столична община е да запази терена за градска градина, като използва всички законови механизми затова.", "date": "2017.08.16", "title": "Столична община е издала заповед на фирма “НИКМИ” АД да премахне поставената оградата, спираща движението по същестуващия път в кв. “Стрелбище”"}
{"url": "http://www.focus-news.net/news/2017/08/16/2426375/lek-avtomobil-e-padnal-ot-most-na-patya-varna-burgas-pri-intsidenta-ima-zaginal.html", "text": "Лек автомобил е паднал от мост на пътя Варна-Бургас, при инцидента има загинал. Това съобщиха за Агенция \"Фокус\" от ОДМВР- Варна. Инцидентът е станал на излизане от Варна в посока Бургас в района на моста след \"Аспаруховия мост\". Сигналът е подаден малко преди 19.30 часа тази вечер. Пристигналите на място екипи са установили паднал от моста горящ автомобил марка \"Ауди\". При инцидента има жертва. Към този момент се изясняват обстоятелствата, довели до случилото се, както и се работи по установяването на самоличността на жертвата.", "date": "2017.08.16", "title": "Лек автомобил е паднал от мост на пътя Варна-Бургас, при инцидента има загинал"}
{"url": "http://www.focus-news.net/news/2017/08/16/2426376/plovdiv-detsa-shte-risuvat-kartini-na-golemiya-balgarski-hudozhnik-zlatyu-boyadzhiev-po-vreme-na-ezhegoden-plener-v-grada.html", "text": "Деца ще рисуват картини на големия български художник Златю Бояджиев по време на ежегоден пленер в Пловдив. Това съобщиха за Радио „Фокус“ – Пловдив организаторите на проявата от галерия „Златю Бояджиев“ в града. Пленерът ще се проведе на 19 август за времето от 11:00 до 13:00 часа. „Той се провежда всяка година, като децата се запознават с биографията и творчеството на Златю Бояджиев. Те имат възможността да творят от оригинали“, обясниха организаторите.\r\nЗлатю Бояджиев е роден на 22 октомври 1903 година в Брезово. Завършва живопис в Художествената академия в София. Неговото творчество обхваща два основни периода, разделени от тежък инсулт през 1951 година, когато се парализира дясната му половина. След няколко години Бояджиев започва да рисува с лявата ръка. Първият период се отличава с неокласически стил при композирането на сцени със сюжети от селския бит. При втория период стилът на художника се променя коренно по посока на гротесковата образност. Той включва десетки фигури и експресивна цветност в композициите си. Златю Бояджиев е организирал самостоятелни изложби в София и Пловдив.\r\nТони МИХАЙЛОВ", "date": "2017.08.16", "title": "Пловдив: Деца ще рисуват картини на големия български художник Златю Бояджиев по време на ежегоден пленер в града"}
{"url": "http://www.focus-news.net/news/2017/08/16/2426377/balkaninsight-balgarski-evrodeputat-obvini-zhurnalisti-v-koruptsiya.html", "text": "Българският европейски депутат Николай Бареков предизвика дебат, атакувайки няколко журналисти, докладвайки ги в прокуратурата за укриване на данъци и обвинявайки ги в приемането на подкупи от политици, предаде  BalkanInsight.\r\nАсоциацията на европейските журналисти – българска неправителствена организация, занимаваща се със свободата на медиите, посочи, че ще докладва Бареков за употребата на некоректен език в пресата и в социалните мрежи. \r\n„Ще оставим на всеки да реши дали е приемливо за депутат от Европейския парламент да говори така. Ние ще търсим правата си в съда, ще уведомим на нашите международни партньори и ще се обърнем към  Европейската комисия и към Европейския парламент“, пише в заявление на Асоциацията. \r\nБареков написа миналия петък, че е предприел мерки срещу няколко журналисти. Той заяви, че е попълнил оплакване в прокуратурата срещу Ана Цолова, известен журналист в България. Той обвинява журналиста, че не е плащал достатъчно данъци. Евродепутатът заяви също така, че ще се оплаче от други журналисти като  Виктор Николаев и Антон Хекимян, обвинявайки ги в корупция, но без да уточни какво точно има предвид. \r\n„Нека прокуратурата провери легитимните съмнение на обществеността и фактите и обстоятелствата, които предоставяме и да отговорят на въпросите предизвикани от драстичните разлики между официалните доходи на телевизионния мениджмънт и какво всъщност притежават“, посочи Бареков. \r\nИрина Недева, председател на Асоциацията заяви, че поведението на политика е опасно, защото може да постави прецедент. „Няма да позволя на държавните институции да използват оплакванията му, за да поставят повече натиск върху частните медии и да им запушват устата“, заяви Недева. \r\nСъщевременно Бареков обвини Асоциацията на европейските журналисти в корупция и в служба на неговите политически опоненти.  Виктор Турмаков", "date": "2017.08.16", "title": "BalkanInsight: Български евродепутат обвини журналисти в корупция"}
{"url": "http://www.focus-news.net/news/2017/08/16/2426378/oon-saobshteniyata-za-zapadno-himichesko-orazhie-v-siriya-tryabva-da-se-prouchat.html", "text": "Заместник-официалният представител на ООН Фархан Хак заяви, че съобщенията за откритото в складовете на сирийската опозиция химическо оръжие от британски и американски произход трябва да бъдат проучени, но същевременно сирийският рижим в Дамаск все още не е представил на Световната организация информация за това, предаде ТАСС.\r\n„Притеснени сме от всички съобщения, свързани с химическото оръжие. Тези неща трябва да се проучат“, заяви Фархан Хак. „В момента нямаме нищо“, заяви той, отговаряйки на въпрос дали Сирия е предоставила някакви сведения.\r\nПо-рано заместник-министърът на външните работи на Сирия Фейсал Микдад съобщи, че в отвоюваните от правителствените сили складове е намерено химическо оръжие, произведено от частни компании от САЩ и Великобритания.  Виктор Турмаков", "date": "2017.08.16", "title": "ООН: Съобщенията за западно химическо оръжие в Сирия трябва да се проучат"}
{"url": "http://www.focus-news.net/news/2017/08/16/2426379/reuters-irak-iska-mezhdunarodna-pomosht-pri-razsledvaneto-na-prestapleniyata-na-islyamska-darzhava.html", "text": "Правителството на Ирак е поискало международна помощ при събирането и запазването на доказателствата на престъпленията на „Ислямска държава“ и  е посочило, че работи с Великобритания, за да се създаде проекторезолюция по установяването на разследването, предаде  Reuters.\r\n15-членният Съвет за сигурност на ООН може да установи разследване без съгласието на Ирак, но Великобритания иска одобрението на страната с формална молба от нея. Ирак е изпратил подобно писмо в понеделник.\r\n„Искаме помощ от международната общност, за да получим международен опит, за да инкриминираме „Ислямска държава“, заявява иракският външен министър Ибрахим ал Джаафари в писмото си. \r\nБританската мисия в ООН посочи, че работи с Ирак по проекторезолюция. Все още не е ясно кога тя ще бъде гласувана от Съвета за сигурност. \r\nМиналата година експерти от ООН посочиха, че терористите извършват геноцид срещу етноса на йезидите в Сирия и Ирак, унищожавайки го с убийства, сексуално робство и други престъпление. Според иракското правителство писмото е важно, за да може терористите от „Ислямска държава“ да бъдат съдени в съдилищата на страната. Виктор Турмаков", "date": "2017.08.16", "title": "Reuters: Ирак иска международна помощ при разследването на престъпленията на „Ислямска държава“"}
{"url": "http://www.focus-news.net/news/2017/08/16/2426380/api-vremenno-dvizhenieto-e-v-edna-lenta-v-posoka-burgas-pri-km-1-na-am-cherno-more-poradi-patnotransportno-proizshestvie.html", "text": "Временно движението е в една лента в посока Бургас при км 1 на АМ \"Черно море\", поради пътнотранспортно произшествие. Това бе предадено от пресцентъра на Агенция \"Пътна инфраструктура\". \r\nШофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.08.16", "title": "АПИ: Временно движението е в една лента в посока Бургас при км 1 на АМ \"Черно море\", поради пътнотранспортно произшествие"}
{"url": "http://www.focus-news.net/news/2017/08/16/2426381/regnum-realiziraneto-na-agresivnite-zayavleniya-na-sasht-otnosno-severna-koreya-vodyat-do-apokalipsis.html", "text": "Прессекретарят на МВнР на Русия Мария Захарова заяви, че агресивните заявления на властите на САЩ са повторение на агресивните заявления, отправяни от КНДР и реализирането им може да се превърне в глобален проблем. Тя посочи, че разгърналата се остра полемика около Корейския полуостров е опасна игра между Пхенян и Вашингтон, предаде  Regnum.\r\n„Това вълнува всички, защото тази игра на мускули се върти около ядрено оръжие и ядрено оръжие. Ако това, което чуваме от Вашингтон може да бъде реализирано, то това е сценарий за апокалипсис. Това би било световен проблем, ние прекрасно разбираме всички рискове“, заяви Захарова.  Тя отбеляза, че Вашингтон през последните дни е започнал да смекчава реториката си, но проблемът остава. \r\n „В последно време заявленията, правени във Вашингтон все едно са копирани от заявленията, правени в Пхенян“, добави Захарова.  Виктор Турмаков", "date": "2017.08.16", "title": "Regnum: Реализирането на агресивните заявления на САЩ относно Северна Корея водят до апокалипсис"}
{"url": "http://www.focus-news.net/news/2017/08/16/2426382/sport-grigor-dimitrov-sreshtu-del-potro-na-mastars-turnira-v-sinsinati.html", "text": "Хуан Мартин дел Потро победи американеца Мичел Крюгер с 6:4, 6:4 в двубой от втори кръг на „Мастърс“ турнира в Синсинати и ще срещне Григор Димитров на осминафиналите. \r\nДимитров няма победа над аржентинеца в общо 5 мача помежду им. За последно двамата играха тази пролет на „Мастърс“ турнира в Рим на червени кортове. Тогава българинът отстъпи с 6:3, 2:6, 3:6.\r\nДвамата ще играят за първи път на твърди кортове на открито в Северна Америка утре вечер. Венцислав Драгоманов", "date": "2017.08.16", "title": "Спорт: Григор Димитров срещу Дел Потро на „Мастърс“ турнира в Синсинати"}
{"url": "http://www.focus-news.net/news/2017/08/16/2426383/the-hill-vitseprezidentat-na-sasht-priklyuchi-predsrochno-mezhdunarodnata-si-obikolka-zaradi-spora-okolo-donald-tramp.html", "text": "Вицепрезидентът на САЩ Майк Пенс прекрати предсрочно обиколката си в Южна Америка, за да се завърне във Вашингтон, след като президентът Доналд Тръмп предизвика спорове с коментарите си относно отнелото човешки животи насилие в град Шарлотсвил в щата Вирджиния, пише   The Hill.\r\nВицепрезидентът защити Тръмп , след като президента бе разкритикуван едновременно и от Демократическата, и от Републиканската партия заради изказването му, че за насилието във Вирджиния са виновни и двете страни. Той ще се завърне, за да може лично да се справи с критиците.\r\n„Случилото се в Шарлотсвил бе трагедия. И президентът бе ясен по тази трагедия, както съм и аз“, заяви Пенс, след като бе помолен за коментар относно изказването на Тръмп, че генералът от Южните щати Робърт И. Лий е равен на първия президент на САЩ Джордж Вашингтон. „Говорих относно тази сърцераздирателно ситуация в неделя през нощта в Колумбия. Стоя зад президента, както и зад думите си“, посочи вицепрезидентът.  Виктор Турмаков", "date": "2017.08.16", "title": "The Hill: Вицепрезидентът на САЩ приключи предсрочно международната си обиколка заради спора около Доналд Тръмп"}
{"url": "http://www.focus-news.net/news/2017/08/16/2426384/stanislav-dechev-oblastniyat-upravitel-na-haskovo-situatsiyata-s-pozharite-v-topolovgradsko-ostava-slozhna-no-nyama-opasnost-za-zhivota-na-horata.html", "text": "Ситуацията  с пожара в района на селата Присъдец и Филипово, Община Тополовград, който се разрасна към село Маточина остава сложна. Това каза за Радио „Фокус“ областният управител на Хасково Станислав Дечев. По думите му, няма опасност за живота на хората в засегнатите места, не се е налагало евакуиране им. Дечев допълни, че на всички населени места има пожарни екипи, които да предотвратят навлизането на огъня в населените места. „Утре към загасяването на пожара ще се включат военнослужещи. Към момента вятърът започна да утихва, очаква се утре сутринта пожарът да успее да се локализира. Цяла нощ на място ще останат пожарните екипи, както и доброволците и горските. Не се е налагало евакуиране на хората, каза още Дечев. Той изрази надежда, че пожарът ще бъде локализиран и няма да премине границата с Турция.", "date": "2017.08.16", "title": "Станислав Дечев, областният управител на Хасково: Ситуацията с пожарите в Тополовградско остава сложна, но няма опасност за живота на хората"}
{"url": "http://www.focus-news.net/news/2017/08/16/2426385/voice-of-america-oon-osadi-rasistkoto-nasilie-v-sasht-i-prizova-kam-razsledvane.html", "text": "Експертите по човешките права от ООН призоваха политиците от САЩ „на всички равнища“ да се борят срещу надигащото се расистко насилие и ксенофобия и призоваха прокуратурата да преследва отговорните за престъпления на основата на омразата, предаде  Voice of America.\r\nПрезидентът на САЩ Доналд Тръмп заяви, че и крайнолевите, и крайнодесните екстремисти да проявили насилие по време на митинга на белите националисти в щата Вирджиния, при които загина една жена, а 19 други души бяха ранени. \r\n„Ние сме възмутени от насилието в град Шарлътсвил и от расовата омраза, демонстрирана от крайнодесните екстремисти, белите супремасисти и от неонацистите“, заявиха експертите от ООН в общо свое изявление. „Призоваваме преследването и съответстващото наказание за всички извършители, както и установяването на независимо разследване на случилото се“, сочат те. \r\n„Наследството на робството в САЩ е оставило два ужасни аспекта – продължаващата расова дискриминация и мисълта за бялата върховност“, заяви Анастасия Крикли, председател на комисията на ООН за елиминация на расовата дискриминация.  Виктор Турмаков", "date": "2017.08.16", "title": "Voice of America:  ООН осъди расисткото насилие в САЩ и призова към разследване"}
{"url": "http://www.focus-news.net/news/2017/08/16/2426386/reuters-mayk-pens-prizova-latinska-amerika-da-izolira-severna-koreya.html", "text": "Вицепрезидентът на САЩ Майк Пенс призова Бразилия, Перу, Чили и Мексико да прекъснат отношенията си със Северна Корея, предаде  Reuters.\r\n„САЩ поставя голямо внимание върху настоящата политическа изолация на режима в Пхенян и ние призоваваме Бразилия, Мексико, Чили и Перу да прекъснат всяка дипломатическа и търговска връзка със Северна Корея“, заяви Пенс по време на посещението си в Чили. \r\nТой добави, че „особено би приветствал“ класифицирането на износа си на вино като луксозна стока, което би го поставило под чадъра на санкциите на ООН срещу Северна Корея.  Виктор Турмаков", "date": "2017.08.16", "title": "Reuters: Майк Пенс призова Латинска Америка да изолира Северна Корея"}
{"url": "http://www.focus-news.net/news/2017/08/16/2426387/ahlulbayt-terorist-kamikadze-e-ubil-sedem-irakski-voynitsi-kray-grad-baydzhi.html", "text": "Седем иракски войници са загинали в сряда, след като терорист-камикадзе се опитва да проникне в щаб на силите за сигурност край северния град Байджи, където „Ислямска държава“ се е укрепила в околните планински области, предаде  AhlulBayt.\r\nОколо пет нападателя да нападнали обекта, където полицейски и армейски части са били установени. „Един от тях взривява пояс с експлозиви на входа, докато останалите четирима започват престрелка с охраната“, заяви полк. Мохамед ал Асади от иракската армия. „Четиримата нападатели са убити, докато шестима полицаи и войници са ранени“, добави той. \r\nВсе още някои части на Ирак, включващи малки градове и планински области, остават под контрола на „Ислямска държава“, след като терористите от групировката бяха изтласкани от град Мосул.  Виктор Турмаков", "date": "2017.08.16", "title": "AhlulBayt: Терорист-камикадзе е убил седем иракски войници край град Байджи"}
{"url": "http://www.focus-news.net/news/2017/08/16/2426388/api-vazstanoveno-e-dvizhenieto-v-posoka-varna-pri-km-78-po-am-hemus.html", "text": "Възстановено е движението в посока Варна при км 78 по АМ \"Хемус\". Това бе съобщено от пресцентъра на Агенция \"Пътна инфраструктура\".", "date": "2017.08.16", "title": "АПИ: Възстановено е движението в посока Варна при км 78 по АМ \"Хемус\""}
{"url": "http://www.focus-news.net/news/2017/08/16/2426389/voennosluzheshti-ot-suhopatnite-voyski-shte-se-vklyuchat-v-potushavaneto-na-pozhara-kray-s-matochina-haskovsko.html", "text": "По разпореждане на министъра на отбраната Красимир Каракачанов 35 военнослужещи от военно формирование 52 740 – Хасково ще се включат от утре, 17 август, сутринта в помощ на местните власти за локализирането и потушаването на пожара край с. Маточина, Хасковска област. Това бе съобщено от пресцентъра на Министерството на отбраната.\r\n В усилията за овладяването на огнената стихия военнослужещите ще използват един противопожарен автомобил и 4 транспортни машини.", "date": "2017.08.16", "title": "Военнослужещи от Сухопътните войски ще се включат в потушаването на пожара край с. Маточина, Хасковско"}
