{"url": "http://www.focus-news.net/news/2019/09/10/2697311/emil-kabaivanov-sds-partnyorstvoto-s-gerb-shte-povishi-nivoto-na-funktsionirane-na-mestnoto-samoupravlenie.html", "text": "Партньорството между СДС и ГЕРБ ще повиши нивото на функциониране на местното самоуправление. Това каза в предаването „Вече 30 години-времето е наше“ на  Радио „Фокус“  зам.-председателят на СДС и кмет на Карлово Емил Кабаиванов. По думите му коалирането между двете партии не е нужно да има срок на годност, като ще продължи докато и двете страни останат коректни партньори. „Ние сме сестрински партии, членове на Европейската народна партия, нормално е да си партнираме. Имаме обаче някои нюанси на различния, които ще  \r\nса добра база за общи действия в този мандат. СДС още от средата на 90-те години заяви своите идейни виждания как трябва да се развива местното самоуправление в България. Това включва децентрализация, по-големи отговорности и по-голяма финансова самостоятелност на българските общини, за да можем по-бързо, по-ефективно да решаваме проблемите, които възникват в нашите градове и села. На следващото място нашето виждане, което не сме променили през изминалите 15 години, е, че трябва да има изборност на второ ниво на самоуправление. Второто ниво на самоуправление това са областите. Това са бази за обща работа с ГЕРБ. Аз съм убеден, че както и досега коректно работихме на много места в България този мандат, ще работим коректно и мандата 2019-2025 година и ще можем заедно в българския парламент да внесем тези законодателни промени, които ще доведат до засилване процеса на децентрализация, която е един двустранен процес“, обясни Кабаиванов. Кметът даде за пример Федерална Република Германия, където съчетанието на отговорностите и правата на трите власти: национална, провинциална и местна, е на изключително високо ниво и страната е пример в много отношения за добре функционираща администрация.  \r\nВиктория МЕСРОБОВИЧ-КУВЕНДЖИЕВА", "date": "2019.09.10", "title": "Емил Кабаиванов, СДС: Партньорството с ГЕРБ ще повиши нивото на функциониране на местното самоуправление"}
{"url": "http://www.focus-news.net/news/2019/09/10/2697305/zam-ministar-ameliya-gesheva-predostavyame-poveche-vazmozhnosti-za-realizatsiyata-na-interesni-i-tvorcheski-proekti-po-programa-kulturno-predpriemachestvo-nasledstvo-i-satrudnichestvo.html", "text": "Обявяването на Поканата и реализацията на настоящата информационна кампания е част от нашите усилия постоянно да увеличаваме финансирането за култура в България и да предоставяме повече възможности за реализацията на интересни и творчески проекти. Само по настоящата Покана ние отваряме вратата към финансов ресурс в размер на 1 582 353 ? за финансиране на проекти, целящи организиране и провеждане на интересни мероприятия, артистично съдържание, събития и практики на местно и на регионално ниво. Поставяме акцент върху културата и творчеството, които могат да бъдат важни движещи сили и носители на иновации, както и важен източник за предприемачество. Това каза зам.-министърът на културата и ръководител на Програма „Културно предприемачество, наследство и сътрудничество“ Амелия Гешева по време на първото информационно събитие по Програма „Културно предприемачество, наследство и сътрудничество“, което се състоя днес в Националния дворец на културата (НДК) в София, съобщиха от пресцентъра на  Министерството . „Поканата, за която говорим днес, е една малка част от възможностите, които Програмата ще предоставя в периода до 2024 година. Наличието на подобен финансов инструмент, какъвто е тя, е естествено продължение на добрата работа, която екипът на Министерството на културата осъществява като Програмен оператор на Програми, финансирани по Финансовия механизъм на Европейското икономическо пространство“, заяви още зам.-министър Гешева.  \r\nВ рамките на информационния ден всички заинтересовани страни бяха запознати с възможностите и изискванията за кандидатстване по обявената в началото на месеца покана по Резултат 2 „Подобрен достъп до изкуства и култура“, като беше предоставена възможност и за задаване на въпроси.  \r\nВ началото на месец септември в качеството си на програмен оператор Министерството на културата обяви първа покана за набиране на проектни предложения по Резултат 2 „Подобрен достъп до култура и изкуства“ по Програма „Културно предприемачество, наследство и сътрудничество“, финансирана по Финансовия механизъм на Европейското икономическо пространство 2014-2021 г. Целта на започващата информационна кампания е Поканата да достигне до най-широк кръг потенциални кандидати и заинтересованите страни да бъдат запознати с възможностите за финансиране по Програмата. По време на събитието зам.-министър Амелия Гешева обяви, че аналогична покана ще бъде отворена и следващата година по това време, а периодът за кандидатстване по настоящата е до 3 декември 2019 г.  \r\nИнформационни събития ще се състоят също във Варна, Бургас, Пловдив, Русе, Велико Търново, Плевен, Стара Загора, Благоевград и Враца. \r\nПрограма PA 14 „Културно предприемачество, наследство и сътрудничество“ се фокусира върху ролята на културата и културното наследство като ресурси за местно и регионално развитие. Резултат 2 „Подобрен достъп до култура и изкуства“ ще подкрепи проекти, позволяващи организирането на разнообразни артистични и творчески събития, фестивали, пърформанси, изложби и инициативи, които ще съживят периферните пространства, ще вдъхнат нов живот в по-малки градове и села и не на последно място – ще привлекат и ангажират нови публики. \r\nФинансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн. Целта е намаляване на икономическите и социалните различия в Европа и засилване на двустранните отношения между страните донори и страните бенефициенти чрез финансиране на няколко приоритетни сектора, сред които култура, гражданско общество, добро управление, основни пра", "date": "2019.09.10", "title": "Зам.-министър Амелия Гешева: Предоставяме повече възможности за реализацията на интересни и творчески проекти по програма „културно предприемачество, наследство и сътрудничество”"}
{"url": "http://www.focus-news.net/news/2019/09/10/2697372/sport-irlandiya-pobedi-balgariya-v-priyatelski-mach-v-dablin-s-31.html", "text": "Футбол: Отборът на Ирландия победи България в приятелски мач в Дъблин с 3:1. Резултатът откри Брауни в 56-ата минута, но в 67-ата Ивелин Попов изравни от дузпа. Лонг в 83-ата минута и Колинс в 86-ата минута оформиха крайния резултат.. На 11 октомври българският национален тим гостува на Черна гора.    \r\nИзиграха се седем евроквалификации: \r\nАлбания – Исландия  4:2 \r\nАнглия – Косово  5:3 \r\nЛитва – Португалия  1:5 \r\nЛюксембург – Сърбия  1:3 \r\nМолдова – Турция  0:4 \r\nФранция – Андора  3:0 \r\nЧерна гора – Чехия  0:3", "date": "2019.09.10", "title": "Спорт: Ирландия победи България в приятелски мач в Дъблин с 3:1"}
{"url": "http://www.focus-news.net/news/2019/09/10/2697308/stoyanka-manoleva-baseynova-direktsiya-zapadnobelomorski-rayon-razlichen-e-tipat-na-obektite-koito-imat-razreshitelni-za-zaustvane-na-otpadachni-vodi-v-reka-struma.html", "text": "Различен е типът на обектите, които имат разрешителни за заустване на отпадъчни води в река Струма. Това каза на брифинг Стоянка Манолева, директор на Дирекция „Планове и разрешителни“ към Басейнова дирекция „Западнобеломорски район“, предаде репортер на  Радио „Фокус“ – Пирин . Тя обясни, че компетентен орган по издаването на разрешителни е директорът на Басейнова дирекция. „Другия тип разрешителни са оператори на инсталации с издадени комплексни разрешителни, където компетентен орган е изпълнителния директор на Изпълнителна агенция по околната среда и водите“, каза още Манолева. Тя добави, че дейността на обектите, които имат разрешителни е различна. „По данни от проведен собствен мониторинг за изминалата година не сме установили превишения на индивидуалните емисионни ограничения, които са им заложени по разрешителното“, поясни Манолева. \r\nПо време на брифинга стана ясно, че сигналът за намерената мъртва риба е подаден на 7 септември, като още в същия ден е извършена съвместна проверка на Басейнова дирекция с РИОСВ – Перник и представители на ИАРА – Перник. Взети са и проби за физико-химичен лабораторен анализ. Резултатите от него се очаква да бъдат готови до броени дни. \r\nЛивия НИНОВА", "date": "2019.09.10", "title": "Стоянка Манолева, Басейнова дирекция „Западнобеломорски район“: Различен е типът на обектите, които имат разрешителни за заустване на отпадъчни води в река Струма"}
{"url": "http://www.focus-news.net/news/2019/09/10/2697310/shumen-riosv-ne-otchete-otkloneniya-v-pokazatelite-na-atmosferniya-vazduh-sled-pozhara-pri-kolodruma.html", "text": "РИОСВ не отчете отклонения в показателите на атмосферния въздух след пожара при Колодрума. Това съобщиха от пресцентъра на  РИОСВ . След незабавната проверка на място по сигнала от РПЗБН – Шумен за замърсяване на атмосферния въздух вследствие на горенето на излезли от употреба гуми в района на шуменския „Колодрум“ по-рано днес не бяха констатирани отклонения в показателите на атмосферния въздух. Данните са обобщени от измерването по 26 показателя от замерването на специализирана апаратура за измерване при аварийни ситуации на Регионалната лаборатория в Шумен.", "date": "2019.09.10", "title": "Шумен: РИОСВ не отчете отклонения в показателите на атмосферния въздух след пожара при Колодрума"}
{"url": "http://www.focus-news.net/news/2019/09/10/2697315/sliven-shofyorite-tryabva-da-karat-vnimatelno-po-kotlenski-prohod-zaradi-remonti.html", "text": "Трафикът по пътищата в областта е интензивен, но без задръствания. Пътните настилки са сухи и нормално проходими, съобщиха от  Областно пътно управление - Сливен . Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът е до 30 септември 2019 г. Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.09.10", "title": "Сливен: Шофьорите трябва да карат внимателно по Котленски проход заради ремонти"}
{"url": "http://www.focus-news.net/news/2019/09/10/2697316/sofiya-dvizhenieto-na-tramvaite-pred-sadebnata-palata-vremenno-e-spryano-zaradi-protest.html", "text": "Движението на трамваите пред Съдебната палата временно е спряно. Това съобщиха от пресцентъра на  Столична община . Причината е провеждане на протест в зоната.", "date": "2019.09.10", "title": "София: Движението на трамваите пред Съдебната палата временно е спряно заради протест"}
{"url": "http://www.focus-news.net/news/2019/09/10/2697306/inzh-radoslav-georgiev-baseynova-direktsiya-zapadnobelomorski-rayon-60-pokazatelya-se-nablyudavat-pri-ezhemesechniya-monitoring-na-yazovir-pchelina.html", "text": "Поради значителния интерес към язовир „Пчелина\" и оценката на неговото състояние, Басейнова дирекция е изготвила план за мониторинг, който е одобрен от министъра на околната среда и водите и е включен в програмата за мониторинг на Изпълнителната агенция по околна среда. Това каза на брифинг директорът на Басейнова дирекция „Западнобеломорски район“ инж. Радослав Георгиев, предаде репортер на  Радио „Фокус“ – Пирин .Той обясни, че в тази връзка ежемесечно се извършват наблюдения в три пункта – преди язовира, в язовира и след язовира. „Наблюдават се 60 показателя.При това наблюдение ние не сме установили драстични нарушения и превишения на нормите за качество за съответния воден обект“, каза още инж. Георгиев. Той отбеляза, че две акредитирани лаборатории извършват въпросния мониторинг. Инж. Георгиев допълни, че се извършва и засилен контрол, като за последните 8 месеца са извършени над 100 такива, една част от които са по сигнали. Директорът на Басейновата дирекция подчерта, че резултатите от ежемесечния мониторинг се публикуват на нейната интернет страница. Инж. Георгиев уточни, че от провеждания мониторинг не е установено завишаване от нормите, които са заложени в стандартите. От своя страна инж. Ванина Мицева, главен експерт „Мониторинг“ поясни, че няма установени нехарактерни замърсявания. \r\n \r\nЛивия НИНОВА", "date": "2019.09.10", "title": "Инж. Радослав Георгиев, Басейнова дирекция „Западнобеломорски район“: 60 показателя се наблюдават при ежемесечния мониторинг на язовир  „Пчелина\""}
{"url": "http://www.focus-news.net/news/2019/09/10/2697309/abv-shte-uchastva-v-mestnite-izbori-v-priblizitelno-187-obshtini-kato-v-nad-70-ot-tyah-shte-se-yavi-samostoyatelno.html", "text": "АБВ ще участва в  местните избори в приблизително 187 общини, като в над 70 от тях ще се яви самостоятелно. Това съобщиха от пресцентъра на  партията . В останалите общини партията ще се яви в коалиция с партии и организации от ляво-център.  Това стана ясно след провелия се днес Национален съвет на партията. Ръководството на партията се съсредоточи върху една основна точка, а именно утвърждаване на формата за участие и  кандидатурите за кметове на общини, населени места, листи за общински съветници в цялата страна.  „Считаме, че партията е подготвена за вота, предлагаме на обществото достатъчно качествени хора, утвърдени в обществено-политическия живот на страната и нови такива, които имат желание да работят за благото на населените си места. Считаме, че местният вот е изключително важен не само за партиите, но и за обществото като цяло. Това в крайна сметка е властта, която е най-близко до хората“, обърна внимание заместник-председателят на АБВ Владимир Маринов. Той подчерта, че АБВ не дели общините на малки и големи. „За нас подходът е еднакъв навсякъде.  Считаме,  че трябва и другите партии да спрат да делят общините на малки и големи, да обърнат внимание на всички хора, защото с това делене в последните години го докарахме дотам, че обезлюдихме цели региони“, посочи още Маринов. Той коментира още, че очакванията на АБВ са били  за много по-сериозно консолидиране в лявото пространство. „За съжаление то не можа да се случи“, допълни още Маринов. Приблизително в 30 общини АБВ намери общ език с БСП. „Влизаме със самочувствие в изборите. Мисля, че в общините, в които успяхме да намерим начин да се съберем  и  да се консолидираме в център - ляво резултатите ще бъдат значително по-добри от там, където такъв диалог не можа да бъде постигнат“, допълни още той.", "date": "2019.09.10", "title": "АБВ ще участва в местните избори в приблизително 187 общини, като в над 70 от тях ще се яви самостоятелно"}
{"url": "http://www.focus-news.net/news/2019/09/10/2697317/the-new-york-times-turskiyat-radikalen-plan-da-varne-edin-milion-bezhantsi-obratno-v-siriya.html", "text": "Турция, която в продължение на осем години посреща милиони сирийски бежанци, промени курса си, принуждавайки хиляди да напуснат големите  градове през последните седмици и превозва много от тях до границата си със Сирия в автобуси, пише американският вестник  The New York Times . \r\nПрезидентът Реджеп Тайип Ердоган настоява за радикално решение - преселване на бежанци в част от сирийска територия, контролирана от САЩ и нейните кюрдски съюзници. Ако това не се случи, той заплашва да изпрати потоп от сирийски мигранти в Европа. \r\nЕрдоган отдавна говори за буферна зона по границата на Турция със Сирия, за да държи надалеч кюрдските сили, които той смята за заплаха за сигурността. \r\nНо той е преопаковал идеята за зоната като убежище за сирийците, които бягат от войната – бързането за нейното създаване се дължи на негодуванието срещу сирийците в Турция, което рязко се увеличи, а сирийската офанзива в Сирия изпрати още стотици хиляди повече бежанци, които бягат към турската граница. \r\n„Нашата цел е да заселим поне един милион сирийски братя и сестри в страната им в тази зона за сигурност“, каза Ердоган пред лидерите на неговата Партия на справедливостта и развитието в Анкара в четвъртък. „Ако е необходимо, с подкрепата на нашите приятели, можем да изградим нови градове там и да я направим обитаема за нашите сирийски братя и сестри.“ \r\nНито една от другите сили, участващи във войната в Сирия, не се е съгласила изцяло с идеята, но Ердоган изисква незабавен достъп до територията или заплашва да я завземе сам. Ако не, каза той,  ще \"отвори вратите\" за голям брой бежанци да се отправят към Европа, както през 2015 г. \r\nЕвропейският съюз отпусна на Турция около 6,7 милиарда долара от 2015 г., за да помогне за контрола на потока от мигранти. Но Турция, която е дала убежище на 3,6 милиона сирийци, казва, че проблемът с мигрантите нараства експоненциално. \r\n\"Ако няма зона за сигурност, ние не можем да преодолеем това\", каза  Ердоган в събота. \r\nСирийците вече отново насочиха своите погледи към Европа. Турски и международни бежански служители съобщават за увеличение на мигрантите и бежанците, които се опитват да преминат с лодка в Европа от Турция, много сирийци напускат Истанбул след разследването на полицията. Над 500 бежанци пристигнаха с лодка на гръцкия остров Лесбос преди седмица. \r\nЕрдоган отдавна се разглежда като благодетел за сирийските бежанци. Неговата по-строга политика по отношение на тях идва, след като неговата партия претърпя унизително поражение при изборите за кмет на Истанбул през юни и фона на задълбочаваща се рецесия, нарастващата безработица и инфлация, които  предизвикаха антисирийски чувства сред турците. \r\nДлъжностните лица преследват сирийците, които работят нелегално или без документи за пребиваване, глобяват работодателите и принуждават затварянето на фабрики и работилници. Проправителствените медии станаха по-критични към сирийците, хазяите вдигат наемите си, а социалните медии са пълни с антисирийски коментари. \r\n \r\n  Юлиян Марков", "date": "2019.09.10", "title": "The New York Times: Турският радикален план – да върне един милион бежанци обратно в Сирия"}
{"url": "http://www.focus-news.net/news/2019/09/10/2697307/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.09.10", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/09/10/2697314/toma-bikov-gerb-ot-gerb-prizovahme-da-ne-se-spekulira-s-konkretnoto-razsledvane.html", "text": "От ГЕРБ призовахме да не се спекулира с конкретното разследване. Това заяви на пресконференция народният представител от ПГ на ГЕРБ Тома Биков, предаде репортер на  Агенция “Фокус\" . „Аз доколкото виждам нито Нинова е призовавана за свидетел, нито господин Радев. Аз слушам какво говори прокуратурата и какво говорят службите в тази ситуация. Смятам, че всички трябва да направим това, иначе ще изпаднем в ситуация да спекулираме по определени интересни теми\", обясни Биков. Според него, когато има една доста сериозна ситуация, не бива да се усложнява. „Нека да оставим разследващите да си свършат работата спокойно и този случай бъде завършен да коментираме. Същото се отнася и за г-жа Нинова и за г-н Радев, който също е коментирал\", добави представителят на ГЕРБ. „Максимата „гузен не гонен бяга“ не бива да бъде валидна в тази ситуация. Да не бягат толкова, нека да изчакат да съберат информация, да видим и ние, защото ние също не сме запознати. Тези въпроси са наистина от обхвата на националната сигурност и те не могат да бъдат разгледани детайлно и то в момент, в който е арестуван човек. Нека да оставим службите да работят. Сигурен съм, че проблемът е много голям\", коментира още Тома Биков. \r\nВиолета СИМЕОНОВА", "date": "2019.09.10", "title": "Тома Биков, ГЕРБ: От ГЕРБ призовахме да не се спекулира с конкретното разследване"}
{"url": "http://www.focus-news.net/news/2019/09/10/2697318/spas-garnenski-gerb-ot-osvobozhdenieto-do-9-ti-septemvri-levi-sili-v-plovdiv-pechelyat-izbori-edin-edinstven-pat-prez-dalechnata-1919-g.html", "text": "От Освобождението до 9-ти септември леви сили в Пловдив печелят избори един единствен път през далечната 1919 г. Това заяви на пресконференция народният представител от ПГ на ГЕРБ Спас Гърненски, предаде репортер на  Агенция \"Фокус\" . \"В условията на демокрация в града от Освобождението насам, изключвам периода на окупацията и комунистическия режим, след промените от 1989 година до ден днешен в Пловдив винаги са печелили десните сили. Пловдив е град на 80 века, той има друга история и друго развитие. Неслучайно е най-развитият град в България и топ 6 в градовете от Източна Европа, които се присъединиха към Запада\", обясни Гърненски. По думите му тези резултатите не са следствие на убеждения на пловдивчани, които могат да управляват Пловдив. \"Славчо Атанасов беше избран с подкрепата на ГЕРБ през 2007 г. като кандидат за кмет на ГЕРБ и ВМРО и със своя листа вкара и доста съветници. Само след една година на 17 септември направи преврат в Общинския съвет, свалиха председателя на ГЕРБ като председател на Общински съвет и докара левите през задния вход на властта в Пловдив. Една година лявата ръка не знаеше какво прави по-лявата. От там нататък повече ляв избор в Пловдив не може да има независимо кой е кандидат\", добави още Гърненски.   \r\nВиолета СИМЕОНОВА", "date": "2019.09.10", "title": "Спас Гърненски, ГЕРБ: От Освобождението до 9-ти септември леви сили в Пловдив печелят избори един единствен път през далечната 1919 г."}
{"url": "http://www.focus-news.net/news/2019/09/10/2696988/pregled-na-osnovnite-temi-v-svetovniya-pechat-agentsiya-fokus.html", "text": "Ситуацията около иранския танкер \"Адриан Даря 1\", умението на Бенямин Нетаняху да се възползва от иранската заплаха и решимостта на Турция да създаде зона за сигурност в Турция, независимо от намеренията на САЩ са сред темите на световния печат.  \r\n*** \r\n \r\n Танкерът, освободен от Гибралтар, въпреки възраженията на САЩ, че превозва суров петрол до Сирия, е разтоварил нефта си, заяви висш ирански служител, след като корабът пусна котва близо до сирийско пристанище, пише американският вестник  The Wall Street Journal . \r\nГоворителят на иранското Министерство на външните работи Абас Мусави заяви, че петролният танкер “Адриан Даря 1\" е разтоварил товара си и неговият собственик ще реши за бъдещето му\", според държавната информационна агенция IRNA , която съобщи новината. \r\nИрански служител заяви, че корабът е близо до неуточнено средиземноморско крайбрежие, но неговото изявление може да подкопае европейските опити за смекчаване на санкциите срещу Техеран от страна на  Вашингтон. Танкерът беше освободен на 18 август, след като Иран обеща, че товара на танкера няма да бъде доставен в Сирия, която е под санкциите на Европейския съюз поради продължаващата гражданска война в страната. \r\nВашингтон е издал заповед за конфискуване на кораба и товара му. САЩ твърдят, че продажбата ще е от полза на Ислямския революционен гвардейски корпус, който Вашингтон определи за терористична организация и обвинява мениджърите на кораба в нарушение на забраната, която забранява използването на американската финансова система за ирански петролни сделки. \r\nСателитните снимки за последно показаха, че „Адриан Даря 1“ е непосредствено край сирийското пристанище Тартус в неделя. Снимките не показват никакво прехвърляне на нефт от кораба до друг танкер или терминал, заяви Самир Мадани, съосновател на сайта TankerTrackers.com. \r\nАмериканските служители заявиха, че котвата на кораба в сирийските води ще подкопае доверието в европейските опити за деескалиране на напрежението между Иран и Запада. \r\nПред репортери в неделя Сигал Манделкер, заместник-министър на финансите на САЩ, заяви, че пристигането на кораба в Сирия показва, че Иран се направил още една измама \r\n\"Всеки, който казваше, че „Адриан Даря 1“ не е била насочена към Сирия, е в грешка\", заяви американският съветник по националната сигурност Джон Болтън в социалната мрежа „Туитър“ в петък. \"Можем да говорим, но Иран няма да получава никакви облекчения за санкциите, докато не спре да лъже.\" \r\nПрез август Франция предложи на Иран да се разреши да продава поне 700 000 барела петрол на ден или да предостави на Техеран кредитна линия от около 15 милиарда долара. В замяна министърът на външните работи на Иран Джавад Зариф предложи да подобри спазването на международна ядрена сделка. \r\nThe Wall Street Journal по-рано съобщаваше, че товарът на танкера пътува за Сирия. \r\nВ четвъртък американският министър на отбраната Марк Еспър заяви пред журналисти в Лондон, че Вашингтон няма настоящ план за завземането на кораба. Съединените щати обаче предупредиха Египет да не позволява на кораба да премине през Суецкия канал, най-прекия му път на връщане към Иран, според американски служител. \r\nЕгипет многократно е спирал иранските танкери да преминават през канала, когато документите им не са в ред - потенциален проблем за „Адриан Даря 1“. Регистърът на Лойд, който обикновено издава сертификати за безопасност на кораба, спря да предоставя такива услуги на танкера, съобщи говорител за базираната в Лондон компания. \r\n*** \r\n \r\n За Нетаняху Иран е подарък, който не спира да го дарява, пише израелското англоезично издание  The Jerusalem Post . \r\nПолитическият живот на премиера Бенямин Нетаняху може да бъде сравнен  с библейския горящ храст: той може да гори, но не е погълнат от пламъците. \r\nТъй като предизборната кампания влиза в последната си седмица, е трудно да пропуснем признаците на паника у Нетаняху.  \r\nВ редица видеоклипове в социалната мрежа Нетаняху говори за евентуална загуба. Точно в неделя вечер той предупреди, и то не за първи път, че политическият съперник от Синьо-бялата партия Бени Ганц може да излезе победител в деня на изборите. \r\n\"В този момент ние губим\", каза Нетаняху. „Ние сме плътно с Ганц и неговия политически партньор Яир Лапид. В някои анкети те ни надминаха. Нуждаем се от 61 мандата, за да съставим правителство и нямаме толкова \", каза той. \r\nВ най-добрия случай, обясни Нетаняху, партията му може да събере десен блок от 56 или 57 места в Кнесета. \r\nПосещенията в Украйна и Лондон и отварянето на търговски офис на Хондурас в Йерусалим не достигнаха главозамайващите дипломатически постижения от пролетта. \r\nТрудно е да се възпроизведе признанието на САЩ за израелския суверенитет в Голан, среща с американския президент Доналд Тръмп или връщането на тялото на войника Захари Баумел след 37 години. \r\nТози път Нетаняху също предприе кампания, докато е под обстрел - буквално - с ракети от Газа, паднали в Южен Израел, терористични атаки на Западния бряг,  борба с дронове и „Хизбула“, която стреля по северната граница \r\nДори отношенията му с Тръмп, неговият дипломатически приятел, внезапно изглеждат неравни,  като американският президент говори за възможна среща с един от враговете на Израел, иранския президент Хасан Роухани. Това последва отказът на Нетаняху да предостави входни визи на две дами от Конгреса на САЩ, вероятно под натиск от Тръмп. Това показа на Нетаняху  който не можеше да издържи на натиска на САЩ, дори ако това означава отслабване на двупартийната конгресна подкрепа, един от стълбовете на отношенията между САЩ и Израел. \r\nТогава, отникъде, тъй като дипломатическият му образ на златното момче изглеждаше опетнен, той получи електорален асансьор от необичаен източник: Международната агенция за атомна енергия (МААЕ). Ядреният страж на ООН обяви, че следи от уран са открити на мястото на секретен атомен склад, открит от Израел и обявен от Нетаняху. \r\nВ рамките на 24 часа Нетаняху проведе пресконференция за Иран, на която разкри още един скрит ирански ядрен обект. \r\nОт техническа гледна точка няма значение дали обектът е значителен или незначителен, що се отнася до дългия и настойчив процес на доказване на ирански ядрени нарушения. \r\nДумите на Нетаняху бяха доста кратки. Говореше само седем минути, половината от които беше на иврит, а след това повтори думите си на английски. \r\nНо тогава на Нетаняху наистина не беше необходимо много, за да се напомни на израелската общественост, че когато става въпрос за спасяването на Израел от екзистенциалната заплаха на Иран, той е главният войн на страната, чието дело е без аналог и вероятно няма да бъде приравнено на никой от неговите наследници. \r\nНетаняху е глашатаят за опасностите от ядрен Иран, изказвайки се в ООН, в Европа, в Русия и на всеки възможен международен етап. \r\nТой успешно помогна да се убедят  не една, а две американски администрации - на Обама и след това наТръмп, в сериозността на иранската глобална заплаха. \r\nКогато Обама избра да се бори със заплахата чрез договорена сделка, за която Нетаняху вярваше, че ще позволи на Иран да запази ядрената си програма, той не се поколеба да се обърне към президента на САЩ. \r\nРешението на Тръмп да напусне тази сделка също може да бъде отнесено частично към Нетаняху, тъй като се формира коалиция на САЩ и умерените арабски страни около необходимостта от борба с иранската регионална агресия. \r\nПод наблюдението на Нетаняху Израел издири около 100 000 документа за ядрената програма на Иран, откраднати от секретен склад в Техеран, което беше грандиозно постижение за разузнаването. \r\nВ резултат на това, когато става въпрос за осигуряване на електорална подкрепа и обявяване на дипломатически постижения, Иран е един от даровете, който продължава да дава на Нетаняху. \r\n*** \r\n \r\n  Турция ще продължи да действа самостоятелно, ако създаването на зона за сигурност в северната част на Сирия не започне до края на септември. Това увери държавният глава на страната Реджеп Тайип Ердоган, съобщава вестник  Hurrriyet .  \r\n„Ако де факто образуването на зона за сигурност източно от Ефрат с турски войници не бъде започнато до края на септември, Турция няма друг избор, освен да се захване самостоятелно\", заяви Ердоган по време в източната провинция Малатия. \r\nЕрдоган разкри, че Турция и САЩ обсъждат създаването на зоната в Северна Сирия, но с всяка предприета стъпка се вижда, че това, което Турция иска, не съвпада с това, което е в ума на американците. \r\nТурският президент бе категоричен, че зоната за сигурност не може да бъде създадена само с „три-четири полета на хеликоптери дневно, 5-10 патрула или няколкостотин войници в района“. Съгласно думите му, трябва да се гарантира сигурността в целия регион, така че да бъде възможно завръщането на един милион сирийски бежанци.  \r\n„Искаме да създадем зона, чиста от „Ислямска държава“, „Работническата партия на Кюрдистан“ и нейните клонове. Само по този начин можем да гарантираме, че нашите сирийски братя и сестри, живеещи в страната ни, в Европа или другаде, могат да се върнат в домовете си да живеят в мир и сигурност“, обясни президентът на Турция. \r\nТой също така подчерта, че Турция полага интензивни усилия в сътрудничество с Русия и Иран, за да предотврати „новите кланета\" на сирийския режим в северозападната провинция Идлиб. \r\nНа 7 август турски и американски военни служители се съгласиха да създадат зона за сигурност в Северна Сирия и да установят т.нар. мирен коридор, за да улеснят движението на разселените сирийци, които искат да се върнат у дома. Те също се съгласиха да създадат център за съвместни операции. \r\nСпоразумението предвиждаше също така установяването на необходимите мерки за сигурност за справяне с проблемите на сигурността на Турция, включително изчистване на зоната на терористичната групировка YPG/PKK.", "date": "2019.09.10", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/10/2696987/predstoyashti-sabitiya-v-stranata-za-10-septemvri-agentsiya-fokus.html", "text": "*** \r\n \r\nОт 13.30 часа на ул. „Георги Бенев“ в Северната промишлена зона президентът Румен Радев ще участва в церемонията по откриване на португалски инвестиционен проект. \r\n \r\n*** \r\n \r\nОт 18.00 часа председателят на Народното събрание Цвета Караянчева и председателят на Европейския парламент Давид Сасоли ще открият в изложбеното пространство „Атанас Буров“ изложбата „140 г. от Учредителното събрание и приемането на Търновската конституция“. \r\n \r\n*** \r\n \r\nОт 13.45 часа в зала „Мусала“ на хотел „Хилтън“ ще се проведе пресконференция на министъра на земеделието Десислава Танева и еврокомисарят Витянис Андриукайтис във връзка с 14-та годишна среща на Постоянната група от експерти по Африканската чума по свинете в Европа. \r\n \r\n*** \r\n \r\nОт 10:00 ч., в хотел „Рамада София“ (зала „Опал“) президентът на КТ „Подкрепа“ Димитър Манолов ще открие  заключителна конференция в рамките на проекта на КТ “Подкрепа” \"Насърчаване на механизмите за командировани работници в съответствие с колективните трудови договори и закона.“ \r\n \r\n*** \r\n \r\nОт 10.30 в зала Средец, хотел Балкан ще се проведе кръгла маса на тема: „Новата нормативна уредба в сферата на мрежовата и информационната сигурност - предизвикателства и решения“. \r\n \r\n*** \r\n \r\nОт 11.00 часа в сградата на КЕВР ще се състои тържествено честване по повод 20-та годишнина от създаването му, на което ще бъде валидирано специално пощенско-филателно издание. \r\n \r\n*** \r\n \r\nОт 11.00 часа в централата на „Раковски“ 134, ще се проведе пресконференция на лидерът на НФСБ Валери Симеонов и членове на ръководството. \r\n \r\n*** \r\n \r\nОт 11:50 часа на ул. „Московска” 33, Инициативен комитет ще се регистрира в Общинската избирателна комисия, издигайки Стефан Стефанов за кмет на район „Младост“. \r\n \r\n*** \r\n \r\nОт 12.00 часа в ЦИК лидерът на  политическа партия „Движение 21“ Татяна Дончева ще внесе документите за регистрация за участие в предстоящите местни избори. \r\n \r\n*** \r\n \r\nОт 12.30 часа Ръководството на Националния фронт за спасение на България ще внесе в Централната избирателна комисия документите си за участие в изборите за местни органи на властта. \r\n \r\n*** \r\n \r\nОт 12:30 часа в Националния пресклуб на БТА ще се проведе пресконференция по повод открития голям античен светилищен комплекс на калето край с. Хухла в Източните Родопи. \r\n \r\n*** \r\n \r\nОт 14.00 ч. в СБЖ ще се състои среща с председателката на СИЖБ, отговорна редакторка на сайта на СБЖ и коментаторка на сайта „Барикада” Къдринка Къдринова. \r\n \r\n*** \r\n \r\nОт 17:00 часа започва Седмото издание на Алея на книгата. \r\n \r\n*** \r\n \r\nОт 18.00 часа в Регионалния исторически Музей в София ще бъде представена изложбата „София: От първия трамвай до последната спирка на метрото“. \r\n \r\n \r\n*** \r\n \r\nОт 18.00 часа пред Съдебната палата Инициативата „Правосъдие за всеки“ организира поредния марш за правосъдие срещу опитите за политическо влияние и зависимости в съдебната система и процедурата за назначаване на нов главен прокурор. \r\n \r\n*** \r\n \r\nОт 11.00 часа в конферентната зала на Областна администрация – Благоевград ще се проведе общинска епизоотична комисия във връзка със заболяването африканска чума по свинете.  \r\n \r\n \r\n*** \r\n \r\nВ 11.00 часа в конферентната зала на Регионален исторически музей – Благоевград ще се състои научна кръгла маса „Пропаганда и власт в народната република“. \r\n \r\n*** \r\n \r\nОт 13.30 часа Окръжен съд – Бургас е насрочил разпоредително заседание по делото за противозаконно унищожаване на „пясъчни дюни“, по което като обвиняеми са привлечени Иван Н. и Манол П. \r\n \r\n \r\n*** \r\n \r\nОт 19.00 часа в галерия „Георги Баев“ ще бъдат подредени 19 картини на емблематични български майстори. \r\n \r\n*** \r\n \r\nОт 11.00 часа в арт салона на Радио Варна ще се проведе пресконференция на НПО „Български Свободни Пчелари. \r\n \r\n*** \r\n   \r\nОт 10.00 часа в  село Имренчево, ще бъде даден старт на строителните работи по проект \"Създаване на Център за грижа за лица с умствена изостаналост в с. Имренчево, община Велики Преслав“. \r\n \r\n \r\n*** \r\n \r\nОт 11.00 часа в Заседателната зала на Областната администрация ще се проведе заседание на Областната епизоотична комисия. \r\n \r\n*** \r\n \r\nОт 18.00 часа в Народно читалище „Паисий Хилендарски”, ще бъде открит Международен фестивал \"Виа Понтика\". \r\n \r\n*** \r\n \r\nОт 11.00 ч. в МБАЛ \"Св. Иван Рилски\" ще се проведе пресконференция с представители на холандска дарителска фондация, които преди това ще посетят и разгледат отделенията на болницата. \r\n \r\n***  \r\n   \r\nОт 09.15 часа в Окръжен съд – Кюстендил ще се гледа мярка за неотклонение „Задържане под стража“ спрямо 75-тодишен мъж, обвинен в убийство на мъж на 45 години от Кюстендил.  \r\n \r\n*** \r\n \r\nОт 10.00 часа в Детска градина „Еделвайс” ще се проведе Демонстративно занятие за гасене на пожар и организиране на евакуация в обект.  \r\n \r\n*** \r\nОт 11.00 часа в сградата на Възрожденското училище ще се проведе награждаване на отличените ученици, участвали в тест за отпускане на общински стипендии. \r\n \r\n*** \r\n \r\nОт 13:00 часа в Пресклуба на БТА ще се проведе пресконференция по актуални теми  вицепремиерът Красимир Каракачанов - министър на отбраната, председател на ВМРО - Българско национално движение. \r\n \r\n*** \r\n \r\nОт 15.00 часа в зала ,,Плевен\" на областна администрация ще се проведе заседание на областната епизоотична комисия.  \r\n \r\n*** \r\n \r\nОт 16.00 часа на пл. ,,Възраждане\" ще се проведе демонстрация на военна летателна техника. \r\n \r\n*** \r\n \r\nОт 18.00 часа в Църква на адвентистите от седмия ден ще се проведе семинар на тема ,,Преодоляване на депресията\"в рамките на поредицата ,,Психология и здраве\". \r\n \r\n*** \r\n \r\nОт 18.30 часа на пл. ,,Възраждане\" ще се състои концерт с участието на  представителния ансамбъл на въоръжените сили. \r\n \r\n*** \r\n \r\nВ 10.00 часа в долно фоайе на Драматичен театър-Пловдив ще се проведе пресконференция за 23-ото издание на Есенния театрален фестивал \"Сцена на кръстопът\".  \r\n \r\n*** \r\n \r\nВ 11.00 часа в малката конферентна зала на ДК „Борис Христов” ще се проведе по повод старта на Празници на Стария град. \r\n \r\n \r\n*** \r\n \r\nОт 11.30 часа, в Тракия икономическа зона, Индустриална зона „Раковски”, административната сграда, ще се състои открива на Обучителен център.  \r\n \r\n*** \r\n \r\nОт 12.15 часа на Гребната база - пространството пред ресторант \"Чановете\", ще се проведе пресконференция, на която ще бъдат представени кандидатите на Коалиция „Кауза Пловдив“  в изборите за кметове и общински съветници на 27 октомври 2019. \r\n \r\n*** \r\n \r\nОт 10.00 часа в зала „Свети Георги“ на Областната администрация ще се проведе заседание на Постоянно действащата междуведомствена областна епизоотична комисия. \r\n \r\n \r\n Смолян.  \r\nОт 14.00 часа в Областна администрация – Смолян ще се проведе ежеседмичното заседание на Постоянната областна епизоотична комисия – Смолян заради болестта африканска чума по свинете. \r\n \r\n*** \r\n \r\nОт 10.30 часа, в сградата на Битовия комбинат на ул. \"Тодор Миланович\" 2, СДС-Свищов ще представи кандидата за кмет на града, когото ще подкрепи на местните избори. \r\n \r\n*** \r\n \r\nОт 12:00 часа в Пресклуба на БТА ще се проведе пресконференция на НД Русофили. \r\n \r\n*** \r\n   \r\nОт 10.00 часа в Заседателната зала в сградата на Община Шумен ще се проведе заключителна пресконференция и официална церемония по откриване по проект Подобряване на образователната инфраструктура в град Шумен. \r\n \r\n \r\n*** \r\n   \r\nОт 10.00 ч. в зала 2 на Областна администрация Шумен ще се проведе ежеседмичното заседание на Областната епизоотична комисия.", "date": "2019.09.10", "title": "Предстоящи събития в страната за 10 септември (Агенция „Фокус“)"}
{"url": "http://www.focus-news.net/news/2019/09/10/2696990/9-septemvri-izlozhba-protest-i-poslaniya-za-mestniya-vot-obzor.html", "text": "В столицата десетки граждани се събраха на Братската могила, за да отбележат 9 септември. Честването бе организирано от Градския съвет на БСП - София. На събитието присъстваха лидерът на Градския съвет на БСП - София Калоян Паргов, заместник-председателят на ПГ на \"БСП за България\" Георги Свиленски, Атанас Зафиров, член на Изпълнителното бюро на партията, общински съветници от БСП в София и други. В своето слово по повод 9 септември,  Калоян Паргов  посочи, че не бива да се позволява датата да бъде източник на комплекси и чувство за малоценност. Според него 9 септември трябва да е повод за национална гордост. Паргов изтъкна, че днес социалистите отново са се събрали на Братската могила, за да отдадат почит, да поднесат цветята си. \"Да се преклоним пред паметта на всички борци срещу хитлеро-фашизма. 9 септември е началото на политическа, икономическа, социална и културна революция в България“, каза Паргов. Той отбеляза, че някои малко чели го наричат преврат или окупация, но преди 75 г. страната ни е скъсала с нацизма. Паргов отдели време и за предстоящите местни избори в своето слово. Той призова да бъде намерена консенсусната и консолидираща фигура, зад която да застанат всички софиянци, които искат промяна. \"В София обществените нагласи показват готовност и желание за промяна. Промяна на модела на управление. Промяна за една друга перспектива, промяна на начина, по който се развива нашият град\", посочи още Паргов. \"Освен победа на предстоящите и много следващи избори, като партия трябва да изградим една нова България\", каза  Атанас Зафиров, член на Изпълнителното бюро на БСП  в слово по повод тържественото честване на 9 септември на Братската могила в столицата Изказването на Зафиров бе от името на Националния съвет на партията. \"Уважаеми другарки и другари, вече 75 години 9 септември е една от най-важните, най-спорните, най-обсъжданите, най-отричаните, но и най-обичаните дати в българската история. През първите 45 години тази дата беше един голям празник. Такъв остава днес все още за мнозина българи\", посочи той.  \r\n Да поздрави социалистите не пропусна и  лидерът на БСП Корнелия Нинова . \"Честит Девети септември, антифашисти. Честит празник, социалисти. За тази дата от българската история са давани много противоречиви оценки и са се водили много спорове. Има обаче безспорни факти, които заслужават нашето уважение. Хиляди български антифашисти са дали сили, труд, живота си, за да спрат нацизма. Те са част от европейската антифашистка борба. Загинали са не за пари и власт, а за идеал. На тях днес отдаваме почит. Това заяви в Гоце Делчев лидерът на БСП Корнелия Нинова. Тя подчерта, че друг безспорен факт е, че в годините след Девети септември България се превръща в индустриална държава с развито производство, строителство, земеделие, наука и култура. \r\nВ столицата напрежение сред обществото създаде изложбата в Руския културно-информационен център.  Изложбата бе озаглавена  \"Пътят към победата: историческите източници  разказват\", като първоначалното наименование бе \"Към 75-ата годишнина от освобождението на Източна Европа от нацизма. България\". На откриването на изложбата присъстваха стотици  граждани.  Изложбата е документална и представя документи с ниво на класификация \"строго поверително\" от фондовете на Държавния централен архив на съвременната руска история (ГЦМСИР), Руския държавен архив на социално-политическата история (РГАСПИ), Централния архив на Министерството на отбраната на Руската Федерация (ЦА МО РФ), Архива на външната политика на Министерството на външните работи на Руската Федерация (АВП РФ). Експозицията бе открита от  посланика на Русия в България Анатолий Макаров . \"Скъпи приятели ние се събрахме днес на годишнината на велики събития, които до голяма степен са определили хода на по-нататъшната история на Русия, така и на България\", каза по време на откриването на изложбата посланикът. По думите му на този ден преди 75 години българският народ с ликуване и радост е посрещал войските на Червената армия.  \r\nПред Руския културно-информационен център се събраха десетки граждани на протест. Гражданите протестираха срещу изложбата в центъра. Протестиращите носеха плакати, на които пише \"Сталин не е освободител\", \"Освобождение? Не, нагла окупация\" и други. В района бе засилено полицейско присъствие, като кордон пазеше гражданите да не нахлуят в Руския културно-информационен център. \r\n Агенция \"Фокус\"  припомня:  \r\nНа 3 септември Министерство на външните работи излезе с декларация, насочена срещу изложбата. \"По повод организираното от Посолството на Руската федерация събитие на 9 септември „Изложба 75 години от освобождението на Източна Европа от нацизма“, МВнР заявява следното: „Без да отричаме приноса на СССР за разгрома на нацизма в Европа, не трябва да си затваряме очите , че щиковете на Съветската армия донесоха на народите в централна и източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави. МВнР няма никакво отношение към тази проява и съветваме руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни. 9-и септември и неговите последици трябва да останат достояние на историците и историческата наука, за да получат пълна и точна оценка за влиянието върху развитието на България през 20-и век. От гледна точка на международното право фактите са ясни: деветосептемврийският преврат е пряка последица от обявяването на война на България от страна на СССР на 5 септември 1944 г. и последвалото навлизане на съветски войски на територията на неутрална спрямо СССР България. СССР обявява война на България, когато на власт току-що е дошло ново демократично  правителство, обявило се за прекратяване на връзките с нацистка Германия и потвърдило позицията на неутралитет на Царство България спрямо Русия. Следва временна окупация на България от СССР и Съюзниците, която формално се администрира от представители на коалицията, но де факто се упражнява изключително чрез съветското военно присъствие. Дългосрочните последици за България са същите, каквито и за останалите страни от Източна Европа, попаднали в съветската зона на влияние - 45 години управление на тоталитарен режим, опиращ се на болшевишко-ленинския вариант на комунистическата идеология\". На декларацията реагира остро лидерът на АБВ Румен Петков. Според него авторите на декларацията трябва да бъдат изгонени от Външно министерство.  \r\nДеница КИТАНОВА", "date": "2019.09.10", "title": "9 септември: изложба, протест и послания за местния вот (ОБЗОР)"}
{"url": "http://www.focus-news.net/news/2019/09/10/2696991/ria-novosti-kandidatite-na-edinna-rusiya-zagubiha-izborite-v-moskva.html", "text": "Кандидатът на „Единна Русия“ Андрей Метелски загуби изборите за председател на Московския градски съвет, отстъпвайки пред Сергей Савостянов от Комунистическата партия на Руската федерация (КПРФ). Това показват резултатите след преброяването на 100% от гласовете, предава  РИА Новости . \r\nИзборите за градския парламент се проведоха в неделя. Както следва от официалните данни, \r\nслед обработка на 100% от протоколите в 15-и район Метелски получава 31,86% от гласовете, а Савостянов - 42,16%. \r\nНа изборите за Московската градска дума, представителите на „Единна Русия\" се явиха като самономинирани кандидати, припомня агенцията. Всички 45 депутати от градския парламент бяха избрани от едномандатни избирателни райони, избори по партийни списъци не бяха предвидени. \r\nСпоред Московската градска информационна комисия, след обработка на 99,47% от протоколите, самономинираните заемат 26 места в Московската градска дума, КПРФ- 14, партиите „Справедлива Русия“ и „Яблоко“ – по три места. Средната избирателна активност в гласуването за Московската градска дума е била 21.69%. \r\n \r\n Тереза Герова", "date": "2019.09.10", "title": "РИА Новости: Кандидатите на „Единна Русия“ загубиха изборите в Москва"}
{"url": "http://www.focus-news.net/news/2019/09/10/2697313/sbornik-s-neizvestni-spomeni-i-izsledvaniya-za-nikolay-haytov-shte-bade-predstaven-na-11-septemvri-v-kluba-na-narodniya-predstavitel-v-narodnoto-sabranie.html", "text": "Сборник с неизвестни спомени и изследвания за Николай Хайтов ще бъде представен утре, 11 септември 2019 г. от 11.30 ч. в Клуба на народния представител в Народното събрание. Това съобщиха от пресцентъра на  НФСБ .  \r\nПрез годините във вестник „Десант\" – издание на ТВ СКАТ,  са публикувани множество статии, посветени на личността, творчеството, изследванията и обществените дела на Николай Хайтов. Една голяма част от тях са обнародвани единствено на страниците на вестника, заедно със снимки от личния архив на авторите, които също виждат бял свят за първи път в националния седмичник „Десант“.  \r\nИменно тези спомени, разказани от първо лице, са намерили място между кориците на сборника „Живи разкази за Николай Хайтов\", посветен на 100-годишнината от неговото рождение.  \r\nНякои от авторите, включени в изданието, вече не са между живите, което прави тази книга особено ценно и уникално свидетелство за едно неотдавна отминало време, в което присъствието на Хайтов е било така осезателно.", "date": "2019.09.10", "title": "Сборник с неизвестни спомени и изследвания за Николай Хайтов ще бъде представен на 11 септември в Клуба на народния представител в Народното събрание"}
{"url": "http://www.focus-news.net/news/2019/09/10/2696993/ansa-italiya-dzhuzepe-konte-obeshta-nov-sezon-na-reformi-predi-parviya-vot-na-doverie-kam-kabineta-mu.html", "text": "Министър-председателят на Италия Джузепе Конте заяви в Долната камара, че новото му правителство ще се стреми да прокара „нов сезон на реформи“. Съответното премиерът подчерта при представяне на програмата си преди първия от два вота за доверие, с които изпълнителната власт трябва да преодолее в парламента, отбелязва италианската информационна агенция  ANSA . \r\nВторото правителство на Конте е съставено на база съюза между Движение „Пет звезди“ и лявоцентристката Демократическа партия (ПД). Двете партии, които са традиционни съперници, сключиха пакт, след като лидерът на „Лига“ и бивш министър на вътрешните работи Матео Салвини излезе от първото правителство на Конте миналия месец. Последният увери каза, че новото му правителство ще се отличава с „трезвост и строгост, така че нашите съграждани да могат да гледат на институциите с обновена вяра“. \r\nКонте каза, че „предизвикателството на вътрешния фронт“ е „разширяване на участието в  работата на сегменти от населението, които досега са били изключени. Тези (сегменти) са концентрирани преди всичко сред младите хора и жените, особено в Южна Италия“. \r\n \r\n \r\n Тереза Герова", "date": "2019.09.10", "title": "ANSA (Италия): Джузепе Конте обеща „нов сезон на реформи“ преди първия вот на доверие към кабинета му"}
{"url": "http://www.focus-news.net/news/2019/09/10/2697312/pregled-na-mezhdunarodnite-novini-do-18-chasa-agentsiya-fokus.html", "text": "Министърът на външните работи на Турция Мевлют Чавушогли разкритикува действията на САЩ в рамките на инициативата за създаване на зона за сигурност в сирийските райони на изток от река Ефрат, предава  „Анадолската агенция“ . \r\nПо неговите думи, действията на американската страна по този въпрос са чисто демонстративни. \r\n„САЩ не изпълниха договорката с Турция за сирийския регион Манбидж. Причината за провала на „пътната карта“ за Манбидж е сътрудничеството на Вашингтон с терористите от ПКК/ОНС“, заяви Чавушоглу. \r\nОсвен това министърът засегна темата за разрешаването на кипърския въпрос. \r\n„Няма смисъл да се започват формални преговори за разрешаване на кипърския въпрос“, отбеляза първият дипломат на Анкара. \r\n*** \r\n \r\n  Българският еврокомисар Мария Габриел ще бъде предложена за отговорник по ресора „Иновация и младеж\" в състава на новата Комисия. Това стана ясно по време на представянето на новия състав на изпълнителния орган на Общността от новия му председател Урсула фон дер Лайен. \r\n\"Досега Мария Габриел работи с всеотдайност в ресора на цифровите технологии, а отсега нататък ще създава перспективи за новите поколения\", заяви германският християндемократ. \r\n*** \r\n \r\n Посолството на Русия в София проверява информацията за задържането на български гражданин за предполагаем шпионаж в полза на Русия, съобщи пред  РИА Новости  представител на дипломатическата мисия. \r\n„Към момента в посолството не е постъпвала официална информация. От своя страна ще проверяваме появилите се в медиите сведения и ще следим за развитието на ситуацията“, са заявили от посолството. \r\n*** \r\n \r\n  Турция не може да поеме нова вълна мигранти от Северна Сирия, заяви президентът на страната Реджеп Таийп Ердоган във вторник, като подчерта, че Анкара и Вашингтон трябва да установят „зона за сигурност“ в региона възможно най-скоро, предава  Reuters . \r\nБританската агенция припомня, че съюзниците в НАТО се съгласиха да установят зона за сигурност в Североизточна Сирия по турската южна граница и да изчистят района от сирийските кюрдски „Отряди за народна самоотбрана“ (ОНС). В неделя турски и американски войници проведоха първия си съвместен патрул в региона. \r\n*** \r\n \r\n Последните данни на европейската статистическа служба Евростат показват, че всеки месец повече от четири хиляди души напускат Сърбия, а годишно – 51 хиляди, като става въпрос основно за млади хора, предава македонският портал  „А1 Он“ . \r\nСпоред доклад на фондация Фридрих Еберт, младите посочват като причина за напускането на страната икономическите проблеми, а отскоро и „песимистичните изгледи за бъдещето на сръбското общество“. \r\nВ Сърбия, за разлика от останалите страни в региона, няма конкретни превантивни мерки срещу явлението, освен желанието да се формира експертен екип, който трябва да изготви стратегия и план за действие за предотвратяване на изселването на хората от страната, както и за връщане на онези, които вече за заминали, коментира белградската „ТВ Н1“. \r\n*** \r\n \r\n  Президентът на Китай Си Дзинпин на среща с японския премиер Шиндзо Абе през юни в Осака е казал, че не вярва на американския президент Доналд Тръмп по въпросите, свързани с търговските преговори. Това съобщава във вторник агенция Kyodo, като се позовава на правителствени източници, предава  ТАСС . \r\n„Не мога да вярвам на това, което говори президентът Тръмп“, е казал китайският лидер за търговските преговори с Вашингтон, като неговите думи са цитирани от неназования източник. Абе, на свой ред, се е опитал да убеди Си Дзинпин, че, напротив, Тръмп му вярва, но той е продължил да прави критични бележки по повод политиката на американския президент. \r\nСтанало е въпрос конкретно за това, че Тръмп неведнъж се е изказвал за подкрепата на Китай за държавните компании. „САЩ също дават субсидии на Боинг“, е привел обратния пример Си Дзинпин. \r\n*** \r\n \r\n Европейският съд подкрепи във вторник полското искане за ограничаване на достъпа на Русия до ключов газопровод , преминаващ през Германия, което според Варшава защити енергийната сигурност, предава  AFP . \r\nОбщият съд на ЕС, който принадлежи на Съда на Европейските общности, се произнесе срещу решение на Европейската комисия от 2016 г., което позволява на руската компания „Газпром“ да използва газопровода „Опал“, за да транзитира по-големи количества природен газ в Германия. \r\nОпал е 480-километров  тръбопровод, свързан с газопровода „Северен поток I“, който изпомпва руски газ под Балтийско море към Германия. \r\nГазопроводът „Опал“, който е собственост на „Уингаз“ - германското дъщерно дружество на „Газпром“, минава паралелно на германско-полската граница чак до Чехия. \r\nВаршава изпрати правно възражение срещу решението на Комисията с аргумента, че „Газпром“ може да използва „Опал“, за да заобиколи Полша и Украйна и да транзитира газ на запад и по този начин да застраши енергийната  сигурност. \r\n„Съдът отбелязва, че решението за 2016 г. е прието в нарушение на принципа на енергийна солидарност“, се казва в решението от вторник на Общия съд на ЕС в Люксембург. \r\n*** \r\n \r\n Най-малко 31 души загинаха във вторник в иракския град Карбала в резултат на блъсканица по време на мюсюлмански празник. Това съобщи телевизионният канал Al Arabiya, като се очаква  броят на жертвите да достигне до 100, предава  TACC . \r\nСпоред първоначалната информация, част от пешеходния преход се е срутила, при което голям брой хора се  започнали да бягат едновременно В момента Министерството на здравеопазването на страната потвърждава смъртта на 16 души. \r\nИракските шиити празнуват празника Ашур - денят на възпоменание на мъчениците. На тази дата, считана от шиитите за един от основните религиозни празници, мюсюлманите си припомнят битката при Карбала през 680 г., когато е убит имам Хюсеин, брат му Абас и 70 техни съратници. Траурните церемонии в памет на тяхното мъченичество се провеждат през първите 10 дни от месеца Мохарам в ислямския лунен календар. По това време по улиците се организират шествия, по време на които участниците в тях се бичуват с вериги и кинжали, удрят се в гърдите с юмруци, като по този начин възпроизвеждат сцените на борбата и смъртта на имам Хюсеин и неговите съратници. \r\n*** \r\n \r\n  Гръцкият премиер заяви във вторник, че Турция \"продължава да провокира\" в подхода си към етнически разделената островна държава на Кипър и че Анкара се изолира в международен план, цитира думите му гръцкото електронно издание  Katimerini . \r\nКириакос Мицотакис направи коментарите по време на среща с гостуващия кипърски президент Никос Анастасиадис, първият чуждестранен държавен глава, посетил Атина, след като Мицотакис спечели изборите през юли. \r\nПосещението на Анастасиадис дойде ден след усилията за възобновяване на преговорите за обединяване на острова, когато турският външен министър Мевлют Чавушоглу каза, че кипърските гърци трябва да се съгласят, че кипърските турци ще имат паритет при вземане на решения в управлението на страната, преди преговорите да продължат. \r\nТой каза също, че сондажите за природен газ на Турция във води, където международно признатото правителство на Кипър има изключителни права, ще продължи, докато кипърските гърци отхвърлят предложение за съвместно провеждане на търсенето на въглеводороди с  турските киприоти. \r\nЧавушоглу отхвърли насрещно предложение от Анастасиадис: разделянето на потенциални постъпления от газ с кипърските турци пропорционално на тяхното население, ако Турция се съгласи да договори границите на Кипър и офшорните икономически зони на Турция. \r\nНапрежението в региона напоследък е високо, особено по отношение на правата за проучване на природен газ във водите край Кипър, където международно признатата държава има изключителни икономически права. Турция настоя, че тя също има право да извършва проучвания в района, заявявайки, че защитава правата на кипърските турци. \r\n\"Незаконното поведение на Турция край Република Кипър продължава да провокира\", заяви Мицотакис. \"Придружено от конфронтационна реторика, то също демонстрира нейната международна изолация.\" \r\nАнастасиадис заяви, че неотдавнашните изявления на външния министър на Турция предизвикаха „сериозна загриженост сред гръцката кипърска общност заради пълния контрол над турската кипърска общност от страна на Турция“. \r\n*** \r\n \r\n Европейската комисия (ЕК) внимателно ще проучи решението на Съда на Европейските общности за отмяна на решението на ЕК от 2016 г., според което „Газпром“ би могъл изцяло да използва капацитета на газопровода „Опал“, заяви представителят на ЕК Анна-Кайса Итконен, цитирана от  TACC . \r\n\"Европейската комисия отбелязва днешното решение. Принципът на енергийна солидарност е високо оценен от Европейската комисия. И както установи Съдът, тя ще трябва да бъде ясно оценена в бъдещи решения за освобождаване от задължения\", каза тя. \"Европейската комисия внимателно ще анализира днешното решение.\" \r\nИтконен подчерта, че „след като ревизираното решение на Европейската комисия е отменено и понастоящем не е правно обвързващо, решението за освобождаване от 2009 г. отново се прилага“. Както обясниха на ТАСС от Европейската комисия, всъщност това означава, че „Газпром“ може да използва до  50%, от капацитета, запазвайки останалия капацитет за независими доставчици на газ. \r\n***", "date": "2019.09.10", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/10/2697319/toma-bikov-gerb-az-mislya-che-g-n-simeonov-i-obedinenite-patrioti-kato-parlamentarno-predstavena-politicheska-sila-imat-svoite-zastapnitsi-v-sektsionnite-izbiratelni-komisii.html", "text": "Аз мисля че г-н Симеонов и \"Обединените патриоти\" като парламентарно представена политическа сила имат своите застъпници в секционните избирателни комисии. Това каза на пресконференция народният представител от ПГ на ГЕРБ Тома Биков, предаде репортер на  Агенция \"Фокус\" . \"Нещо повече там имат застъпници на всички политически сили. Ако той има данни за фалшификации трябва да ги представи на съд\", добави Биков. \"Господин Атанасов 2011 г. и 2015 г. загуби с много малка разлика от г-н Иван Тотев в такива ситуации обикновено загубилият казва, че някакви гласове са му липсвали. Не мисля че подобни послания ще помогнат на предизборната кампания, обясни още народният представител на ГЕРБ. Според него няма да се разпадне коалицията след местните избори. \"Тя беше сключена преди две години за четири годишен период от време с пълното съзнание, че в рамките на този период ще минем през избори. Смятам че г-н Симеонов е отговорен човек и това няма да се случи. За изборите нека да предложим на хората добри идеи и те да изберат. Това ще бъдат по-силни послания, отколкото да казваме, че са фалшифицирани, че ще бъдат, има и други партии, които го твърдят всеки път, но нямат позитив\", коментира още Тома Биков. \r\nВиолета СИМЕОНОВА", "date": "2019.09.10", "title": "Тома Биков, ГЕРБ: Аз мисля че г-н Симеонов и \"Обединените патриоти\" като парламентарно представена политическа сила имат своите застъпници в секционните избирателни комисии"}
{"url": "http://www.focus-news.net/news/2019/09/10/2696994/afp-mateo-salvini-se-zakani-che-shte-bade-seriozna-opozitsiya-vatre-i-izvan-parlamenta.html", "text": "Лидерът на крайно дясната партия „Лига“ Матео Салвини заяви в понеделник пред протестиращите срещу новото правителство, от чийто състав той бе изключен, че ще представлява сериозна опозиция вътре и извън парламента, цитира думите му  AFP \r\n\"Ще бъдем сериозна опозиция в парламента, но и сред хората, на север и на юг, град след  град\", каза Салвини пред демонстрантите в Рим, докато премиерът Джузепе Конте се обърна към парламента преди гласуването на вот на доверие. \r\nПривържениците на антимигрантската „Лига“, както и на крайно дясното движение „Италиански братя“ протестираха близо до парламента, като някои от тях отправяха фашистки поздрав с дясната ръка. \r\n\"Днес част от Италия, мисля, че мнозинството в страната, излезе на улицата, за да поиска избори\", каза Салвини, след като се снима с привърженици. \r\nДесетки допълнителни полицейски служители охраняваха демонстрацията, по време на която протестиращите размахваха италиански знамена, а не партийни символи. \r\nМиналия месец Салвини фактически свали правителството,очаквайки, че ще бъдат назначени предсрочни избори, които ще го направят министър-председател, но коалиционният му партньор- антисистемното движение „5 звезди“ и Демократическата партия, които до скоро бяха непримирими противници, успяха да създадат коалиционно правителство и по-този начин предсрочните избори бяха избегнати. \r\n \r\n  Юлиян Марков", "date": "2019.09.10", "title": "AFP: Матео Салвини се закани, че ще бъде сериозна опозиция вътре и извън парламента"}
{"url": "http://www.focus-news.net/news/2019/09/10/2696998/pregled-na-osnovnite-temi-v-ruskiya-pechat-agentsiya-fokus.html", "text": "Двустранната среща на министрите на външните работи и на отбраната на Русия и Франция, рисковете за Лондон да загуби статута си на финансов център, ако започне да изземва капитали със съмнителен според властите произход, както и сръбската искане за признаване на усташките репресии срещу сръбските граждани по време на Втората световна война, са сред темите на руския печат. \r\n*** \r\n \r\n В Москва се проведе 12-та среща на Руско-френския съвет за сътрудничество в областта на сигурността с участието на министрите на външните работи и отбраната, пише руският вестник  “Независимая газета“ .  \r\nПрограмата на срещата беше съставена, като се вземат предвид векторите, определени от президентите Владимир Путин и Еманюел Макрон по време на неотдавнашна среща във Форт Брегансон. Франция смята за необходимо да премине от „недоверие към елементите на доверие между Европа и Русия“, заяви френският министър на външните работи Жан-Ив Льо Дриан. Въпреки че той призна, че процесът на изграждане на доверие ще бъде дълъг. \r\nРуско-френската среща във формат 2 + 2 беше предшествана от телефонен разговор между лидерите на Русия и Франция. „Този разговор в навечерието на срещата в Москва даде възможност да се очертаят основните насоки на работа, провеждани от ръководителите на дипломатическите и отбранителните ведомства на двете страни“, отбелязаха от Елисейския дворец. \r\nСпоред неговите сътрудници Макрон \"използва тази възможност за пореден път да приветства размяната на затворници между Русия и Украйна\". Президентите и на двете страни повториха, че \"настоящата динамика може да позволи срещата на върха в \"Нормандския формат\" в Париж през следващите седмици да напредне в прилагането на споразуменията от Минск\", се казва във френското изявление. \r\nЯсно е, че конфликтът в Украйна беше в центъра на срещата в Москва. Според френската страна се появи възможност да се продължи напред по въпроса за разрешаването на този конфликт. „Президентът Зеленски направи отстъпки и отслаби военното присъствие в Донбас, неговите стъпки направиха възможно размяната на затворници. Това е пробив и искаме тази тенденция да продължи, \"заяви френският външен министър Жан-Ив Льо Дриан в ефира на радио Europe 1.\" За да направи това, Русия трябва да се откаже от тежките оръжия в този регион, а Украйна трябва да проведе институционалните реформи, предвидени в Минските споразумения.\" \r\nДруга важна тема на преговорите беше инициативата на Макрон за създаване на нова архитектура на сигурност и доверие в Европа заедно с Русия. Изказвайки се на среща на френски посланици в края на август, той заяви, че ерата на западното господство в света приключва, включително във връзка с \"укрепването на новите сили\". В същото време Макрон подчерта необходимостта от преосмисляне на отношенията с Русия. \r\n„Ние приветстваме идеите, които бяха представени от президента на Френската република на 27 август на среща на френски посланици в чужбина. Фокусът на тези инициативи върху засилване на руско-френското сътрудничество на световната сцена в контекста на нашите усилия за колективно разрешаване на всички съвременни проблеми напълно отговаря на позицията на президента Путин и интересите на Руската федерация “, каза руският външен министър Сергей Лавров, откривайки срещата. \r\nНа нея по думите на Лавров са били обсъдени ситуацията със сигурността, след като САЩ се оттеглиха от Договора за премахване на ракетите със среден и по-малък обсег на действие (ДРСМО). „Няма да поставяме такива системи в онези региони, където няма да се появят подобни системи американско производство“, увери министърът гостите от Париж. Според него Москва също направи предложение за споразумение за това със Северноатлантическия алианс, но \"НАТО засега се въздържа от конкретна реакция\". \r\nРусия няма да бъде първата, която ще започне надпревара във въоръжаването и да постави Европа под потенциален удар. Ясно е обаче, че в страните от ЕС опасенията за възможното разполагане на ракети нарастват. Не е чудно, че френският министър на отбраната Флоранс Парли заяви в неотдавнашно интервю за вестник Le Monde, че европейските държави трябва да участват в международни договори за контрол на оръжията. „В исторически план договорите за контрол на оръжията са сключени главно между Съединените щати и Съветския съюз, а по-късно и с Русия. Ние, европейците, не можем да останем настрана и да понесем загуби от разпада на подобни споразумения. Не е много комфортно да бъдеш в обсега на ракетите\", каза министърът. \r\nКато цяло Париж е готов за диалог с Руската федерация и разчита на същия подход от Москва. „Изразихме желание да възобновим амбициозната и стегната работа в двустранен формат“, заяви Льо Дриан. „Президентът на Франция има своята положителна визия за двустранния диалог и се надяваме, че руската страна също е готова да се срещне с нас и да работи в същата посока.“ \r\n*** \r\n \r\n Как Лондон губи статута си на световна финансова столица, коментира руският вестник  “Известия“ . \r\nБрекзит, независимо дали го отлагат или не, заплашва Великобритания със загуба в най-добрия случай на стотици милиарди лири. За да запуши дупките, Лондон има възможността да използва парите на инвеститорите, които считат за съмнителни. Това обаче ще унищожи онова, което привлича милиарди долари инвестиции в Обединеното кралство през годините. \r\nБританските елити обаче решиха да си постелят предварително и да намерят алтернативни начини за попълване на бюджета. По-специално, чрез замразяване и конфискуване на чуждо имущество със съмнителен, по мнение на властите, произход (тоест този, който те решат да обявят за такъв). \r\nНо при цялото желание да решат проблемите си чрез присвояване на чуждо имущество, британците няма да успеят. \r\nВ момента има само груби прогнози за щетите, които ще претърпи Великобритания в резултат на Брекзит, особено на „Брекзит без сделка“ с ЕС. Органът за бюджетна дисциплина прогнозира 2% спад на икономиката през 2020 г., удвояване на бюджетния дефицит и значителен спад на лирата. \r\nАко беше взето различно решение на решаващия референдум от 2016 г., сега БВП на страната щеше да бъде с 2,4% по-висок според най-голямата инвестиционна банка в света, а загубите се разпределят между инвестиции и потребителски разходи. Това означава, че загубите търпят както големите компании, така и обикновените граждани на страната. \r\nПоследните вече започнаха да се запасяват с храна в случай на смущения в снабдяването в ситуацията „без сделка“. Британските разходи за хранителни запаси възлизат на 4 милиарда британски лири. \r\nДълготрайните последици са друг въпрос. Как да се справят с факта, че най-големите банки са на път да преместят централата и представителствата си от града на континента или в Югоизточна Азия? \r\nРискът от загуба на капитали на така наречените „рискови инвеститори“е сериозен мотив Причините могат да бъдат всякакви - от подкрепа на тероризма и нарушаване на санкциите до съмнения за корупция и укриване на данъци. Тоест всичко, е въпрос на възможно най-широка интерпретация. \r\nВеликобритания исторически се е развила като „глобална държава“. Малката островна държава не притежаваше нито богати резерви от природни ресурси, нито голямо население, за да образува вътрешен пазар. Но благодарение на мощния военен и търговски флот, който се появи през 16 и 17 век, тя създаде огромна империя, която осигуряваше както ресурси, така и пазар. \r\nПлатежният баланс на страната, която до края на 80-те години беше стабилна в нулевия регион, след това рязко влезе в отрицателната зона и сега възлиза на около 100 милиарда паунда годишно. Общият външен дълг, основен индикатор за зависимостта на икономиката от финансовата подкрепа от чужбина, нарасна повече от четири пъти от началото на 90-те години на миналия век, сега се доближава до 7 трилиона британски лири или 360% от БВП. \r\nСлед притока на средства на финансовия пазар, инвестициите се насочиха в най-различни посоки - в лондонски недвижими имоти, университети, туризъм, индустрия за развлечения и други сектори на икономиката. \r\nИ сега Брекзит, в комбинация с по-строгите закони за прането на пари, може да поставят дебел кръст върху тази идилия. Инвеститорите вече бързо напускат страната - само през юни 2016 г., месец преди референдума, изтичането на капитал възлиза на 3,5 млрд. паунда. Какво може да започне, когато цените на недвижимите имоти паднат, може само да си представим. \r\n*** \r\n \r\n Сърбия настоява за адекватна оценка на усташкия терор и осъждане на фашизма, пише руският вестник  “Российская газета“ . \r\nСръбският член на Президиума на Босна и Херцеговина (БиХ) Милорад Додик, президентът  и министър-председателят на Република Сръбска (РС), Желка Звианович и Радован Вискович, както и Дабробосанският митрополит на Сръбската православна църква Златоуст в събота в град Стари Брод на река Дрина, намиращ се на 15 километра разстояние от босненския град Вишеград откриха и осветиха паметник на жертвите на усташкия терор. \r\nУчастниците отдадоха почит на над 6 хиляди души, които са били убити брутално там през пролетта на 1942 г. по време на нечовешкото клане, организирано от мюсюлманска милиция от Източна Босна и „Черния легион“ - елитното военно формирование на Независимата държава Хърватия (НДХ), командвано от Юре Францич. \r\nМилорад Додик в своето обръщение посочи, че сръбският народ ще запази паметта на всички жертви на Втората световна война и ще отстоява правото си на свобода. \"Убийството на сърби беше официалната политика на НДХ. Сърбите, които дойдоха тук, очевидно е било предопределено да бъдат убити\", обобщи политикът. От своя страна Радован Вишкович припомни, че „има многобройни доказателства, че момичета и жени с деца, които не искат да останат в ръцете на прокудените, са скочили от скалите в студена река“. „Историците отбелязват, че в един от онези дни „326 момичета са се жертвали, скачайки в Дрина заедно“, - горчиво заяви той.„ Такъв пример за саможертва рядко се среща в историята. “ В тази връзка Желка Цвианович подчерта, че „сърбите трябва да създадат свои собствени защитни механизми, така че това никога да не се повтори“. \r\nЗаслужава да се отбележи, че марионетната Независима държава Хърватия (1941-1945) включваше част от съвременната Република Хърватия без Истрия и по-голямата част от Далмация, както и цяла съвременна Босна и Херцеговина, някои области на Словения и Срем. Усташкият концентрационен лагер Ясеновац се превърна в символ на престъпленията на НДК и е третият по брой жертви в Европа след Аушвиц и Треблинка. Тогава усташите обявиха за свои основни врагове православните сърби. Ръководителят на НДХ Анте Павелич и министърът на образованието писател Миле Будак искаха да решат радикално сръбския въпрос: една трета - да се унищожи, една трета - да се превърне насила в католици и една трета - да бъде изгонена в Сърбия. Лозунгът, измислен от Будак, гласеше: „Сърбите - на върбите“. Резултатите от геноцида, извършен с безусловната подкрепа на католическото духовенство, бяха ужасяващи: 299 православни църкви бяха унищожени, 240 000 сърби бяха насилствено прекръстени в римокатолическата вяра, а около 750 000 сърби бяха убити. \r\nМеждувременно в събота делегация на Министерството на отбраната на Сърбия не беше допусната в Хърватия, където официално се отбелязва Денят на мъчениците в Ясеновац. \"Хърватската държава трябва да се извини за това. Хърватската държава ще трябва да каже, че няма нищо общо с това, и ако има нещо общо с това, да обясни как е възможно да се забрани посещението на гробовете в Ясеновац. Може ли това да се случи в някоя друга държава в Европа? Коя държава в света ще забрани, да речем, на евреите да пътуват до Аушвиц? Коя държава в света би могла да направи това, ако не продължи да следва фашистката идеология на Павелич? \" - попита сръбският министър на отбраната Александър Вулин. \r\nИзданието припомня, че на събитията, проведени на 1 септември във Варшава по случай 80-годишнината от избухването на Втората световна война, бяха направени шокиращи изявления, по-специално, че хърватският народ е направил най-голям принос за антифашистката борба в Европа. „Тук сме, за да отдадем почит на всички жертви на войната, както в Полша, която за първи път влезе в борбата срещу нацизма, така и във всички останали държави, които защитаваха свободата и мира в Европа и света като цяло. Хърватският народ, предвид общото население направи най-големия принос за антифашистката борба в Европа - повече от половин милион хърватски граждани взеха участие в нея “, каза хърватският президент Колинда Грабар-Китарович, забравяйки, очевидно, чудовищните престъпления на марионетката Независима държава Хърватия.", "date": "2019.09.10", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/09/10/2696996/tass-britanskiyat-parlament-zadalzhi-pravitelstvoto-da-publikuva-krizisniya-plan-v-sluchay-na-brekzit-bez-sporazumenie.html", "text": "Камарата на общините задължава британския кабинет на 11 септември да публикува кризисен план за Брекзит без споразумение, както и кореспонденцията за подготовката на правителството за спирането на дейността на парламента. 311 депутати подкрепиха искането на депутата Доминик Грийв, който напусна управляващата Консервативна партия, 302 се обявиха против, предава  TACC .  \r\nПарламентарната опозиция подозира, че ръководството на страната укрива важна информация относно възможните последици от Брекзит без сделка. Освен това премиерът Борис Джонсън може да бъде съден за пряка измама. По-рано премиерът заяви, че решението му да прекрати работата на парламента за пет седмици от 9 септември вместо за една преди началото на новата сесия на парламента не е опит да попречи на депутатите да блокират възможността за „твърд“ Брекзит. Опозицията изисква да се разкрие съдържанието на работната кореспонденция на правителствени съветници, парламентарни служители, както и на ръководителя на пресслужбата на Джонсън, за да докажат, че премиерът лъже. \r\n \r\n  Юлиян Марков", "date": "2019.09.10", "title": "ТАСС: Британският парламент задължи правителството да публикува кризисния план в случай на Брекзит без споразумение"}
{"url": "http://www.focus-news.net/news/2019/09/10/2696992/shpend-ahmeti-predsedatel-na-sdp-na-kosovo-dialogat-sas-sarbiya-e-prioritet-za-novoto-pravitelstvo.html", "text": "Председателят на Социалдемократическата партия на Косово Шпенд Ахмети подчерта пред телевизия  Klan Kosova ,  че диалогът със Сърбия ще бъде основен приоритет за новото правителство на най-младата държава на Балканите. \r\nВ интервю за медията Ахмети бе категоричен: „Новото правителство, ако слушаме непрекъснатите изявления, е диалогът. Който каже, че няма да се справи с диалога, или не е в унисон с реалността, или лъже“. Той отбеляза, че чрез партньорство със САЩ и ЕС е „ясно, че ще има увеличен интензитет за постигане на споразумение със Сърбия“. \r\nОтносно митата върху вноса от Сърбия Ахмети заяви, че от разговора с коалиционния му партньор това, лидера на „Алианс за бъдещето на Косово“, Рамуш Харадинай, е останал с впечатлението, че тарифите не са самоцелни. „Данъкът е външна политика, ако постигнем целите си, можем да го обсъдим. Нашата цел е взаимното признаване. Пояснихме в Брюксел и Вашингтон, че ако имаме споразумение, ако признаването е взаимно, тогава можем да обсъдим митата“, допълни Ахмети. \r\n \r\n Тереза Герова", "date": "2019.09.10", "title": "Шпенд Ахмети, председател на СДП на Косово: Диалогът със Сърбия е приоритет за новото правителство"}
{"url": "http://www.focus-news.net/news/2019/09/10/2697000/gd-granichna-politsiya-intenziven-e-trafikat-na-gkpp-kulata-gkpp-kapitan-andreevo-gkpp-lesovo-i-gkpp-dunav-most-ruse.html", "text": "Интензивен е трафикът на ГКПП „Кулата“, ГКПП „Капитан Андреево“, ГКПП „Лесово“ и ГКПП „Дунав мост – Русе“. Това съобщиха от  ГД „Гранична полиция“ . Информацията за трафикът е към 6.00 часа сутринта. \r\nНа границата с Република Гърция на ГКПП „Кулата“ трафикът е интензивен на изход за леки автомобили. \r\nНа границата с Република Турция на ГКПП „Капитан Андреево“ и ГКПП „Лесово“ трафикът е интензивен на изход за товарни автомобили, а на границата с Румъния на ГКПП „Дунав мост – Русе“ трафикът е интензивен на изход за леки автомобили. \r\nНа границата с Република Сърбия и Република Северна Македония трафикът е нормален на всички гранични контролно-пропускателни пункта. \r\nВъв връзка с извършване на ремонтно-строителни дейности на ГКПП „Златарево“ за времето от 9 септември до 14 септември 2019 г. движението ще бъде затруднено. \r\nОт съображения за безопасност поради ниското ниво на р. Дунав фериботната платформа, обслужваща фериботната връзка Оряхово – Бекет от 8 септември ще работи само по светлата част на денонощието – от 8.00 до 22.00 часа.", "date": "2019.09.10", "title": "ГД „Гранична полиция“: Интензивен е трафикът на ГКПП „Кулата“, ГКПП „Капитан Андреево“, ГКПП „Лесово“ и ГКПП „Дунав мост – Русе“"}
{"url": "http://www.focus-news.net/news/2019/09/10/2696995/telma-shte-se-provede-liderska-sreshta-v-makedonskiya-parlament.html", "text": "Ще се проведе лидерска среща в македонския парламент, информира македонският телевизионен канал  ”Телма” .  \r\nТова, което се знае със сигурност, е, че лидерите на СДСМ и ВМРО-ДПМНЕще седнат в 20 часа, но форматът на срещата ще бъде един плюс четири - в разговорите ще бъдат подпомогнати от четирима членове на работните групи. \r\nЩе бъде обсъдена и съдбата на досъдебното производство, както и делата, заведени след 18-месечния срок за внасяне на обвинения от Специализираната прокуратура. \r\n\"Ние сме наясно с твърдата позиция на СДСМ да няма предсрочни избори и не очакваме да се съгласим утре, но ще искаме на всяка среща да обсъдим този въпрос. Късно е те да се проведат до края на годината, но те могат да се проведат през април или май “, казаха от ВМРО-ДПМНЕ \r\nСпоред източници на ВМРО-ДПМНЕ е възможно да се разреши на опозицията да предложи главен  прокурор или ръководител на прокуратурата за организираната престъпност, но те не очакват правителството да се откаже от Вилма Русковска.  \r\nОстават още пет дни до изтичането на мандата на специалния прокурор Янева, а законът за прокуратурата се очаква да бъде приет дотогава и да изисква мнозинство от две трети. \r\nТъй като делата на СП ще се поемат от прокуратурата, властите твърдят, че няма причина да се бърза до 15 септември, а за международните партньори това не е строго изискване и по-важното е да се гарантира приключване на делата на СП. \r\n \r\n  Юлиян Марков", "date": "2019.09.10", "title": "„Телма“: Ще се проведе лидерска среща в македонския парламент"}
{"url": "http://www.focus-news.net/news/2019/09/10/2696999/pregled-na-mezhdunarodnite-novini-do-6-chasa-agentsiya-fokus.html", "text": "Председателят  на Камарата на общините на Великобритания, Джон Беркоу обяви в понеделник, че ще се оттегли в рамките на седмици, на фона на критиките на привържениците на Брекзит, които твърдят, че е нарушил парламентарните правила, за да им попречи, цитира думите му  AFP . \r\nБеркоу заяви, че няма да се кандидатира отново, ако депутатите гласуват по-късно в понеделник в полза на предсрочни общи избори и ако те не го  направят, както изглежда вероятно, той ще подаде оставка на 31 октомври: насрочената дата за Брекзит. \r\nБеркоу е бил председател на долната камара на парламента в продължение на 10 години, като е ръководил разгорещените дебати за Брекзит и е вземал решения за това какво трябва да прави в парламента въз основа на столетия прецеденти. \r\n\"Ако Камарата гласува тази вечер за предсрочни общи избори, моят мандат като говорител и депутат ще приключи, когато този парламент приключи\", каза Беркоу пред Камарата. \r\n\"Ако Камарата не гласува за избори, аз заключих, че най-малкото разрушително и най-демократично от моя страна ще е да се оттегля при приключването на работа в четвъртък, 31 октомври.\" \r\n*** \r\n \r\n Представителят на България Кристалина Георгиева е единственият кандидат за длъжността управляващ директор на Международния валутен фонд (МВФ). Това се посочва в изявление на Изпълнителния съвет на фонда, публикувано в понеделник на неговия уебсайт, цитирано от  TACC . \r\n\"Крайният срок за подаване на кандидатури за кандидати за поста на следващия управляващ директор на МВФ приключи на 6 септември. Единственият кандидат, българската гражданка Кристалина Георгиева, потвърди готовността си да бъде номинирана за тази длъжност\", се казва в информацията. МВФ каза още, че възнамеряват да завършат процеса на избор на нов ръководител на организацията на мястото на Кристин Лагард до 4 октомври 2019 г. \r\nПрез юли стана известно, че Лагард временно престава да изпълнява функциите на директор на МВФ във връзка с издигането на нейната кандидатура за поста на ръководител на Европейската централна банка. В началото на август Европейският съюз избра представителя на България Георгиев за единствен кандидат за поста на новия шеф на МВФ. \r\n*** \r\n \r\n Турският външен министър Мевлют Чавушоглу разговаря по телефона с руския си колега Сергей Лавров в понеделник и обсъди последните събития в Сирия, според дипломатически източник, цитиран от  Anadolu Agency . \r\nДвамата министри са обсъдили въпроси, свързани със северозападната сирийска провинция Идлиб, мирния процес в Астана и създаването на сирийски конституционен комитет, съобщи източникът, който поиска да не бъде назоваван поради ограничения за разговори с медиите. \r\nМирният процес от Астана с посредничеството на Турция и Русия, осигурява прекратяване на огъня и зона за деескалация в Идлиб и допринесе за възраждането на преговорите в Женева, започнали през юни 2012 г. под егидата на ООН. \r\nСлед среща на 17 септември 2018 г. в руския град Сочи между турския президент Реджеп Тайип Ердоган и руския му колега Владимир Путин, двете страни се съгласиха да създадат демилитаризирана зона, в която са  изрично забранени актове на агресия в сирийската провинция Идлиб. \r\nСирийското правителство и неговите съюзници обаче последователно нарушават условията на прекратяването на огъня, като започват чести атаки в зоната на деескалация, припомня агенцията. \r\n*** \r\n \r\n Ще се проведе лидерска среща в македонския парламент, информира македонският телевизионен канал  ”Телма” .  \r\nТова, което се знае със сигурност, е, че лидерите на СДСМ и ВМРО-ДПМНЕще седнат в 20 часа, но форматът на срещата ще бъде един плюс четири - в разговорите ще бъдат подпомогнати от четирима членове на работните групи. \r\nЩе бъде обсъдена и съдбата на досъдебното производство, както и делата, заведени след 18-месечния срок за внасяне на обвинения от Специализираната прокуратура. \r\n\"Ние сме наясно с твърдата позиция на СДСМ да няма предсрочни избори и не очакваме да се съгласим утре, но ще искаме на всяка среща да обсъдим този въпрос. Късно е те да се проведат до края на годината, но те могат да се проведат през април или май “, казаха от ВМРО-ДПМНЕ \r\nСпоред източници на ВМРО-ДПМНЕ е възможно да се разреши на опозицията да предложи главен  прокурор или ръководител на прокуратурата за организираната престъпност, но те не очакват правителството да се откаже от Вилма Русковска.  \r\nОстават още пет дни до изтичането на мандата на специалния прокурор Янева, а законът за прокуратурата се очаква да бъде приет дотогава и да изисква мнозинство от две трети. \r\nТъй като делата на СП ще се поемат от прокуратурата, властите твърдят, че няма причина да се бърза до 15 септември, а за международните партньори това не е строго изискване и по-важното е да се гарантира приключване на делата на СП. \r\n*** \r\n \r\n Председателят на Камарата на лордовете обяви официално, че спорният законопроект, гласуван от опозицията и отцепилите се от Консервативната партия депутати за отлагане на Брекзит е подписан от кралицата и се превръща в закон, предава  Sky News \r\nТака приетия закон задължава британския премиер в случай, че не успее да постигне и прокара през парламента споразумение с ЕС за оттегляне на Обединеното кралство до 19 октомври да поиска удължаване на действието на член 50 от ЕС до 31 януари 2020 година или друга дата, одобрена от ЕС и британския парламент и по този начин не допуска Брекзит без споразумение на 31 октомври. \r\nМедията припомня, че френският президент не е съгласен с ново удължаване на Брекзит без ясни признаци за промяна в позицията на Великобритания. \r\n*** \r\n \r\n  Камарата на общините задължава британския кабинет на 11 септември да публикува кризисен план за Брекзит без споразумение, както и кореспонденцията за подготовката на правителството за спирането на дейността на парламента. 311 депутати подкрепиха искането на депутата Доминик Грийв, който напусна управляващата Консервативна партия, 302 се обявиха против, предава  TACC .  \r\nПарламентарната опозиция подозира, че ръководството на страната укрива важна информация относно възможните последици от Брекзит без сделка. Освен това премиерът Борис Джонсън може да бъде съден за пряка измама. По-рано премиерът заяви, че решението му да прекрати работата на парламента за пет седмици от 9 септември вместо за една преди началото на новата сесия на парламента не е опит да попречи на депутатите да блокират възможността за „твърд“ Брекзит. Опозицията изисква да се разкрие съдържанието на работната кореспонденция на правителствени съветници, парламентарни служители, както и на ръководителя на пресслужбата на Джонсън, за да докажат, че премиерът лъже. \r\n*** \r\n \r\n Трима души са убити, а един е тежко ранен в резултат на стрелба в холандския град Дордрехт, съобщи в социалната мрежа „Туитър“ полицията в Ротердам, цитирана от  TACC . \r\nСпоред органите на реда две деца и мъж са загинали в резултат на стрелбата. Освен това една жена е сериозно ранена. Тя е откарана в близка болница в критично състояние. \r\nВсе още не ясна причината за инцидента, но полицията не изключва, че става дума за семеен конфликт. \r\nСпоред очевидци на мястото са пристигнали два медицински хеликоптера, няколко линейки и различни полицейски звена. Започнало е разследване на инцидента.", "date": "2019.09.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/10/2697004/predstoyashti-mezhdunarodni-sabitiya-za-10-septemvri-agentsiya-fokus.html", "text": "*** \r\nХонконг. Редовна пресконференция на управителя на града Кари Лам \r\n \r\n*** \r\nПекин. Визита на президента на Казахстан Касим-Жомарт Токаев \r\n \r\n*** \r\nБрюксел. Урсула фон дер Лайен ще обяви проектосъстава на новата Европейска комисия \r\n \r\n*** \r\nРим. Вот на доверие за новото правителство в Сената \r\n \r\n*** \r\nМадрид. Визита на еврокомисаря по търговията Сесилия Малстрьом \r\n \r\n*** \r\nМосква. Визита на външния министър на Етиопия Геду Андрагачу \r\n \r\n*** \r\nКиев. Пресконференция на освободения от Русия украински режисьор Олег Сенцов \r\n \r\n*** \r\nЖенева. Реч на пакистанския външен министър пред Съвета за правата на човека на ООН \r\n \r\n*** \r\nУинипег (Канада). Провинциални избори в Манитоба \r\n \r\n*** \r\nХараре. Прощаване с Робърт Мугабе в родното му село \r\n \r\n*** \r\nМексико Сити. Визита на Федерика Могерини \r\n \r\n*** \r\nМексико Сити. Мексиканско-американска работна среща за миграцията", "date": "2019.09.10", "title": "Предстоящи международни събития за 10 септември  (Агенция \"Фокус\")"}
{"url": "http://www.focus-news.net/news/2019/09/10/2697003/nimh-dnes-shte-preobladava-slanchevo-vreme-shte-ima-vremenni-uvelicheniya-na-oblachnostta.html", "text": "Днес над страната ще преобладава слънчево време. Ще има и временни увеличения на облачността, но ще е почти без валежи. Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология .  Ще духа слаб до умерен вятър от изток-североизток. Максималните температури ще бъдат между 25° и 30°, в София около 26°. Атмосферното налягане в сутрешните часове е близко до средното за месеца. През деня ще се задържи почти без промяна. \r\nНад Черноморието ще се задържи предимно слънчево. Ще духа до умерен вятър от изток-североизток. Максималните температури на въздуха ще бъдат между 25° и 26°. Температурата на морската вода е 24-25°. Вълнението на морето ще бъде 2 -3 бала. \r\nНад планините ще бъде предимно слънчево, след обяд с временни увеличения на облачността, но ще е почти без валежи. Ще духа умерен, по високите и открити части – до силен вятър от изток-североизток. Максималната температура на височина 1200 метра ще бъде около 20°, на 2000 метра 13°.", "date": "2019.09.10", "title": "НИМХ: Днес ще преобладава слънчево време, ще има временни увеличения на облачността"}
{"url": "http://www.focus-news.net/news/2019/09/10/2697002/predstoyashti-sabitiya-v-stranata-za-10-septemvri-agentsiya-fokus.html", "text": "*** \r\n \r\nОт 13.30 часа на ул. „Георги Бенев“ в Северната промишлена зона президентът Румен Радев ще участва в церемонията по откриване на португалски инвестиционен проект. \r\n \r\n*** \r\n \r\nОт 18.00 часа председателят на Народното събрание Цвета Караянчева и председателят на Европейския парламент Давид Сасоли ще открият в изложбеното пространство „Атанас Буров“ изложбата „140 г. от Учредителното събрание и приемането на Търновската конституция“. \r\n \r\n*** \r\n \r\nОт 13.45 часа в зала „Мусала“ на хотел „Хилтън“ ще се проведе пресконференция на министъра на земеделието Десислава Танева и еврокомисарят Витянис Андриукайтис във връзка с 14-та годишна среща на Постоянната група от експерти по Африканската чума по свинете в Европа. \r\n \r\n*** \r\n \r\nОт 10:00 ч., в хотел „Рамада София“ (зала „Опал“) президентът на КТ „Подкрепа“ Димитър Манолов ще открие  заключителна конференция в рамките на проекта на КТ “Подкрепа” \"Насърчаване на механизмите за командировани работници в съответствие с колективните трудови договори и закона.“ \r\n \r\n*** \r\n \r\nОт 10.30 в зала Средец, хотел Балкан ще се проведе кръгла маса на тема: „Новата нормативна уредба в сферата на мрежовата и информационната сигурност - предизвикателства и решения“. \r\n \r\n*** \r\n \r\nОт 11.00 часа в сградата на КЕВР ще се състои тържествено честване по повод 20-та годишнина от създаването му, на което ще бъде валидирано специално пощенско-филателно издание. \r\n \r\n*** \r\n \r\nОт 11.00 часа в централата на „Раковски“ 134, ще се проведе пресконференция на лидерът на НФСБ Валери Симеонов и членове на ръководството. \r\n \r\n*** \r\n \r\nОт 11:50 часа на ул. „Московска” 33, Инициативен комитет ще се регистрира в Общинската избирателна комисия, издигайки Стефан Стефанов за кмет на район „Младост“. \r\n \r\n*** \r\n \r\nОт 12.00 часа в ЦИК лидерът на  политическа партия „Движение 21“ Татяна Дончева ще внесе документите за регистрация за участие в предстоящите местни избори. \r\n \r\n*** \r\n \r\nОт 12.30 часа Ръководството на Националния фронт за спасение на България ще внесе в Централната избирателна комисия документите си за участие в изборите за местни органи на властта. \r\n \r\n*** \r\n \r\nОт 12:30 часа в Националния пресклуб на БТА ще се проведе пресконференция по повод открития голям античен светилищен комплекс на калето край с. Хухла в Източните Родопи. \r\n \r\n*** \r\n \r\nОт 14.00 ч. в СБЖ ще се състои среща с председателката на СИЖБ, отговорна редакторка на сайта на СБЖ и коментаторка на сайта „Барикада” Къдринка Къдринова. \r\n \r\n*** \r\n \r\nОт 17:00 часа започва Седмото издание на Алея на книгата. \r\n \r\n*** \r\n \r\nОт 18.00 часа в Регионалния исторически Музей в София ще бъде представена изложбата „София: От първия трамвай до последната спирка на метрото“. \r\n \r\n \r\n*** \r\n \r\nОт 18.00 часа пред Съдебната палата Инициативата „Правосъдие за всеки“ организира поредния марш за правосъдие срещу опитите за политическо влияние и зависимости в съдебната система и процедурата за назначаване на нов главен прокурор. \r\n \r\n*** \r\n \r\nОт 11.00 часа в конферентната зала на Областна администрация – Благоевград ще се проведе общинска епизоотична комисия във връзка със заболяването африканска чума по свинете.  \r\n \r\n \r\n*** \r\n \r\nВ 11.00 часа в конферентната зала на Регионален исторически музей – Благоевград ще се състои научна кръгла маса „Пропаганда и власт в народната република“. \r\n \r\n*** \r\n \r\nОт 13.30 часа Окръжен съд – Бургас е насрочил разпоредително заседание по делото за противозаконно унищожаване на „пясъчни дюни“, по което като обвиняеми са привлечени Иван Н. и Манол П. \r\n \r\n \r\n*** \r\n \r\nОт 19.00 часа в галерия „Георги Баев“ ще бъдат подредени 19 картини на емблематични български майстори. \r\n \r\n*** \r\n \r\nОт 11.00 часа в арт салона на Радио Варна ще се проведе пресконференция на НПО „Български Свободни Пчелари. \r\n \r\n*** \r\n   \r\nОт 10.00 часа в  село Имренчево, ще бъде даден старт на строителните работи по проект \"Създаване на Център за грижа за лица с умствена изостаналост в с. Имренчево, община Велики Преслав“. \r\n \r\n \r\n*** \r\n \r\nОт 11.00 часа в Заседателната зала на Областната администрация ще се проведе заседание на Областната епизоотична комисия. \r\n \r\n*** \r\n \r\nОт 18.00 часа в Народно читалище „Паисий Хилендарски”, ще бъде открит Международен фестивал \"Виа Понтика\". \r\n \r\n*** \r\n \r\nОт 11.00 ч. в МБАЛ \"Св. Иван Рилски\" ще се проведе пресконференция с представители на холандска дарителска фондация, които преди това ще посетят и разгледат отделенията на болницата. \r\n \r\n***  \r\n   \r\nОт 09.15 часа в Окръжен съд – Кюстендил ще се гледа мярка за неотклонение „Задържане под стража“ спрямо 75-тодишен мъж, обвинен в убийство на мъж на 45 години от Кюстендил.  \r\n \r\n*** \r\n \r\nОт 10.00 часа в Детска градина „Еделвайс” ще се проведе Демонстративно занятие за гасене на пожар и организиране на евакуация в обект.  \r\n \r\n*** \r\nОт 11.00 часа в сградата на Възрожденското училище ще се проведе награждаване на отличените ученици, участвали в тест за отпускане на общински стипендии. \r\n \r\n*** \r\n \r\nОт 13:00 часа в Пресклуба на БТА ще се проведе пресконференция по актуални теми  вицепремиерът Красимир Каракачанов - министър на отбраната, председател на ВМРО - Българско национално движение. \r\n \r\n*** \r\n \r\nОт 15.00 часа в зала ,,Плевен\" на областна администрация ще се проведе заседание на областната епизоотична комисия.  \r\n \r\n*** \r\n \r\nОт 16.00 часа на пл. ,,Възраждане\" ще се проведе демонстрация на военна летателна техника. \r\n \r\n*** \r\n \r\nОт 18.00 часа в Църква на адвентистите от седмия ден ще се проведе семинар на тема ,,Преодоляване на депресията\"в рамките на поредицата ,,Психология и здраве\". \r\n \r\n*** \r\n \r\nОт 18.30 часа на пл. ,,Възраждане\" ще се състои концерт с участието на  представителния ансамбъл на въоръжените сили. \r\n \r\n*** \r\n \r\nВ 10.00 часа в долно фоайе на Драматичен театър-Пловдив ще се проведе пресконференция за 23-ото издание на Есенния театрален фестивал \"Сцена на кръстопът\".  \r\n \r\n*** \r\n \r\nВ 11.00 часа в малката конферентна зала на ДК „Борис Христов” ще се проведе по повод старта на Празници на Стария град. \r\n \r\n \r\n*** \r\n \r\nОт 11.30 часа, в Тракия икономическа зона, Индустриална зона „Раковски”, административната сграда, ще се състои открива на Обучителен център.  \r\n \r\n*** \r\n \r\nОт 12.15 часа на Гребната база - пространството пред ресторант \"Чановете\", ще се проведе пресконференция, на която ще бъдат представени кандидатите на Коалиция „Кауза Пловдив“  в изборите за кметове и общински съветници на 27 октомври 2019. \r\n \r\n*** \r\n \r\nОт 10.00 часа в зала „Свети Георги“ на Областната администрация ще се проведе заседание на Постоянно действащата междуведомствена областна епизоотична комисия. \r\n \r\n \r\n Смолян.  \r\nОт 14.00 часа в Областна администрация – Смолян ще се проведе ежеседмичното заседание на Постоянната областна епизоотична комисия – Смолян заради болестта африканска чума по свинете. \r\n \r\n*** \r\n \r\nОт 10.30 часа, в сградата на Битовия комбинат на ул. \"Тодор Миланович\" 2, СДС-Свищов ще представи кандидата за кмет на града, когото ще подкрепи на местните избори. \r\n \r\n*** \r\n \r\nОт 12:00 часа в Пресклуба на БТА ще се проведе пресконференция на НД Русофили. \r\n \r\n*** \r\n   \r\nОт 10.00 часа в Заседателната зала в сградата на Община Шумен ще се проведе заключителна пресконференция и официална церемония по откриване по проект Подобряване на образователната инфраструктура в град Шумен. \r\n \r\n \r\n*** \r\n   \r\nОт 10.00 ч. в зала 2 на Областна администрация Шумен ще се проведе ежеседмичното заседание на Областната епизоотична комисия.", "date": "2019.09.10", "title": "Предстоящи събития в страната за 10 септември (Агенция „Фокус“)"}
{"url": "http://www.focus-news.net/news/2019/09/10/2697001/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n Метеорологична обстановка: \r\nЩе е предимно слънчево. След обяд ще има временни увеличения на облачността, но ще е почти без валежи. Ще духа слаб до умерен вятър от изток-североизток. Максималните температури ще бъдат между 25° и 30°, в София около 26°. \r\nНад планините ще бъде предимно слънчево, след обяд с временни увеличения на облачността, но ще е почти без валежи. Ще духа умерен, по високите и открити части – до силен вятър от изток-североизток. Максималната температура на височина 1200 метра ще бъде около 20°, на 2000 метра 13°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\nЗа периода от 1 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ - ограничението в движението на МПС над 12 т ще бъде както следва: \r\n- в петък от 18.00 ч. до 20.00 ч. само в посока от София до Пловдив; \r\n- в неделя от 16.00 ч. до 20.00 ч. само в посока от Бургас до София. \r\nАМ „Струма“: \r\n- в събота от 10.00 ч. до 14.00 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\n- в неделя от 16.00 ч. до 20.00 ч. само в посока от Свиленград до АМ „Тракия“. \r\n \r\nСъщо така и за дните петък – от 17.00 часа до 20.00 часа и неделя – от 14.00 часа до 20.00 часа: \r\n-\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n-\tпът I-1 Благоевград – ГКПП „Кулата“ в двете посоки; \r\n-\tпът I-5 Русе – Велико Търново в двете посоки; \r\n-\tпът I-9 Варна – Бургас в двете посоки; \r\n-\tпът II-99 Бургас – Царево в двете посоки. \r\n \r\nЦелогодишно за периода на официалните празници: последния работен ден преди празници – от 16.00 часа до 20.00 часа и последния почивен /празничен/ ден – от 14.00 часа до 20.00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\n \r\nАМ „Тракия“:  \r\n \r\nОбласт София:  \r\nДвижението в тунел „Траянови врата\" посока Бургас се осъществява в една лента поради ремонт на пожароизвестителната система. Затворена е активната лента, като движението се извършва в изпреварващата. Срок 10.09.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г. \r\n \r\nОбласт Пазарджик: \r\nДвижение от км 58+000 до км 59+000 посока София се осъществява в една лента поради изсичане на храсти в средна разделителна ивица. Ограничено е движението в изпреварващата лента. Движението се извършва в активната лента и се контролира с пътни знаци. Срок от 09:00 ч. до 17:00 ч. на 10.09.2019 г. \r\n \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\n \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\nДвижението в участъка Коневец – Елхово от км 283+000 до км 290+100 се осъществява в една лента поради частични ремонти на пътната настилка. Участъкът е сигнализиран с пътни знаци. Срок 15.09.2019 г.; \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 11.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):   \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 Риш – Камчия от км 45+000 до км 46+000 се осъществява с повишено внимание поради монтаж на предпазна мрежа на свлачище. Участъкът е сигнализиран с пътни знаци и скоростта е ограничена до 30 км/ч. Срок до 13.09.2019 г. \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\nПът III-6222: Движение с повишено внимание в свободната лента по път с. Пелатиково - с. Граница от км 11+000 до км 29+3000 поради ремонтни дейности на асфалтовата настилка. Срок до 11.09.2019 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 10.09.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 10.09.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 20.09.2019 г.; \r\nПът III-112: Движението по път ІІІ-112 с. Д-р Йосифово – Монтана от км 37+825 до км 47+806 е ограничено за всички МПС поради ремонтни дейности на асфалтовата настилка. \r\nОбходен маршрут: Славотин – Долна Рикса – Клисурица – Винище – Долна Вереница – Монтана – Студено Буче и обратно. Срок до 20 .09.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 16.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 15.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 15.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 13.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г.; \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 10.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 10.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 13.09.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 се ограничава поради извършване на ремонтни работи. Участъкът се сигнализира с пътни знаци. \r\nОбходен маршрут: от разклона за с. Ценово посока гр. Чирпан през обиколния път II-66. Срок до 20.09.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.10", "title": "Актуална пътна обстановка"}
{"url": "http://www.focus-news.net/news/2019/09/10/2696997/pregled-na-osnovnite-temi-v-britanskiya-pechat-agentsiya-fokus.html", "text": "Съмненията, че правителството на Борис Джонсън се готви да заобиколи закона, приет от противниците на Брекзит без сделка, както и изборите в русия са сред темите на британския печат. \r\n*** \r\n \r\n  Правителството на британския премиер Борис Джонсън обмисля няколко плана, които би трябвало да му позволят по легален начин да заобиколи закона за отлагане на Брекзит. Това съобщи вестник  The Telegraph  , позовавайки се на източници в британското правителство. \r\nМиналата седмица британският парламент прие закон, който задължава правителството да поиска от Европейския съюз ново отлагане на Брекзит, ако Лондон и Брюксел все още не са съгласни с условията на „развода\". Според събеседниците на изданието Джонсън, който настоява Обединеното кралство да напусне ЕС не по-късно от 31 октомври, възнамерява да убеди Брюксел да не се съгласи на ново отлагане. Заедно с официално искане правителството може да изпрати писмо до Брюксел, в което посочва своята позиция, която се различава от позицията на парламентарното мнозинство и директно посочва, че не иска да отлага датата на излизане от ЕС от 31 октомври на 31 януари. \r\n„Възнамеряваме да предотвратим всяко отлагане. Законът ще има значение, само ако ни бъде предложено отлагане, но когато планът ни е ясен, много вероятно е такова предложение да не последва\", подчерта източник на вестника, според когото кабинетът има на и друг план, в случай че Брюксел се съгласи да отложи Брекзит. \r\nЗаплахата, че правителството ще заобиколи закона, който позволява на парламента да поеме контрола върху излизането на страната от ЕС и е предназначен да изключи възможността за „твърд“ Брекзит, може да принуди опозицията да подкрепи предложението на правителството за провеждане на предсрочни избори в Камарата на общините. Гласуването по този въпрос трябва да се проведе в понеделник и според източника на изданието това ще бъде последната възможност за опозицията да оспори правителството, преди работата на парламента да бъде спряна до средата на октомври. \r\n*** \r\n \r\n Настоящият депутат от Торите Найджъл Евънс твърди, че той и колегите му са измислили „около 20” начина, по които Борис Джонсън може да заобиколи закон, който нарежда на премиера да търси удължаване на Брекзит. Евънс не ги изброи всичките, но ето някои от идеите, които циркулират  и техните клопки, предадени от британския вестник  The Guardian \r\n \r\n Да игнорира закона напълно \r\nТова бе коментирано от анонимни източници, но офисът на Джонсън заяви, че премиерът ще спазва принципа на закона. Освен конституционната и политическа буря, която би създала подобна стъпка, както  и потенциалният прецедент за бъдещите правителства,  би било много рисковано за Джонсън, който би могъл да очаква много сериозни съдебни действия, дори да отиде в затвора. Трудно е да се разбере дали си заслужава човек да стане „мъченик“ заради Брекзит \r\n \r\n Да изпрати ново писмо до ЕС \r\nТова се разглежда като опция и има подготвени документи: след като Джонсън е длъжен официално да поиска удължаване на Брекзит, той прилага второ писмо, което казва: „Игнорирайте молбата - ние не искаме.“ Това изглежда малко вероятно да се приеме  добре от лидерите на ЕС и би се виждало, че напълно противоречи на духа на закона. Както каза в понеделник бившият съдия от Върховния съд Лорд Съмп: „Трябва да осъзнаете, че съдилищата не са големи любители на вратичките.“ \r\n \r\n  Да намери друг начин за свикване на избори \r\nДжонсън ще се опита отново в понеделник да свика извънредни избори за 15 октомври чрез Закона за парламентите с фиксиран срок , който изисква две трети от депутатите да го подкрепят. Тъй като опозиционните партии обещаха да се противопоставят на това, изглежда е предопределено да се провали. Една идея, спомената от Евънс, е да се внесе законопроект  за изменение на закона за срока на парламента, като в този случай ще бъдат свикани избори. Ползата за Джонсън е, че това ще се нуждае от обикновено мнозинство в Камарата на общините, за да се приеме. Недостатъкът е, че правителството не разполага с мнозинство и мярката може да бъде изменена, например за определяне на избори след 31 октомври или други усложнения. \r\n \r\n Да поиска вот на недоверие на собственото си правителство \r\nДруга идея, спомената от Евънс, предполага използването на Закона за срока на парламента , според която опозицията може да призове вот на доверие, но и правителството може да направи това само. Това може просто да работи според закона, но изглежда доста странно и би могло да доведе до любопитни сцени, в които на подкрепящите правителството депутати бъде наредено да гласуват срещу собствения си премиер, докато опозицията го подкрепя. Дори и Джонсън да спечели вота и правителството след това да падне, Законът оставя 14-дневен период преди избори, по време на които депутатите от опозицията биха имали шанс да съставят правителство. \r\n \r\n Оставка \r\nПри паралелен план това би включвало Джонсън да подаде оставка, вместо да се налага да иска ЕС за удължаване и задължава някой друг - вероятно Джеръми Корбин - да направи това на негово място, проправяйки пътя за избори, в които  лейбъристите да бъдат обвинени за забавяне на Брекзит.  Има очевидни недостатъци на това, не на последно място, че той вероятно ще инсталира Корбин като премиер. Ако нещата се окажат сравнително гладки за няколко седмици или месеци, многото прогнози на консерваторите за незабавен хаос при правителството на Корбин може да започнат да изглеждат кухи. \r\n \r\n Да помоли друга държава от ЕС да блокира разширението \r\nТова първо беше повдигнато като идея от депутата Даниел Кавчински преди забавянето, наложено на Тереза Мей. Той каза, че се е обърнал към правителството на Полша, където е роден, за да блокира идеята, тъй като за продължаването му е необходимо единодушно съгласие от ЕС-27. Това обаче не се случи и изглежда, че този път няма да е различно. Въпреки че е възможно ЕС като цяло да блокира удължаване, би било сложно искане дори една сравнително независима държава-членка като Унгария да навреди на отношенията си останалите 26 държави, особено Ирландия , чрез предизвикване на Брекзит без сделка, и всичко това като услуга за правителство на Обединеното кралство, което може да бъде извън властта няколко седмици по-късно. \r\n*** \r\n \r\n  Русия се опитва да всее раздор на Запад, като в същото време засилва вътрешната репресия, коментират в редакцията на британския национален ежедневник  The Times  в статия за неделните местни избори в страната. \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n  \r\nОфициалните резултати от проведените в неделя в Русия регионални избори бяха обявени в понеделник. Те показаха, че партията на държавния глава на Руската федерация Владимир Путин „Единна Русия“ не получава нито едно място в Москва. Но не бива да се заблуждавате. Управляващата партия беше толкова компроментирана през годините на корупция и некомпетентно управление, че Кремъл изпрати инструкции на всички официално одобрени местни кандидати да се явят на изборите като независими. Въпреки това Кремъл явно се уплаши, че дори подобен трик да заблуди избирателите, той няма да е достатъчен. Изборите бяха предшествани от кампания за сплашване на опозицията. Освен всичко друго, властите откриха фиктивни предлози, заради които да забранят кандидатите на опозицията да се кандидатират за избори, подтиснаха с насилие мирни протести и задържаха близо 2000 демонстранти. \r\nПутин очевидно не искаше нещата да се случват сами по себе си. Изборите и най-вече резултатите от тях изпращат важен сигнал за характера на авторитарния режим на Путин, чието пребиваване на власт наближава началото на третото десетилетие. В началото на юли, когато протестиращите започнаха масово да организират демонстрации, припомняйки събитията от 2012 г., той бе изправен пред избор. Икономиката на страната беше в застой, заплатите и жизненият стандарт намаляваха. В тези условия той би могъл да направи отстъпки и на недоволното население. Но вместо това Путин реши да засили репресиите. Властите започнаха широко да използват мярката за 30 дни затвор, за да наказват противниците, без да  разглеждат делата им в съда. Полицията и Росгвард биха протестиращи с палки.  \r\nРуснаците може и да са отишли на урните, но тази демокрация все още напомня на Потьомкиново село, в което урните се използват за скриване на реалността. И реалността е, че режимът в Москва прие диктатурата в китайски стил. \r\nВ същото време Путин прави нови опити за разделяне на редиците на западните държави, които досега се обединиха срещу незаконната руска анексия на Крим и подкрепата на сепаратистите в Източна Украйна. Миналия месец президентът на САЩ Доналд Тръмп поиска Русия да бъде върната в Г-8, откъдето бе изгонена преди пет години. Това искане беше отхвърлено от Великобритания, Франция и Германия, които с право настояват Г-7 да остане асоциация на либералните демокрации. В събота Путин направи обмен на затворници с новия президент на Украйна Владимир Зеленски, сред които бе човек, представляващ интерес за разследването на случая със сваления през 2014 г. самолет МН17 на Malaysian Airlines. Това разгневи нидерландското правителство, което все още се опитва да разреши случая, при който загинаха 196 граждани на страната. То изрази безпокойство, че Путин може да се опита да постигне сделка, която би му позволила да избегне отговорността за минали зверства. \r\nВ момента, когато върховенството на закона в много страни е застрашено, е много важно либералните демокрации да бъдат обединени в отношението си към Русия, а не да одобряват тайно действията на все по-репресивния режим на Путин. В крайна сметка рейтингът на доверие към Путин тази година падна до 31,7 процента, подкрепата на опозицията нараства извън Москва и Санкт Петербург, а лидерите й не се страхуват от преследване. През 2021 г. в руския парламент ще се проведат избори и кой знае докъде е готов Путин да отиде с репресиите си вътре в страната.", "date": "2019.09.10", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/09/10/2697009/ria-novosti-rusiya-veche-e-s-chist-darzhaven-dalg.html", "text": "Чистият държавен дълг на Русия е отрицателен за първи път след въвеждането на санкциите за присъединяването на Крим и падането на цените на нефта през 2014 година, предава  РИА Новости . \r\nКакто съобщава РБК, като се позовава на данни на Министерството на финансите на Русия и Централната банка, към първи август държавния дълг на федералното правителство, регионите и общините, включително държавните гаранции по кредитите на предприятията, е бил 16,2 трилиона рубли. \r\nВ същото време ликвидните активи на държавата – федералните власти, регионите и извънбюджетните държавни фондове – към тази дата са били 17,6 трилиона рубли. \r\nПо този начин, държавният дълг в широкото разбиране към средата на 2019 година е станал по-малък, отколкото ликвидните активи на „разширеното правителство“, посочва изданието. \r\nКакто се отбелязва, това е станало възможно заради рекордните резерви, които покриват изцяло държавния дълг. Т.е., ако на Русия й се наложи веднага да погаси всички дългове, това може да бъде направено само за сметка на депозитите на държавните органи в Централната банка и търговските банки. \r\nКакто подчертава министърът на икономическото развитие на страната Максим Орешкин, „това, което бе направено в макроикономиката на Русия от 2014 до 2019 година, със сигурност ще влезе в учебниците“. В същото време обратната страна на такъв твърд подход е, че се получава дефицит на фискални стимули за развитие на икономиката. \r\n \r\nПревод и редакция:", "date": "2019.09.10", "title": "РИА Новости: Русия вече е с чист държавен дълг"}
{"url": "http://www.focus-news.net/news/2019/09/10/2697008/v-evropeyskiya-parlament-shte-bade-predstavena-izlozhba-posvetena-na-140-ata-godishnina-ot-uchreditelnoto-sabranie-i-priemaneto-na-tarnovskata-konstitutsiya.html", "text": "В Европейския парламент ще бъде представена изложба, посветена на 140-ата годишнина от Учредителното събрание и приемането на Търновската конституция. На официална церемония в Европейския парламент в Брюксел на 10 септември 2019 г. ще бъде отбелязана 140-ата годишнина от Учредителното събрание и приемането на Търновската конституция, съобщиха от пресцентъра  Народното събрание . \r\nПредседателят на Народното събрание Цвета Караянчева и председателят на Европейския парламент Давид Сасоли ще открият в 18.00 часа в изложбено пространство „Атанас Буров“ изложбата „140 години от Учредителното събрание и приемането на Търновската конституция“, която представя факти за тези значими за България събития. Цвета Караянчева ще връчи на председателя на Европейския парламент луксозни копия на Търновската конституция и на Сребърната конституция, дарение от Народното събрание за библиотеката на ЕП. \r\nСолисти на Пловдивската опера ще поздравят със свои изпълнения гостите на откриването. През 2019 г. Пловдив е европейска столица на културата. \r\nПреди церемонията председателят на Народното събрание Цвета Караянчева и водената от нея парламентарна делегация ще разговаря с председателя на Европейския парламент Давид Сасоли. В състава на делегацията са заместник-председателят на Народното събрание д-р Нигяр Джафер и народните представители Галя Желязкова, Крум Зарков, Емил Димитров и Полина Христова.", "date": "2019.09.10", "title": "В Европейския парламент ще бъде представена изложба, посветена на 140-ата годишнина от Учредителното  събрание и приемането на Търновската конституция"}
{"url": "http://www.focus-news.net/news/2019/09/10/2697006/prezidentat-rumen-radev-shte-uchastva-v-tseremoniyata-po-otkrivane-na-portugalski-investitsionen-proekt-v-plovdiv.html", "text": "Президентът Румен Радев ще бъде в Пловдив за откриването на португалски инвестиционен проект. Това съобщиха от  прессекретариата на държавния глава . Събитието е от 13.30 часа на ул. „Георги Бенев“ 15 в Северната промишлена зона в Пловдив. Инвеститорът оповести намеренията си да разшири производството на стъклени опаковки в България, както и да създаде свой регионален офис у нас, по време на работна среща на президента Румен Радев с представители на португалския бизнес в рамките на официалното му посещение в Лисабон през януари т.г. Очаква се общият обем на инвестицията да достигне 300 млн. евро през следващите години, като до момента са разкрити 700 работни места.", "date": "2019.09.10", "title": "Президентът Румен Радев ще участва в церемонията по откриване на португалски инвестиционен проект в Пловдив"}
{"url": "http://www.focus-news.net/news/2019/09/10/2697005/sport-otlagat-promenite-v-evroturnirite-za-2024-godina.html", "text": "Идеята за сериозни промени във формата на евротурнирите засега се отлага. Очаква се тя да се случи най-рано през сезон 2024/25. През това време ще продължат дискусиите какви точно да бъдат въпросните промени, тъй като не всички клубове са на едно мнение по този въпрос. Към момента плановете са за създаване на Супер лига на мястото на сегашната Шампионска лига, която да бъде с влизащи и изпадащи отбори. Този вариант обаче не бе приет много добре от повечето клубове, тъй като така ще се ограничи възможността на по-малки отбори да участват в надпреварата.", "date": "2019.09.10", "title": "Спорт: Отлагат промените в евротурнирите за 2024 година"}
{"url": "http://www.focus-news.net/news/2019/09/10/2697007/vitseprezidentat-iliyana-yotova-e-patron-na-mezhdunarodniya-festival-na-izkustvata-za-detsa-i-mladezhi-orfey-v-italiya.html", "text": "Международния фестивал на изкуствата за деца и младежи „Орфей в Италия“ за поредна година е под патронажа на вицепрезидента Илияна Йотова. Конкурсът се провежда до 14 септември в град Лидо ди Йезоло, Италия.Това съобщиха от  прессекретариата на държавния глава . \r\nФестивалът се организира от Арт център „Кърнолски“ в сътрудничество с италианската асоциация И.Т.А.К.А и местната община. Над 500 участници от 10 страни ще се изявят със своите таланти. Преди да открие фестивала на 9 септември вечерта, вицепрезидентът ще разговаря с българските участници. По време на посещението на Илияна Йотова в Италия е планирана среща с кмета на Лидо ди Йезоло Валерио Дзоджа. \r\nНа 10 септември, вторник, вицепрезидентът ще посети българския павилион на 58-ото Венецианско биенале – най-голямата световна сцена за съвременно изкуство. Изложбата, озаглавена „Как живеем“, обединява произведенията на Рада Букова и Лазар Лютаков, с куратор Вера Млечевска. Тази година България се завърна на биеналето след последното си участие през 2011 г.", "date": "2019.09.10", "title": "Вицепрезидентът Илияна Йотова е патрон на Международния фестивал на изкуствата за деца и младежи „Орфей в Италия“"}
{"url": "http://www.focus-news.net/news/2019/09/10/2696989/mestnata-vlast-prez-poslednite-tri-mandata-e-poveche-partiyna-otkolkoto-grazhdanska-obzor.html", "text": "Местната власт през последните три мандата е повече партийна, отколкото гражданска. Сравнявайки изборите от 2007 г., 2011 г. и 2015 г. се откроява ясна тенденция за увеличение на броя на спечелилите кметове на областни градове, издигнати от ПП ГЕРБ. През 2007 г. те са 8, 2011 г. – 14, а през 2015 г. – 21.  \r\nОт друга страна спечелилите кметове на областни градове, издигнати от БСП през 2007 и 2011 са четирима и нито един за 2015. Подаването на оставка на 43-то народно събрание повлия негативно на БСП на последвалите през 2014 г. парламентарни и през 2015 г. местни избори. Негативната тенденция бе спряна с изборите за президент, а след тях БСП успя да възстанови част от позициите си. Изборите за евродепутати също отбелязаха напредък за левицата, защото тя бе единствената партия, която успя да получи повече гласове спрямо предходните такива избори.  \r\nДПС успяват да печелят местните изборите в Кърджали три последователни пъти още на първи тур, но успехът на партията в надпреварата за кметове на областни градове остава само в този район.  \r\nИнтересна е тенденцията на „изчезване“ на спечелилите кандидати, издигнати от инициативни комитети. В областните градове през 2007 г. – те са 9, през 2011 г. – 3, а през 2015 г. – само 1. На последните местни избори инициативен комитет успява да спечели единствено в Пазарджик при това за трети последователен път.  \r\nБроят на спечелилите, издигнати от коалиции от партии, също намалява постепенно от 5 през 2007, на 4 през 2011, на 3 през 2015. \r\nПрез годините се наблюдава увеличение на победите на първи тур – от 6 победи на първи тур през 2007 г. на 14 през 2015 г., като единайсет от тях за ГЕРБ, две за коалиции и една за ДПС.  \r\nИзводите от резултатите през последните 12 години сочат, че ГЕРБ все повече затвърждават „хегемонията си“ в областните градове, а това се доказва с увеличението на броя спечелилите кметове, които са издигнати от партията и отбелязват победи още на първи тур. Наред с това от кръга на кметовете на областни градове постепенно изчезват издигнатите от инициативни комитети. \r\nИзборите в София тази есен предвещават сблъсък между настоящия кмет Йорданка Фандъкова и бившият омбудсман Мая Манолова. Ранните прогнози показват, че се очертава за пръв път от 2003 г. насам в столицата да се проведе втори тур на местни избори, но е трудно да се предскаже, от кого ще бъде спечелен. БСП не са имали кмет в столицата от 1990 г. насам, а Фандъкова е начело на изпълнителната власт в общината вече 10 години. Манолова се радва на широка публична подкрепа, но не е напълно ясно, доколко тя е съсредоточена в столицата. В София има тенденция партии, които попадат в определението „градска десница“ да получават резултати в порядъка на 10%, но на тези избори влияние ще окажат и организации, изградени върху социалните мрежи, които все повече набират публичност.  \r\nМестните избори на 27 октомври ще отговорят на два основни въпроса: ГЕРБ достигнали ли са своя пик в броя на кметовете на областни градове и възможна ли е смяна на управлението в столицата? \r\nСлав МЕХАНДЖИЙСКИ", "date": "2019.09.10", "title": "Местната власт през последните три мандата е повече партийна, отколкото гражданска (ОБЗОР)"}
{"url": "http://www.focus-news.net/news/2019/09/10/2697010/ministar-desislava-taneva-i-evrokomisaryat-vityanis-andriukaytis-shte-uchastvat-v-14-tata-godishna-sreshta-na-postoyannata-grupa-ot-eksperti-po-afrikanska-chuma-po-svinete-v-evropa.html", "text": "Министърът на земеделието, храните и горите Десислава Танева, еврокомисарят по здравеопазване и безопасност на храните Витянис Андриукайтис и генералният директор на Световната организация по здравеопазване на животните (OIE) Моник Елоит ще вземат участие в 14-тата годишна среща на Постоянната експертна група за Африканска чума по свинете в Европа, която ще се състои в град София. Това съобщиха от  пресцентъра на Българска агенция по безопасност на храните . Тя се провежда под патронажа на Глобалната рамка за трансгранични болести по животните (Standing group of experts GF-TADs) на Организацията по прехрана и земеделие (FAO) на ООН и Световната организация по здравеопазване на животните (OIE). Резултатите от проведените дискусии и взети решения ще бъдат част от изготвянето на Глобална стратегия за контрол и изкореняване на АЧС в световен мащаб. В събитието, на което България е домакин, ще се включат над 90 експерти и представители от 34 страни, сред които министри и заместник-министри на шест държави от Балканския полуостров - Албания, Босна и Херцеговина, Черна гора, Северна Македония, Косово, Сърбия. Очаква се срещата да бъде ключова за осигуряване на подходяща координация и действия по отношение на АЧС в този регион на Европа. Постоянната експертна група е създадена през 2014 г., с цел събиране на опит и добри практики в борбата срещу АЧС в регион Европа. Предвид икономически въздействия върху свиневъдството на три континента в света, представители на OIE за Америка и Азия също ще се включат в срещата.", "date": "2019.09.10", "title": "Министър Десислава Танева и еврокомисарят Витянис Андриукайтис ще участват в 14-тата годишна среща на Постоянната група от експерти по Африканска чума по свинете в Европа"}
{"url": "http://www.focus-news.net/news/2019/09/10/2697011/gen-konstantin-popov-shte-se-sreshtne-s-predsedatelya-na-komisiyata-po-otbrana-na-germanskiya-bundestag-volfgang-helmih.html", "text": "Ген. Константин Попов ще се срещне с председателя на на Комисията по отбрана на Германския Бундестаг Волфганг Хелмих   Председателят на Комисията по отбрана ген. Константин Попов ще бъде на официална визита в Берлин на 10 и 11 септември 2019 г. по покана на председателя на Комисията по отбрана на Германския Бундестаг Волфганг Хелмих, съобщиха от пресцентъра на  Народното събрание . \r\nПо време на посещението си ген. Константин Попов ще се срещне с Волфганг Хелмих, с членове на Комисията по отбрана на Бундестага, с комисаря за въоръжените сили към Бундестага д-р Ханс-Питър Бартелс и с Томас Зилберхорн, заместник-министър на отбраната. \r\nОсновните теми, които ще бъдат обсъдени, са общата европейска отбранителна политика, както и взаимното сътрудничество в областта на отбраната.", "date": "2019.09.10", "title": "Ген. Константин Попов ще се срещне с председателя на Комисията по отбрана на Германския Бундестаг Волфганг Хелмих"}
{"url": "http://www.focus-news.net/news/2019/09/10/2697014/kumanovski-m-makedoniya-makedonskata-diaspora-v-melbarn-zapali-balgarsko-gratsko-i-albansko-zname-i-maket-na-zaev-video.html", "text": "Група македонски изселници в Австралия запалиха знамена на България и Гърция, както и макети на македонския премиер Зоран Заев и министъра на отбраната на страната Радмила Шекеринска, предава македонското електронно издание  „Кумановски муабети“ . \r\nВсичко това се случва в хода на протестите против промяна на името на Македония и Преспанския договор пред македонското консулство в Мелбърн. \r\nДемонстрантите носят старите македонски знамена със Звездата от Вергина, които бяха променени през 1995 година и скандират обидни лозунги срещу правителството в Скопие и промяната на името. \r\n \r\n \r\n \r\nПревод и редакция:", "date": "2019.09.10", "title": "„Кумановски М.“ (Македония): Македонската диаспора в Мелбърн запали българско, гръцко и албанско знаме и макет на Заев (ВИДЕО)"}
{"url": "http://www.focus-news.net/news/2019/09/10/2697013/nfsb-shte-vnese-v-tsentralnata-izbiratelna-komisiya-dokumentite-si-za-uchastie-v-izborite-za-mestni-organi-na-vlastta-na-10-septemvri.html", "text": "Ръководството на Националния фронт за спасение на България ще внесе в Централната избирателна комисия документите си за участие в изборите за местни органи на властта. Това съобщиха от пресцентъра на  НФСБ . Партията ще подаде документи в ЦИК в 12.30 часа.", "date": "2019.09.10", "title": "НФСБ ще внесе в Централната избирателна комисия документите си за участие в изборите за местни органи на властта на 10 септември"}
{"url": "http://www.focus-news.net/news/2019/09/10/2697015/pregled-na-osnovnite-temi-v-dobrudzhanskiya-pechat.html", "text": "„Без жертви 34 пожара от началото на 2019 година“,  съобщава на първа страница  вестник „Добруджанска трибуна“ .  От Североизточното държавно предприятие призовават за повишена бдителност. Над 2000 са потушените произшествия само за последната седмица в страната. Това сочи статистиката на МВР. 34 пожара са възникнали от началото на годината до момента на територията на Североизточно държавно предприятие - шест пожара са регистрирани в Държавно ловно стопанство -Балчик и 4 - в Държавно горско стопанство - Генерал Тошево. В рубриката „Новини“ – „Откриха православен храм в село Нова Камена“. Инициативен комитет е предложил подполковник Ради Радев да бъде удостоен със званието почетен гражданин. Църквата „Рождество Богородично“ е построена в двора, отреден за религиозен храм. Тя е едно от обещанията, дадени от кмета Живко Георгиев на жителите на селото през 2015 година. Приемат предложения за номинации за годишните награди „Добрич“. Общината връчва отличията в областта на културата и науката по повод 1 ноември - Ден на народните будители. Според правилника до 20 септември тази година могат да се представят писмено мотивирани предложения за наградите. „Международният форум „Виа Понтика“ отново събира младите в изкуството в Балчик“, пише на първа страница другият регионален вестник  „Нова добруджанска трибуна“ . Повече от 170 талантливи творци от Балканите ще участват във фестивала. В продължение на девет дни жителите на и гостите на Белия град ще имат възможност да посетят изложби, концерти, театрални спектакли, филмови прожекции и да се докоснат до таланта и емоциите на младите в изкуството. Това са студенти от България, Румъния и Сърбия. „650 са първокласниците в Добрич“, съобщава изданието.  Информацията е на Община град Добрич. Общо броят на учениците през новата учебна година ще бъде 7430. Те са разпределени в 335 паралелки в общинските училища. Продължават ремонтните дейности в Основно училище „Христо Ботев“, Езикова гимназия „Гео Милев“ и Природо-математическа гимназия „Иван Вазов“. Ремонтът на тези три училища, както и на Детска градина „Зорница“, номер 32, се осъществява по проект на Общината. „В Кранево завърши Европейското първенство по плажен тенис“. Новината е от спортната страница на вестника. Отборите със световните номер едно при мъжете и жените са триумфирали с титли на състезанието в курортното село. България е спечелила престижното осмо място на Европейското първенство по плажен тенис в Кранево. На него са участвали най-добрите в света при мъжете и жените. Шампион отборно е станала Италия, втори са Русия, трети - Испания.", "date": "2019.09.10", "title": "Преглед на основните теми в добруджанския печат"}
{"url": "http://www.focus-news.net/news/2019/09/10/2697018/kyustendil-obshtina-dupnitsa-shte-provede-vtora-dezakarizatsiya-i-dezinsektsiya-na-zelenite-ploshti.html", "text": "Община Дупница ще проведе втора дезакаризация и дезинсекция на зелените площи. Това съобщи за  Радио „Фокус” – Кюстендил  Христо Апостолов, пресаташе на Община Дупница. Третирането на зелените площи на територията на Дупница ще се извършва през целия ден. Пръскането срещу бълхи и кърлежи ще се извърши с препарат “Бандит 10 ЕВ”. Графикът за града е уточнен, а за детските градини и училища ще бъде уточнен допълнително с директорите на учебните заведения. В напръсканите обекти ще бъдат поставени предупредителни табели. \r\n \r\nВенцеслав ИЛЧЕВ", "date": "2019.09.10", "title": "Кюстендил: Община Дупница ще проведе втора дезакаризация и дезинсекция на зелените площи"}
{"url": "http://www.focus-news.net/news/2019/09/10/2697020/denyat-10-septemvri-v-svetovnata-istoriya.html", "text": "На тази дата през 1588 г. в Англия се завръща морската експедиция на Томас Кавендиш – третата, обиколила света. \r\nПрез 1855 г. по време на Кримската война, след 11-месечна обсада руската военноморска база Севастопол е завзета от Англо-френските войски. През 1855 г. военните действия се водят по всички фронтове, но решаващ остава Кримският фронт. Руските войски са принудени да напуснат Севастопол. В края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор (1856 г.). През 1919 г. е подписан Сенжерменският мирен договор между Съглашенските сили и Австрия. Той е вторият (след Версайския) от договорите, с които се приключва Първата световна война. С него се постановява разчленяването на голямата Австро-унгарска империя. \r\nПрез 1921 година на тази дата е открит участък от първата в света автомагистрала край Берлин.   \r\n \r\n \r\n2015 г. \r\nОколо 100 хил. души напускат домовете си поради мащабни наводнения в Япония. \r\n \r\nВ Южна Африка е открит неизвестен досега вид праисторически човек Homo naledi. \r\n \r\n \r\n2014 г. \r\nФилипинският президент Бениньо Акино внася в Конгреса законопроект за създаването на автономен район Бангсаморо. \r\n \r\n \r\n2013 г. \r\nТомас Бах е новият президент на Международния олимпийски комитет. \r\n \r\n \r\n2012 г. \r\nПетдесет и шест годишният университетски преподавател Хасан Шейх Мохамед е новият президент на Сомалия побеждавайки на изборите бившия президент Шариф Шейх Ахмед. \r\n \r\n \r\n2011 г. \r\nПри протести пред посолството на Израел в Кайро загинаха трима човека, а над хиляда бяха ранени. \r\n \r\n \r\n1995 г. \r\nНАТО изстрелва крилати ракети \"Томахоук\" по противовъздушните установки на босненските сърби край Баня Лука, с цел да ги принуди да изтеглят тежкото си оръжие около Сараево. \r\n \r\n \r\n1981 г. \r\nКартината \"Герника\" на Пабло Пикасо е върната от Ню Йорк в Испания. \r\nПабло Пикасо (П. Руис-и-Пикасо) е един от най-големите художници на ХХ в. По произход е испанец, роден е през 1881 г. в Каталония. Твори във Франция. В началото на ХХ в. (\"син\" и \"розов\" период) създава \"Девойка с топка\" ( 1905 г.). През 1907 г. е един от основоположниците на кубизма. Негови произведения са \"Гълъбът на мира\"(1947 г.). Има много керамични, графични и скулптурни творби. Пише и стихове. Пабло Пикасо умира през 1973 г. \r\n \r\n \r\n1967 г. \r\nЖителите на Гибралтар масово гласуват за запазване на английската власт. \r\n \r\n \r\n1964 г. \r\nВлиза в сила Конвенцията за териториалното море и крайбрежната зона, която е част от женевските конвенции по морско право. Тя утвърждава суверенитета на крайбрежните държави и териториалните им води, въздушното пространство над тези води и над повърхността и недрата на дъното им. Фиксира правото и определя условията за мирно преминаване през териториалните води, съдържа положения за наказателна и гражданска юрисдикция в тях. Предвижда право на крайбрежната държава да осъществява контрол, необходим за недопускане нарушаване на нейните митнически, имиграционни и санитарни правила. В конвенцията няма положения за ширината на териториалните води. \r\nЖеневските конвенции по морско право са конвенции, подписани като резултат от първата конференция на ООН по морско право (29 април 1958 г.). В договор са утвърдени основите на международно-правни режими на териториалните води, континенталния шелф и открито море, принципите на международното корабоплаване и риболова. Женевските конвенции по морско право се състоят от: Конвенция за териториалното море и крайбрежната зона, Конвенция за откритото море, Конвенция за континенталния шелф, Конвенция за риболова и опазването на живите ресурси на откритото море. \r\n \r\nВ Кипър се разполагат войски на ООН за намаляване на напрежението между гръцкото и турското население на острова. \r\n \r\n \r\n \r\n1924 г. \r\nПодписана е спогодба \"Калфов - Политис\". \r\nДокументът е за осигуряване на националните и културните права на българското малцинство в Гърция и на гръцкото малцинство в България. Подписана е от външните министри на България (Хр. Калфов) и на Гърция (Й. Политис), по чиито имена е и наречена. Одобрена е от Съвета на Обществото на народите на 29 септември същата година. Гръцкото правителство подписва спогодбата не толкова от желанието да притъпи недоволството на европейското обществено мнение от извършеното убийство на беззащитни българи в с. Търлис, колкото от стремеж да получи външен заем в размер на 10 млн. стерлинги с помощта на Обществото на народите. С този си акт обаче то предизвиква реакцията на сръбско-хърватско-словенското правителство, което побързва да денонсира сключения между Сърбия и Гърция договор от 1920 г. След получаването на външния заем гръцкият парламент не ратифицира спогодбата, поради което тя не влиза в действие. Всички апели на българското правителство за санкции против Атина заради отказа й да изпълни един договор, получил одобрението на Обществото на народите, остават без резултат. Тази позиция на световната организация, в която решаваща дума имат Англия и Франция, чийто съюзник по време на Първата световна война (1914-1918 г.) е Гърция, е косвен израз на международната изолация на кабинета на професор Ал. Цанков, заграбил властта в България чрез държавен преврат на 9 юни 1923 г. \r\n \r\n \r\n1919 г. \r\nВ град Сен Жермен ан Ле е подписан Сенжерменският договор. \r\nСенжерменският договор е договор за мир между Съглашенските сили и Австрия. Той е вторият (след Версайския) от договорите, с които се приключва Първата световна война. С него се постановява разчленяването на голямата Австро-унгарска империя, като се образува независима Чехословашка република, Унгария се обособява в отделна държава, а Галиция, Трансилвания, Буковина, Банат, Хърватско, Босна и Херцеговина, Далмация и др. се присъединяват към съседните държави (новосъздадена Полша, Румъния, Сърбо-хървато-словенското кралство и Италия). Австрия остава малка държава с републикански режим, чиято площ и население са съответно 83 904 кв. км. и 6 526 700 души. Сенжерменският договор, както и последвалите го Трианонски и Ньойски договори, е изработен по образец на Версайския договор (1919 г.). Общо е убеждението, че разчленяването на голямата Австро-унгарска монархия, която до 1918 г. заема 625 337 кв. км и населението й е 51 390 000 жители, разстройва икономически народите, които населяват среднодунавския басейн. \r\n \r\n \r\n1855 г. \r\nПо време на Кримската война, след 11 месечна обсада руската военноморска база Севастопол е завзета от Англо-френските войски. \r\nПрез 1855 г. военните действия се водят по всички фронтове, но решаващ остава Кримският фронт. Руските войски са принудени да напуснат Севастопол. В края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор (1856 г.). \r\n \r\n \r\n1721 г. \r\nВъв Финландия е подписан Нищадският мирен договор между Швеция и Русия, който слага край на 21-годишната война. Според договора Швеция отстъпва Ливония, Естония и Ингрия (част от Карелия). \r\n \r\n \r\n1588 г. \r\nВ Англия се завръща морската експедиция на Томас Кавендиш – третата, обиколила света. \r\n \r\n \r\n \r\n \r\n На тази дата умират:  \r\n \r\n1983 г. \r\nУмира Феликс Блох – американски физик. Носител е на Нобелова награда за физика през 1952 г. Той е роден на 23 октомври 1905 г. в Цюрих, Швейцария. От 1934 г. ръководи Катедрата по теоретична физика в Станфордския университет, Калифорния. В периода 1942-1945 г. работи в лабораторията \"Лос Аламос\". От 1948 г. е член на Националната академия на науките на САЩ. Открива квантовата теория на кристалите и теорията на нискотемпературния феромагнетизъм. Разработва основите на теорията на ядрения магнитен резонанс и осъществява първите експерименти за изследването му. \r\n \r\n \r\n1544 г. \r\nУмира Клеман Маро – френски поет. Роден е през 1496 г. Заедно с Ф. Рабле е една от най-значителните фигури на ранното Възраждане във Франция. Ползва се с покровителството на Франсоа I и на талантливата му сестра Маргарита Наварска. Автор е на балади, епиграми, псалми, поеми (“Ад”, 1526 г.) и сатири. \r\n \r\n \r\n \r\n \r\n На тази дата са родени:  \r\n \r\n1968 г. \r\nРоден е Гай Ричи – английски режисьор, продуцент и сценарист. В началото режисира музикални видеоклипове и реклами. Първият му филм е \"Две димящи дула\" (1999 г.). През 2000 г. снима \"Гепи\". Филмография: \"Звезда\" (2001 г.), \"Изгубени\" (2002 г.). \r\n \r\n \r\n1784 г. \r\nРоден е Александър Иванович Кутайсов – руски офицер, генерал-майор (1806 г.). Служи в артилерията (от 1803 г.). Притежава големи способности и знания в областта на артилерията. Участва във войната с Франция (1806-1807 г.). Във Виена и Париж изучава източни езици, математика и военно дело (1810-1811 г.). През 1812 г. създава инструкцията “Общи правила за артилерията в полевото сражение”, която съдържа най-съвременните схващания за задачите на артилерията, нейната групировка и маневриране в боя. Началник е на артилерията в Първа армия по време на войната с Наполеон. Убит е по време на Бородинското сражение на 7 септември 1812 г. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.10", "title": "Денят 10 септември в световната история"}
{"url": "http://www.focus-news.net/news/2019/09/10/2697019/sofiya-ogranichava-se-dvizhenieto-v-aktivnata-lenta-v-tunel-trayanovi-vrata-na-avtomagistrala-trakiya-v-posoka-burgas.html", "text": "Ограничава се движението в активната лента в тунел „Траянови врата“ на автомагистрала „Тракия“ в посока Бургас от 10.00 ч. до 15.30 ч. поради ремонт на противопожарната система. Това съобшиха от пресцентъра на  Агенция „Пътна инфраструктура“ . Трафикът ще се осъществява в изпреварващата лента. \r\nАгенция „Пътна инфраструктура“ съветва шофьорите да карат внимателно, да спазват стриктно пътната сигнализация, както и правилата за безопасност и движение по пътищата.", "date": "2019.09.10", "title": "София: Ограничава се движението в активната лента в тунел „Траянови врата“ на автомагистрала „Тракия“ в посока Бургас"}
{"url": "http://www.focus-news.net/news/2019/09/10/2697025/dobrich-prodalzhavat-remontnite-deynosti-po-chast-ot-tretoklasniya-pat-dobrich-s-balik.html", "text": "Продължават ремонтните дейности по част от третокласния път Добрич – с. Балик. Срокът за приключване на ремонта е удължен до 15 септември. Движението на автомобили  се осъществява с повишено внимание. Ремонтира се асфалтова настилка. Участъкът е сигнализиран с пътни знаци, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е слънчево, тихо е, температурата на въздуха е около 16 градуса.  \r\nЖулиета НИКОЛОВА", "date": "2019.09.10", "title": "Добрич: Продължават ремонтните дейности по част от третокласния път Добрич – с. Балик"}
{"url": "http://www.focus-news.net/news/2019/09/10/2697021/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00 часа.  \r\nНикола ПЕТКОВ", "date": "2019.09.10", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/09/10/2697022/sds-svishtov-shte-predstavi-kandidata-za-kmet-na-grada.html", "text": "СДС – Свищов ще представи кандидата за кмет на града. Това съобщиха от  пресцентъра на партията . Пресконференцията ще започне от 10.30 часа в сградата на Битовия комбинат на ул. „Тодор Миланович“, 2. Ще присъстват зам.-председателят на СДС д-р Марияна Лазарова, общинският председател на СДС -Свищов Емил Димитров и представители на местната структура.", "date": "2019.09.10", "title": "СДС – Свищов ще представи кандидата за кмет на града"}
{"url": "http://www.focus-news.net/news/2019/09/10/2697024/kyustendil-shte-se-provede-tseremoniya-po-nagrazhdavane-na-otlichenite-uchenitsi-ot-testa-za-obshtinski-stipendii.html", "text": "В Кюстендил ще се проведе церемония по награждаване на отличените ученици от теста за общински стипендии. Това съобщи за  Радио „Фокус” – Кюстендил  Светослав Василев, зам.-кмет на Община Кюстендил. Награждаването ще се проведе от 11.00 часа в залата на Възрожденското училище. 53 ученици ще бъдат наградени за добри резултати от теста за отпускане на общински стипендии. От явили се 66 ученици, 53 получават еднократни стипендии. Двама от тях ще получат по 500 лева. Един ще бъде награден с 400 лева. Стипендии от по 350 лева ще получат трима ученици, а петима – по 200 лева. По 100 лева ще получат 14 ученици, а други 15 – по 50 лева. Наградите са съобразно присъдените точки, след проверка на писмените им работи от страна на експертна комисия. \r\n \r\nВенцеслав ИЛЧЕВ", "date": "2019.09.10", "title": "Кюстендил: Ще се проведе церемония по награждаване на отличените ученици от теста за общински стипендии"}
{"url": "http://www.focus-news.net/news/2019/09/10/2697026/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Във връзка с подмяна на сградно водопроводно отклонение на бул. „Гоце Делчев“ жк. „Белите брези“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: \r\nбул. „Гоце Делчев“ /четни/ от ул. „Дойран“ до бул. „България“ и района между: ул. „Грамада“, бул. „Гоце Делчев“, бул. „България“ и ул. „Пирински проход“. Това съобщиха от пресцентъра на  дружеството . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“ ъгъла с ул. „Битоля“. \r\nНа 10 септември 2019 г. във връзка с изпълнение на инвестиционен проект за реконструкция на уличен водопровод на ул. „Арх. Пенчо Койчев“ вилна зона „Малинова долина“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Арх. Антон Торньов“, ул. „Арх. Пенчо Койчев“, ул. „Арх. Алекси Начев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Арх. Антон Торньов“ ъгъла с ул. „Проф. Юрдан Данчов“. \r\nСлед възстановяване на водоснабдяването е възможно временно повишаване мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.09.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/10/2697016/denyat-10-septemvri-v-balgarskata-istoriya.html", "text": "10 септември 1915 година в България е обявена обща мобилизация за участие в Първата световна война. На същата дата през 1924 г. е подписана българо-гръцката спогодба Калфов - Политис за осигуряване на националните и културните права на българското малцинство в Гърция и на гръцкото малцинство в България.   \r\n \r\n \r\n2002 г. \r\nВ периода 10 - 15 септември се провежда посещение на президента Георги Първанов в САЩ. Там той разговаря чрез видеостена с вицепрезидента на САЩ Дик Чейни, а на 11 септември прави изказване на специалната сесия на ООН в Ню Йорк, посветена на борбата с тероризма. Българският президент провежда многобройни срещи, между които са и тези с Джордж Сорос, с професор Джефри Сакс, с представители на Американския еврейски комитет и на българския Уолстрийт клуб. \r\n \r\nЗаместник-председателят на НИС на СДС Едвин Сугарев подава оставка заради несъгласие с лидера Надежда Михайлова. \r\n \r\n \r\n1998 г. \r\nПрезидентът на Република България връчва орден „Стара планина“ първа степен на Ромуалд Кунат, извънреден и пълномощен посланик на Република Полша в Република България. \r\n \r\n \r\n1944 г. \r\nИздадено е Постановление на Министерския съвет за създаване на Народна милиция. Нейни директори последователно са Енчо Стайков (от 16 септември), Раденко Видински (от 25 септември) и Руси Христозов (от 17 ноември). Разформироват се всички части на жандармерията. \r\n \r\n \r\n1941 г. \r\nИздадена е съветска нота против \"враждебното отношение\" на българските власти към СССР и против \"неверните информации\" за съветски бомбардировки над България. \r\n \r\n \r\n1924 г. \r\nПодписана е спогодба \"Калфов - Политис\". \r\nДокументът е за осигуряване на националните и културните права на българското малцинство в Гърция и на гръцкото малцинство в България. Подписана е от външните министри на България (Хр. Калфов) и на Гърция (Й. Политис), по чиито имена е и наречена. Одобрена е от Съвета на Обществото на народите на 29 септември същата година. Гръцкото правителство подписва спогодбата не толкова от желанието да притъпи недоволството на европейското обществено мнение от извършеното убийство на беззащитни българи в с. Търлис, колкото от стремеж да получи външен заем в размер на 10 млн. стерлинги с помощта на Обществото на народите. С този си акт обаче то предизвиква реакцията на сръбско-хърватско-словенското правителство, което побързва да денонсира сключения между Сърбия и Гърция договор от 1920 г. След получаването на външния заем гръцкият парламент не ратифицира спогодбата, поради което тя не влиза в действие. Всички апели на българското правителство за санкции против Атина заради отказа й да изпълни един договор, получил одобрението на Обществото на народите, остават без резултат. Тази позиция на световната организация, в която решаваща дума имат Англия и Франция, чийто съюзник по време на Първата световна война (1914-1918 г.) е Гърция, е косвен израз на международната изолация на кабинета на професор Ал. Цанков, заграбил властта в България чрез държавен преврат на 9 юни 1923 г. \r\n \r\n \r\n1919 г. \r\nВ град Сен Жермен ан Ле е подписан Сенжерменският договор. \r\nСенжерменският договор е договор за мир между Съглашенските сили и Австрия. Той е вторият (след Версайския) от договорите, с които се приключва Първата световна война. С него се постановява разчленяването на голямата Австро-унгарска империя, като се образува независима Чехословашка република, Унгария се обособява в отделна държава, а Галиция, Трансилвания, Буковина, Банат, Хърватско, Босна и Херцеговина, Далмация и др. се присъединяват към съседните държави (новосъздадена Полша, Румъния, Сърбо-хървато-словенското кралство и Италия). Австрия остава малка държава с републикански режим, чиято площ и население са съответно 83 904 кв. км. и 6 526 700 души. Сенжерменският договор, както и последвалите го Трианонски и Ньойски договори, е изработен по образец на Версайския договор (1919 г.). Общо е убеждението, че разчленяването на голямата Австро-унгарска монархия, която до 1918 г. заема 625 337 кв. км и населението й е 51 390 000 жители, разстройва икономически народите, които населяват среднодунавския басейн. \r\n \r\n \r\n1915 г. \r\nВ България е обявена обща мобилизация за участието на страната в Първата световна война. \r\nПървата световна война (1914-1918 г.) се води между Централните сили (Германия, Австро-Унгария, Османска империя и България) и Антантата (Франция, Русия, Великобритания, Сърбия и др.). \r\nПовод за войната е убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на балканската държава с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия - като съюзник на Австро-Унгария, а Русия - на страната на Сърбия. Освен това Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. \r\nОт лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират. \r\n \r\n \r\n1877 г. \r\nПо време на Руско-турската освободителна война ген. М. Скобелев отново овладява втория гребен на Зелените хълмове. Румънски части постигат частичен успех на Гривицките редути. \r\n \r\n \r\n1872 г. \r\nВасил Левски създава първия революционен окръг във вътрешността на страната с център село Голям Извор, Тетевенско. \r\nВасил Левски (Васил Иванов Кунчев, Дякона, Апостола) е роден на 18 юли 1837 г. Той е деец на националнореволюционното движение, революционен демократ, гениален идеолог и организатор на българската национална революция, създател на Вътрешната революционна организация, на Българския революционен централен комитет. \r\n \r\n \r\n \r\n \r\n На тази дата умират:  \r\n \r\n1963 г. \r\nУмира Симеон Велков (Симеон Велков, Белишки) – български художник, пейзажист и илюстратор. Той е роден на 11 април 1885 г. в Панагюрище. Завършва Художественото-индустриалното училище (по-късно академия) в София (1910 г.), в класа на Иван Мърквичка. Професор е в същата академия. Негови произведения са \"Асенова крепост\", \"Мост на р. Черна\", \"Помакини\", \"Гробищата при Бачковския манастир\". \r\n \r\n \r\n1948 г. \r\nУмира Фердинанд І Български (Фердинанд Максимилиан Карл Леополд Мари Сакс Кобург Гота) - български княз (1887-1908 г.) и цар (1908-1918 г.), основател на Кобургската династия в България. Роден е на 26 февруари 1861 г. във Виена. Пето дете е на княз Август Людвиг Виктор и на княгиня Клементина (дъщеря на френския крал Луи Филип). Завършва военно училище и служи като офицер в един от гвардейските кавалерийски полкове на австро-унгарската армия. Избран е за български княз от III Велико народно събрание; встъпва на престола на 2 февруари 1887 г. Управлява България в изключително сложна вътрешна и международно-политическа обстановка. Изборът му не е признат от Русия и останалите европейски страни. С помощта на министър-председателя Стефан Стамболов се утвърждава като суверенен български княз. На 2 февруари 1896 г. престолонаследникът княз Борис Търновски е покръстен в източноправославната вяра. Кръстник е руският император Николай II, представен от княз Голенишчев-Кутузов. След този акт Русия признава княз Фердинанд; скоро след това е признат от всички европейските държави. Балансирайки между Русия и Австро-Унгария, успява да обяви независимостта на България (22 септември 1908 г.). Скоро след това, с помощта на Русия, България успява да откупи цялата железница на барон Хирш, разположена на българска територия. Първите 25 години от управлението му се характеризират с икономическо развитие и укрепване на политическия авторитет на българското княжество. През 1913-1915 г., под влияние на Фердинанд І, българската външна политика се ориентира към австро-германския блок, към който през 1915 г. се присъединява България. Междусъюзническата (1913 г.) и Първата световна война (1914-1918 г.) довеждат страната до две тежки национални катастрофи. При сключването на Солунското примирие (29 септември 1918 г.) Антантата поставя задължително условие Фердинанд І да се откаже от българския престол и да напусне България. На 3 октомври 1918 г. Фердинанд I абдикира в полза на сина си Борис III. До смъртта си живее в град Кобург, Германия, и получава пенсия от германското правителство. \r\n \r\n \r\n1944 г. \r\nУмира Мария Каменова Димова – българска балерина. Следва немска филология и учи в танцовата школа на М. Вигман в Дрезден. По-късно посещава Париж, където се запознава с модерния балет и изкуството на А. Дънкан. През 1928 г. завършва танцовата школа на Трюмни в Берлин. След завръщането си в родината известно време е учителка в село Мала Кутловица и в София. Изнася няколко самостоятелни танцови спектакъла в София - \"Цвете\", \"Магия\", \"Задушница\", \"Майчини жалби\" и др. Работи в Русенския театър (1941 г.), след това е асистент-балетмайстор в Софийската народна опера. Сред най-добрите й постижения са постановките на балета \"Нестинарка\" от М. Големинов (1942 г.), на танцовите поеми \"Тракия\", \"Приказка\" (музика от П. Стайнов) и \"Герман\" (музика от Ф. Кутев), поставени през 1943 г. \r\n \r\n \r\n1924 г. \r\nУмира Йордан Маринополски – български писател, народник, противник на естетизма, формализма и индивидуализма. Следва история и философия в Лайпциг (1895-1897 г.) заедно с П. П. Славейков. В София завършва славянска филология през 1910 г. и работи като гимназиален учител. Сътрудник е на периодичния печат. Изпитва влиянието на руската класика и се противопоставя на естетическите възгледи на Славейков и кръга “Мисъл”. Негови съчинения са “Българската литература подир Освобождението” (1898 г.), “Огледайте се!” (хуморески, 1898 г.), “Критици” (1910 г.), “Прояснени небосклони” (кн. 1, спомени и признания, 1922 г.), “Към младите” (кн. 2, 1924 г.). \r\n \r\n \r\n На тази дата са родени:  \r\n \r\n1968 г. \r\nРодена е Милена Милотинова – български журналист. Завършва българска и английска филология. В началото на 90-те години постъпва на работа в Българска национална телевизия. Обучавана е от Иван Гарелов. Специализира в Си Ен Ен и Би Би Си. Водеща на предаванията \"По света и у нас\" и \"Екип 4\" по \"Канал 1\". Автор е на документалните филми за насилствената македонизация \"Хроника на едно национално предателство\" и \"Само защото бяха българи\", излъчени по БНТ. Член-учредител е на партията НДСВ от 6 април 2002 г. Депутат е от Пазарджик в 39-то НС (Парламентарна група на НДСВ). Като народен представител влиза като член в следните комисии: Комисията по външна политика, отбрана и сигурност, Подкомисията по медии към Комисията за култура, наука и образование в ПАСЕ. От 3 август 2001 г. до 17 юни 2005 г. е основен представител в Делегацията в Парламентарната асамблея на Съвета на Европа. Председател е на Комисията по медиите в 39-то НС. Носител е на наградите: \"Мис Телевизионен чар\" на списание \"Клуб М\", 1994 г.; Специалната награда за обективна журналистика през 1999 г., връчвана от ВМРО. \r\n \r\n \r\n1965 г. \r\nРоден е Андрей Баташов – български актьор. Завършва НАТФИЗ \"Кръстьо Сарафов\", специалност актьорско майсторство в класа на професор Енчо Халачев. През 1989 г. постъпва в Народния театър \"Иван Вазов\". Изиграва Антифол от Сиракуза в \"Комедия от грешки\", Басанио във \"Венецианския търговец\" и др. Играе в \"Секс, лъжи и рокендрол\" в “Театър 199”. Режисьор е на моноспектакъла на Георги Мамалев \"Разбираш ли ме правилно\" (2002 г.). \r\n \r\n \r\n1943 г. \r\nРодена е Йорданка Христова – българска естрадна певица. \r\nЙорданка Христова завършва първия випуск на Школата за естрадни певци в класа на М. Левиев (1964 г.). Ранните й успехи са свързани със “Студио 5”. Печели първа награда на фестивала “Златния Орфей” (1966 г., 1967 г.). Представя се с рецитали на “Златния Орфей” (1971 г., 1974 г.). Активната й концертна дейност включва повече от 60 концертни турнета и изяви в 25 страни на света. Албуми: “Йорданка Христова” (1971 г., 1973 г.), “Yordanka Kristova” (1973 г.) (на испански език, издаден в Куба); “Изповед” (1975 г.), “Йорданка Христова” (1977 г., 1979 г., 1981 г., 1983 г.); “Йорданка и Звънчетата” (1985 г.). През 1988 г. записва албум по стихове на Л. Стефанова и музика на Иван Калчинов с група “Спринт”. \r\n \r\n \r\n1934 г. \r\nРоден е Васил Иванов Казанджиев – български композитор и диригент. През 1957 г. завършва Музикалната академия в София, специалност “Композиция” при проф. П. Владигеров и “Дирижиране” при проф. Влади Симеонов. В периода 1957-1964 г. е диригент в Софийската национална опера. От 1960 г. преподава дирижиране в Музикална академия “П. Владигеров”. В периода 1985-1994 е Главен диригент на Симфоничния оркестър на БНР. Съосновател и главен диригент на камерен оркестър “Софийски солисти” (1962-1978 г.). \r\nНегови творби: 4 симфонии, “Симфониета”, “Концерт за тромпет и оркестър”, “Дивертименто за малък оркестър”, “Концерт за цигулка и оркестър”, “Празнична музика” - “Псалми и ритуали”, “Живите икони”, камерни произведения, вокална, филмова и театрална музика. \r\n \r\n \r\n1901 г. \r\nРоден е Борис Митов Елисеев – български художник. Завършва живопис в Художествената академия в София през 1925 г. при Н. Ганушев, Н. Маринов и Ст. Иванов. Учителства 10 години в Трън, Кюстендил и София. В периода 1935-1936 г. специализира графика във Варшава при В. Скочилас. От 1931 г. е член на Дружеството на новите художници. През 1937 г. емигрира в САЩ. След 1964 г. се връща няколко пъти в България. Рисува портрети, пейзажи, натюрморти: \"Автопортрет\" (1924 г., 1925 г.), \"Писателят Г. П. Стаматов\" (1925 г.), \"Портрет на Майстора\" (1929 г., 1935 г.), \"Портрет на момиче\" (1931 г.), \"Пейзаж от Мелник\" (1932 г.), \"Саксия с фикус\" (1935 г.), \"Дамски портрет\" (1935 г.), \"Момиче на стол\" (1936 г.; златен медал на международна изложба в Париж, 1937 г.), \"Из Созопол\" (1936 г.), \"Арлин\" (1937 г.), \"Кана\" (1937 г.). След 1947 г. попада под влиянието на абстрактното изкуство, но не скъсва с реалистичната традиция. През 1977 г. е организирана ретроспективна изложба на Елисеев, на която са представени творбите \"Източната река\" (1938 г.), \"Безнадеждност\" (1954 г.), \"Нощ\" (1962 г.), \"Есен\" (1962 г.), \"Папрати\" (1964 г.), \"Скреж\" (1965 г.), \"Сиво-кафява композиция\" (1968 г.), \"Композиция\" (1971 г., I – 1976 г., II – 1977 г.), \"Майчина черга\" (I – 1971 г., II – 1976 г., III – 1977 г.), \"Стара бродерия\" (1972 г.), \"На родна тема\" (1977 г.) и др. \r\n \r\n \r\n1841 г. \r\nРоден е Филип Стефанов Щърбанов – български революционер, църковно-просветен и обществен деец, търговец. Участва в борбата за извоюване на самостоятелна Българска църква и е един от основателите на читалището в Панагюрище (1865 г.). Член е на Панагюрския революционен комитет от 1871 г. Заместник кмет на Панагюрище (1876 г.). Участва в Априлското въстание, член е на Военния съвет и Временното правителство в Панагюрище (1876 г.). След потушаване на въстанието лежи в пазарджишкия и пловдивския затвори, а по-късно емигрира в Сърбия. След Освобождението се установява в Източна Румелия. Ковчежник е в Панагюрище (1879-1880 г.) и в Пловдив (1880-1885 г.). Влиза в състава на панагюрската делегация, която връчва на Европейската комисия протест срещу решенията на Берлинския конгрес. Участва активно в подготовката на Съединението като член на панагюрския революционен комитет за съединение. Народен представител е на Панагюрище в III ВНС (1886 г.), в V ОНС (1887 г.) и в IV ВНС (1893 г.) и на Ихтиман в VI ОНС (1890 г.). \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.10", "title": "Денят 10 септември в българската история"}
{"url": "http://www.focus-news.net/news/2019/09/10/2697029/kyustendil-demonstrativno-zanyatie-za-gasene-na-pozhar-i-organizirane-na-evakuatsiya-shte-se-provede-v-detska-gradina-edelvays.html", "text": "Демонстративно занятие за гасене на пожар и организиране на евакуация ще се проведе в Детска градина „Еделвайс”. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Занятието ще започне от 10.00 часа в сградата на улица „Спартак” в града. То е част от планираните дейности, посветени на Седмицата на пожарната безопасност. От 11.00 часа в Детска градина „Слънце” ще бъде открита изложба на детски рисунки на противопожарна тематика. На събитието ще присъстват служители от Районна служба „Пожарна безопасност и защита на населението” –  Кюстендил, представители на Община Кюстендил и на доброволното формирование в града. На градския плаж ще се проведе и турнири по тенис на маса за служителите на противопожарната служба в Кюстендил. \r\n \r\nВенцеслав ИЛЧЕВ", "date": "2019.09.10", "title": "Кюстендил: Демонстративно занятие за гасене на пожар и организиране на евакуация ще се проведе в Детска градина „Еделвайс”"}
{"url": "http://www.focus-news.net/news/2019/09/10/2697027/dobrich-tvortsi-ot-balkanite-shte-sabere-xii-to-izdanie-na-mezhdunarodniya-festival-na-mladite-v-i-zkustvoto-via-pontika.html", "text": "Творци от Балканите ще събере XII-то издание на Международния фестивал на младите в изкуството „Виа Понтика”. Това съобщи Красимира Димитрова, експерт „Връзки с обществеността“ на културния форум, предаде кореспондентът на  Радио „Фокус” – Варна . В продължение на девет дни жителите и гостите на Белия град ще имат възможност да посетят изложби, концерти, театрални спектакли, филмови прожекции и да се докоснат до таланта и емоциите на младите в изкуството – студенти от висши училища по изкуствата от Сърбия, Румъния и България. Участие са заявили повече от 170 творци. В международния форум, който започва утре – 10 септември, и е организиран от Сдружение „Виа Понтика - 2010” с председател Красимир Ранков, се включват представители на Национален университет по изкуствата в Букурещ, Университет по изкуствата, Факултет за приложни изкуства – Белград, Сърбия, Нишки университет – Факултет за изкуства, Национална академия за театрално и филмово изкуство (НАТФИЗ) „Кръстьо Сарафов”, Национална художествена академия – София, и Национална музикална академия „Проф. Панчо Владигеров”. По традиция фестивалът ще бъде открит с концерт―спектакъл на Фолклорен ансамбъл „Тракия” от Пловдив, който ще започне в 18.00 часа на сцената на Народно читалище „Паисий Хилендарски” в Балчик. За пореден път специално внимание ще бъде обърнато на киноизкуството. Ще бъдат показани филми, номинирани и отличени с международната награда за студентско късометражно кино CILECT PRIZE 2019. Акцент във фестивалните дни е прожекцията на филма „Поне за миг да полетя: На Иван Андонов с обич“ на режисьора Галина Кралева. Тя ще се състои в неделния - 15 септември. Фестивалът остава верен и на най-младата си публика. В програмата са предвидени три спектакъла за малки и големи на студентите от специалност „Актьорство за куклен театър“ в НАТФИЗ „Кръстьо Сарафов” и на професионален театър „Трио“ от Бургас. И тази година във форума се включват студенти по живопис от България, Румъния и Сърбия. Те ще участват в творчески пленер, ръководен от проф. Любомир Каралеев. Ще бъде представена също интерактивната мултимедийна инсталация „Видения” на студенти от специалността „Сценография“ в Национална художествена академия ― София. Фестивалните прояви ще бъдат отразени през обективите на Владимир Паунович и Радош Ружич, студенти от специалност „Фотография“ във Факултета за приложни изкуства в Белград, по време на техния творчески престой в Балчик. След изключителните успехи в предишните издания на студентския форум Дуо „Колаж“ ще представи своето музикално пътешествие, озаглавено „Мелодии с дъх на смола”. Студентите от Националната музикална академия в София ще изпълнят камерен концерт, посветен на 120-годишнината от рождението на Панчо Владигеров и 200 години от рождението на Станислав Монюшко. В международната музикална програма публиката ще има възможност да се наслади на инструментален камерен концерт на Квартета класически китари „4G’s“, съставен от студенти от Факултета по изкуства от Ниш, Сърбия. Фестивалът ще бъде закрит с два поредни театрални спектакъла по класическите произведения на Уилям Шекспир — „Ромео и Жулиета“ на студентите от класа на доц. д-р Пенко Господинов в НАТФИЗ и „Сън в лятна нощ“ ― специално поканен професионален спектакъл на Драматичен театър ― Търговище. Международният фестивал на младите в изкуството „Виа Понтика” се реализира с изключителното финансово съдействие на Община Балчик и с подкрепата на Държавен културен институт – Културен център „Двореца”, Исторически музей и Художествена галерия в Балчик, Народно читалище „Паисий Хилендарски – 1870”  и Университетски ботанически градини – СУ „Климент Охридски”. \r\nЖулиета НИКОЛОВА", "date": "2019.09.10", "title": "Добрич: Творци от Балканите ще събере XII-то издание на Международния фестивал на младите в и зкуството „Виа Понтика”"}
{"url": "http://www.focus-news.net/news/2019/09/10/2697012/tass-severna-koreya-izstrelya-dva-nepoznati-snaryada-v-posoka-yaponsko-more.html", "text": "Северна Корея е изстреляла два непознати снаряда по посока Японско море, съобщава агенция „Рьонхап“, като се позовава на Обединения комитет на началниците на щабове на Южна Корея, предава  ТАСС . \r\nСпоред информацията, неустановените снаряди са изстреляни в източна посока от територията на провинция Пхьонан-Намдо, разположена в западната част на Северна Корея. Не се съобщава какъв вид са снарядите, нито дължината на полета им. \r\nКакто подчертават от Обединения комитет на началниците на щабове, въоръжените сили на Южна Корея „следят ситуацията“ за нови изстрелвания и са в бойна готовност. \r\n \r\nПревод и редакция:", "date": "2019.09.10", "title": "ТАСС: Северна Корея изстреля два непознати снаряда в посока Японско море"}
{"url": "http://www.focus-news.net/news/2019/09/10/2697032/api-dvizhenieto-prez-tunel-krichim-shte-se-spira-do-13-septemvri.html", "text": "Движението през тунел \"Кричим\" ще се спира до 13 септември. Това съобщиха от пресцентъра на  Агенция \"Пътна инфраструктура\" . През седмицата до 13-ти септември от 22:00 ч. до 6:00 ч. сутринта ще се спре движението през тунел „Кричим“ на третокласния път IIІ-866 Кричим - Михалково. Обходният маршрут е по път II-86 Пловдив - Асеновград - Смолян. \r\nНа 11 септември /сряда/ от 13 ч. до 15 ч. ще се ограничи преминаването по третокласния път за извършването на взривни работи, свързани с разширяване на пътното платно в района на паметника на 22-та разстреляни перущенци. Той е в отсечката между Кричим и тунел „Кричим“. Обходният маршрут е по път II-86 Пловдив - Асеновград - Смолян. \r\nСтроителните дейности са част от проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, ще се финансира по Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. В участъка с извършващи се ремонтни дейности е необходимо шофьорите да карат внимателно, със съобразена скорост и да спазват стриктно пътната сигнализация.  \r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. \r\nИзпълнител на строително-монтажните работи е „АВТОМАГИСТРАЛИ ЧЕРНО МОРЕ“ АД, а подизпълнител е „ИСА 2000“ ЕООД. Стойността на договора за строителство е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор ще бъде осъществен от „Илия Бурда” ЕООД. Техният договор е за 9 258 лв. с ДДС.", "date": "2019.09.10", "title": "АПИ: Движението през тунел \"Кричим\" ще се спира до 13 септември"}
{"url": "http://www.focus-news.net/news/2019/09/10/2697031/burgas-19-kartini-na-emblematichni-balgarski-maystori-shte-badat-podredeni-v-galeriya-georgi-baev.html", "text": "19 картини на емблематични български майстори ще бъдат подредени в галерия „Георги Баев“ от 19.00 часа. Изложбата „Разкази, вдъхновени от картини“ ще бъде допълнена с представянето на литературен сборник. Това съобщиха от пресцентъра на  Община Бургас . \r\nЦенителите на изкуството ще имат възможност да се докоснат до непоказвани произведения на именити художници, сред които Георги Баев, Димитър Арнаудов, Гълъбин Кьосев, Дило Дилов, Едмонд Демирджиян, Иван Шишков, Кольо Витковски, Корнелиу Баба, Любомир Касабов, Марио Жеков, Михаил Бешев, Николай Бузов, Николай Караджов, Петър Попов, Свилен Блажев, Стефан Кацаров, Христина Петрова, Цено Тодоров, Юри Буков. В двуезичният българо-английски сборник са събрани разказите на Александър Чобанов, Ангел Игов, Асен Валентинов, Васил Балев, Елин Рахнев, Емил Андреев, Калин Василев, Калин Терзийски, Нели Пигулева, Румен Леонидов, Христо Карастоянов, Явор Цанев, Аурел Мария Барос (Румъния), Борис Бек (Хърватия), Дариус Фокс (Полша), Кристиян Фулаш (Румъния), Лиза Хилтън (Великобритания). Изданието е допълнено с илюстрации на творбите, провокирали писателите за създаването на художествените текстове. \r\nПроявата е част от проекта на Русенската галерия „Разкази, вдъхновени от картини“, инспириран от стремежа към взаимопроникване и синтез на литературата и визуалното изкуство.Събитието се реализира от Община Бургас. Входът е свободен. \r\nИзложбата „Разкази, вдъхновени от картини“ е представена пред публика в Нощ на музеите ‘2018 в Русе и в галерия „MAG3“- Виена, Австрия.", "date": "2019.09.10", "title": "Бургас: 19 картини на емблематични български майстори ще бъдат подредени в галерия „Георги Баев“"}
{"url": "http://www.focus-news.net/news/2019/09/10/2697028/new-europe-boris-dzhonsan-se-zareche-da-ne-iska-otsrochka-na-brekzit-ot-bryuksel.html", "text": "Британският премиер Борис Джонсън обеща да се противопостави на парламента и да „изпълни плана си“ да реализира Брекзит на 31 октомври на всяка цена, пише базираното в Брюксел издание  New Europe . \r\nМинистърът на финансите Саджид Джавид потвърди думите на министър-председателя, като заяви пред BBC, че Джонсън ще се опита да постигне ново споразумение за Брекзит по време на срещата на Европейския съвет в Брюксел на 17 октомври, но няма да иска отсрочка, а освен това отново увери, че Обединеното кралство се разделя със Съюза на 31 октомври. \r\nМинистърът на външните работи Доминик Рааб също подчерта, че правителството няма да иска отлагане на член 50 преди 19 октомври, като посочи, че приетият от парламента закон миналата седмица е „отвратителен“ и „предвижда множество отлагания, които на практика биха ни принудили да приемем условията на ЕС, независимо колко са отмъстителни, наказателни и сурови“. \r\nЗаконопроектът, приет миналата седмица, изисква Джонсън или да приеме нова сделка в парламента до 19 октомври, или да получи одобрение за Брекзит без сделка. Ако не успее, Джонсън ще бъде законово задължен да поиска удължаване на датата на излизане на Обединеното кралство до 31 януари 2020 г. \r\nБританският премиер не може да свиква предсрочни избори без мнозинство от две трети в парламента и не може да приеме законодателство без мнозинство. Джонсън е в ситуация, когато трябва да прилага законодателство, което не е въвел. Очаква се той да се опита да предизвика предсрочен вот още веднъж преди 31 октомври.  \r\n \r\nПревод и редакция:", "date": "2019.09.10", "title": "New Europe: Борис Джонсън се зарече да не иска отсрочка на Брекзит от Брюксел"}
{"url": "http://www.focus-news.net/news/2019/09/10/2697035/blagoevgrad-nauchna-kragla-masa-propaganda-i-vlast-v-narodnata-republika-shte-se-provede-v-regionalniya-istoricheski-muzey.html", "text": "Научна кръгла маса „Пропаганда и власт в народната република“ ще се проведе в Регионален исторически музей – Благоевград на 9 и 10 септември. Това съобщи за  Радио „Фокус“ – Пирин  д-р Биляна Карадакова, уредник в отдел „Нова и най-нова история” в музея. Събитието ще бъде открито в понеделник от 11.00 часа в конферентната зала. Поводът за научното събитие е 75-тата годишнина от Деветосептемврийския преврат в България и 30 години от началото на демократичните промени. Докладите са в няколко тематични области: пропагандният апарат на тоталитарната комунистическа система и изграждането на нова идеологическа действителност; образи и символи от комунистическия идеал; култът към вожда и образът на врага „със или без партиен билет“; номенклатура и „работническо-селска власт“; съпротивата срещу властта – измерения на човешкото в човека.  Ще участват специалисти в областта на най-новата история от академичните и музейните среди от цялата страна. Целта на кръглата маса е да развие дебат върху характеристиките на тоталитарната система и да представи пред обществеността съвременните научни достижения в изследването на най-новата история. Нейната актуалност се определя от разработката на проблема за свободата на човека като основно, осъзнато и неосъзнато право. \r\nЛивия НИНОВА", "date": "2019.09.10", "title": "Благоевград: Научна кръгла маса „Пропаганда и власт в народната република“ ще се проведе в Регионалния исторически музей"}
{"url": "http://www.focus-news.net/news/2019/09/10/2697030/sofiya-organizatsiya-na-dvizhenieto-za-zasnemane-na-televizionnata-produktsiya-absentiya.html", "text": "Забранява се престоят и паркирането на пътни превозни средства,съобщават от  Столична община ,  с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\nОт 17.30 до 19.30 часа на 09 септември т. г. и от 08.30 до 19.30 часа на 10 и 11 септември т. г. на паркинга на пл. „Кн. Александър I“.  \r\nОт 08.30 до 19.30 часа на 10 септември т. г.:  \r\n- на ул. „“Славянска“ между ул. „Г.С.Раковски“ и ул. „Добруджа“;  \r\n- на ул. „6-ти септември“ между ул. „Славянска“ и ул. „Иван Вазов“.  \r\nОт 10.00 до 21.00 часа на 11 септември т. г. на бул. „Витоша“, в частта пред църквата „Света Неделя“.  \r\nОт 08.30 до 17.00 часа на 11 септември т.г. на ул. „Цар Калоян“ между ул. „Съборна“ и ул. „Позитано“.  \r\nОт 19.30 часа на 12 септември т. г. до 09.30 часа на 13 септември т. г. на ул. „Попова шапка“ между ул. „Черковна“ и бул. „Ситняково“.  \r\nОт 12.00 до 19.30 часа на 15 септември т. г. и от 08.30 до 19.30 часа на 16 септември т. г. на ул. „Проф. Георги Брадистилов“ между ул. „Росарио“ и ул. „Проф. Борис Боровски“.  \r\nОт 06.00 до 12.00 часа на 17 септември т. г. на локалното пътно платно на бул. „Цариградско шосе“ пред „Интер Експо Център“.  \r\nОт 18.00 до 23.30 часа на 17 септември т. г. под моста на Околовръстен път на кръговото кръстовище, поска с. Бистрица.  \r\nОт 15.00 до 19.30 часа на 17 септември т. г. и от 06.00 до 17.00 часа на 18 септември т. г. по ул. „Илиянско шосе“ между бул. „Рожен“ и ул. „Гарова“, по тротоара /като се осигурят минимум два метра за пешеходно движение/и по пътното платно, без да се пречи на колите на  обществения транспорт.  \r\nОт 15.00 до 19.30 часа на 20 септември т. г. под моста на кв. „Захарна фабрика“.  \r\nОт 17.00 часа на 04 октомври т. г. до 07.00 часа на 05.10.2019 г. на ул. „Боянска“ между ул. „Невена Коканова“ и спирка Киноцентър Бояна, без да се пречи на колите на  обществения транспорт.  \r\nОт 07.00 до 19.00 часа на 07 октомври т. г. на ул. „Ген. Кирил Ботев“ между бул. „Тодор Каблешков“ и ул. „Георги Измерлиев“.", "date": "2019.09.10", "title": "София: Организация на движението за заснемане на телевизионната продукция „Абсентия“"}
{"url": "http://www.focus-news.net/news/2019/09/10/2697033/varna-motorniyat-feribot-beloslav-nyama-da-izvarshva-kursove-za-deset-dni-zaradi-remont.html", "text": "Моторният ферибот „Белослав“ няма да извършва курсове за десет дни  заради ремонт. Това съобщи за  Радио „Фокус“ – Варна  кметът на Белослав инж. Деян Иванов. По думите му за времето от 10 до 20 септември връзката за пътуващите между двата бряга на Белославското езеро ще се осъществява от моторния кораб „Бела“. Кметът допълни, че съвсем скоро графикът на ферибота предстои да бъде променен след ремонта. Той ще извършва курсове и през тъмната част от денонощието от 00.00 часа вечерта до 03.00 часа сутринта. Предстои предложението да бъде гласувано от Общинския съвет. Идеята е през летния период фериботът да се движи на 30 минути през този часови диапазон, а през зимата – на един час. Според кмета инж. Иванов, с предстоящия ремонт ще се направят промени, които да не нарушат работата на агрегатите във ферибота и да се осъществи 24-часова връзка. Новото работно време вероятно ще започне да се изпълнява още след края на ремонта. Направени са разчети, промяната в графика няма да се отрази на бюджета на ферибота. Допълнителното количество гориво, което ще е необходимо за допълнителните курсове е минимално, уточни той. \r\nДиана СТОЕВА", "date": "2019.09.10", "title": "Варна: Моторният ферибот „Белослав“ няма да извършва курсове за десет дни  заради ремонт"}
{"url": "http://www.focus-news.net/news/2019/09/10/2697034/vratsa-politsiyata-e-izzela-nezakonno-pritezhavan-pistolet-ot-doma-na-57-godishen-sofiyanets-v-s-tsarevets.html", "text": "Полицията е иззела незаконно притежаван пистолет от дома на 57-годишен софиянец в с. Царевец. Това съобщиха от  ОДМВР – Враца . На 09 септември 2019 г. за времето от 13,00ч. до 16,00ч. при провеждане на СПО в с. Царевец в дом собственост и обитаван от Ю. Ц. /57г./ от гр. София се намери и иззе 1 брой незаконно притежаван пистолет калибър 6.35. По случая е образувано ДП.", "date": "2019.09.10", "title": "Враца: Полицията е иззела незаконно притежаван пистолет от дома на 57-годишен софиянец в с. Царевец"}
{"url": "http://www.focus-news.net/news/2019/09/10/2697037/plovdiv-natovareno-e-dvizhenieto-po-osnovnite-napravleniya-v-oblastta-patishtata-sa-suhi-i-normalno-prohodimi.html", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Най-интензивен трафик се отчита по пловдивския участък на АМ „Тракия“, също по направленията Пловдив-Асеновград-Смолян, Пловдив-Пазарджик и Пловдив-Карлово. Пътищата на територията на областта са сухи и нормално проходими. Продължават ремонтите дейности по някои ключови пътни участъци. До 24 септември движението по пътя Пловдив-Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Кричим-Михалково-Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Може да се използва обходен маршрут – пътя Асеновград-Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. \r\nНатоварено е и движението на територията на град Пловдив към този час. По-интензивен трафик се отчита по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Марица“ и „Шести септември“, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.09.10", "title": "Пловдив: Натоварено е движението по основните направления в областта, пътищата са сухи и нормално проходими"}
{"url": "http://www.focus-news.net/news/2019/09/10/2697041/vratsa-nepalnoleten-e-nanesal-probodni-rani-na-33-godishen-mazh-ot-s-galatin.html", "text": "Непълнолетен е нанесъл прободни рани на 33-годишен мъж от с. Галатин. Това съобщиха от  ОДМВР – Враца . На 09 септември  в 18.34 часа  на тел.112 е получено съобщение от жителка на гр .Враца, която е заявила, че в с. Галатин е възникнал скандал с побой между непълнолетно момче и Г. Ц. /33г./ от с. Галатин. Вследствие на който непълнолетното момче нанася прободна рана в левия хълбок както и две прорезни рани в дясната буза и дясна ръка с нож на Г. Ц. /33г./. Същият е обслужен в ЦСМП-Враца и настанен в ХО без опасност за живота. По случая в РУ-Враца е образувано ДП.", "date": "2019.09.10", "title": "Враца: Непълнолетен е нанесъл прободни рани на 33-годишен мъж от с. Галатин"}
{"url": "http://www.focus-news.net/news/2019/09/10/2697040/shumen-v-sila-e-zabranata-za-dvizhenie-na-tovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "В сила е забраната за движение на товарни автомобили над 10 тона по пътя Радко Димитриево- Друмево, поради свлачища, обходът е Шумен- Овчарово- Друмево, предаде репортер на  Радио „Фокус“- Шумен . Върбишки проход остава затворен за всички видове пътни превозни средства. Ришки проход е отворен без ограничения. Сухи и нормално проходими са републиканските пътища в областта. Движението се осъществява без натоварване. Видимостта е нормална. Времето е с разкъсана облачност, температурата на въздуха е около 17 градуса. \r\n \r\nИвелина ИВАНОВА", "date": "2019.09.10", "title": "Шумен: В сила е забраната за движение на товарни автомобили над 10 тона по пътя Радко Димитриево- Друмево, поради свлачища"}
{"url": "http://www.focus-news.net/news/2019/09/10/2697038/kyustendil-poradi-avariyno-vazstanovitelni-deynosti-dvizhenieto-v-uchastak-ot-patya-pastra-rilski-manastir-se-regulira-ot-svetofarna-uredba.html", "text": "Поради аварийно-възстановителни дейности движението в участък от пътя Пастра – Рилски манастир се регулира от светофарна уредба. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срокът е до 30 септември.  Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.09.10", "title": "Кюстендил: Поради аварийно-възстановителни дейности движението в участък от пътя Пастра – Рилски манастир се регулира от светофарна уредба"}
{"url": "http://www.focus-news.net/news/2019/09/10/2697042/sport-holandiya-razgromi-estoniya-s-40-v-talin.html", "text": "Отборът на Холандия записа убедителна победа с 4:0 при гостуването си на Естония в двубой от шестия кръг на евроквалификациите в група C. Над всички в този мач бяха Райън Бабел и Мемфис Депай. Първият се отчете с два гола, а вторият с попадение и две асистенции. Четвъртият гол отбеляза Жоржиньо Вайналдум. Холандия е на трето място в групата с 9 точки от четири срещи, докато Естония е на последната пета позиция без актив от пет двубоя.", "date": "2019.09.10", "title": "Спорт: Холандия разгроми Естония с 4:0 в Талин"}
{"url": "http://www.focus-news.net/news/2019/09/10/2697043/mvr-24-dushi-sa-postradali-pri-katastrofi-v-stranata-prez-izminaloto-denonoshtie.html", "text": "24 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 19 тежки пътнотранспортни произшествия. В София са регистрирани 23 леки и три тежки катастрофи, при които са пострадали четирима души.", "date": "2019.09.10", "title": "МВР: 24 души са пострадали при катастрофи в страната през изминалото денонощие"}
{"url": "http://www.focus-news.net/news/2019/09/10/2697036/politico-sravnenie-mezhdu-ekipite-na-yunker-i-fon-der-layen.html", "text": "Европейската редакция на  Politico  прави сравнение между екипа на новоизбрания председател на Европейската комисия Урсула фон дер Лайен и този на предшественика й Жан-Клод Юнкер, който встъпи в длъжност преди пет години. \r\n \r\nИзданието поставя на първо място „джендър баланса“, където в екипа на УФДЛ успяха да постигнат равенство: 14 мъже на 13 жени. При Юнкер мъжете са били 19, а жените 9. \r\nСледващият показател е колко нови е имало в Европейската комисия. При Юнкер те са 22-ма при шестима комисари от предишния екип, а при УФДЛ „свежа кръв“ са 19 души при 8, които ще продължат работата си в Комисията. \r\n„Политико“ прави сравнение и на това от кои политически семейства идват комисарите. В екипа на Юнкер има 14 от ЕНП, 8 социалисти, 5 от АЛДЕ и 1 от Европейските консерватори и реформисти. При УФДЛ обаче ще има 10 комисаря на социалдемократите,  9 на ЕНП, 6 на либералите и зелените и 1 на ЕКР. \r\nСъщо така 20 от комисарите на Юнкер никога не са били избирани за европейски депутати, докато при УФДЛ този показател е 16. \r\nЮнкер е избрал четирима бивши премиери, а УФДЛ – двама. \r\nПри бившите министри в страните си има паритет между двата екипа – по 20. \r\nСредната възраст на екипа на Юнкер е 53,4 години, а тази на УФДЛ е 55,9. \r\n \r\nПревод и редакция:", "date": "2019.09.10", "title": "Politico: Сравнение между екипите на Юнкер и Фон дер Лайен"}
{"url": "http://www.focus-news.net/news/2019/09/10/2697044/prof-d-r-bozhidar-popov-palnotsennite-beltatsi-ezhednevno-tryabva-da-prisastvat-v-menyuto-na-deteto.html", "text": "Пълноценните белтъци ежедневно трябва да присъстват в менюто на детето. Това каза в интервю за сутрешния блок  „Добро утро, България“  на  Радио „Фокус“  проф. д-р Божидар Попов, председател на дружеството по хранене и диететика. Той отбеляза, че закуската е изключително важна за децата и учениците, като в ежедневното меню задължително трябва да присъстват мляко и млечни продукти, месо, риба и яйца. Освен пълноценните белтъци за добрия хранителен режим на децата са необходими още плодове и зеленчуци, които спомагат за правилното усвояване на храната. „Изключително важна е ролята на родителите, най-вече на майката, която трябва да привикне детето да закусва преди училище. Закуската трябва да бъде богата на белтъци от животински произход, на първо място млечни изделия. Евентуално да почувства глад едва след третото междучасие, когато е подкрепителната закуска. тя трябва да бъде лека, но има значение за успешното завършване на учебните часове“, обясни той. Проф. Божидар Попов допълни, че подрастващите трябва да имат положителен енергиен баланс, за разлика от възрастните. Децата трябва да приемат повече калории, защото част от тях отиват за израстването и формирането на най-важните органи. Според проучвания на много автори не само храненето, но и липсата на достатъчно двигателна активност води до затлъстяване при децата. Затова в много страни се изучават предмети, свързани с правилното хранене и двигателната активност, обясни той.  \r\nЕлеонора ЧОЛАКОВА", "date": "2019.09.10", "title": "Проф. д-р Божидар Попов: Пълноценните белтъци ежедневно трябва да присъстват в менюто на детето"}
{"url": "http://www.focus-news.net/news/2019/09/10/2697045/smolyan-dvizhenieto-po-patya-srednogortsi-rudozem-tryabva-da-se-osashtestvyava-s-povisheno-vnimanie-zaradi-remontni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево, с разкъсана облачност, а пътните настилки са сухи. През нощта не са получавани сигнали за инциденти по пътищата в областта. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. До 13 септември от 22.00 часа до 6.00 часа сутринта ще се спира движението през тунел „Кричим“ на третокласния път IIІ-866 Кричим – Михалково. Обходният маршрут е по път II-86 Пловдив – Асеновград – Смолян. На 11 септември от 13.00 часа до 15.00 часа ще се ограничи преминаването по третокласния път за извършването на взривни работи, свързани с разширяване на пътното платно в района на паметника на 22-та разстреляни перущенци. Той е в отсечката между Кричим и тунел „Кричим“. Обходният маршрут е по път II-86 Пловдив – Асеновград – Смолян. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.10", "title": "Смолян: Движението по пътя Средногорци – Рудозем трябва да се осъществява с повишено внимание заради ремонтни дейности"}
{"url": "http://www.focus-news.net/news/2019/09/10/2697046/radio-svobodna-evropa-makedoniya-liderite-na-makedonskite-partii-shte-reshavat-sadbata-na-spetsializiranata-prokuratura.html", "text": "Във вторник от 20 часа в македонския парламент ще се проведе среща на лидерите на основните партии в страната. Очаква се на нея да бъде постигната окончателна договорка за новия Закон за Прокуратурата и да се реши съдбата на Специализираната прокуратура, предава македонската редакция на  Радио „Свободна Европа“ . \r\nПредседателят на ВМРО-ДПМНЕ Християн Мицковски обяви, че ще постави и въпроса за предсрочни парламентарни избори, които, според него, са неизбежни. За премиера и лидер на СДСМ Зоран Заев обаче провеждането на предсрочен вот не е вариант. \r\n \r\nПревод и редакция:", "date": "2019.09.10", "title": "Радио „Свободна Европа“ (Македония): Лидерите на македонските партии ще решават съдбата на Специализираната прокуратура"}
{"url": "http://www.focus-news.net/news/2019/09/10/2697048/burgas-vremenno-dvizhenieto-ot-km-322-do-km-324-na-am-trakiya-v-posoka-burgas-se-izvarshva-v-ednata-lenta-poradi-katastrofa.html", "text": "Временно движението от км 322 до км 324 на АМ „Тракия“ в посока Бургас се извършва в една лента поради пътнотранспортно произшествие. Трафикът се регулира от „Пътна полиция“. Това съобщиха от  Агенция „Пътна инфраструктура“ . Водачите да се движат с повишено внимание и съобразена скорост.", "date": "2019.09.10", "title": "Бургас: Временно движението от км 322 до км 324 на АМ „Тракия“ в посока Бургас се извършва в едната лента поради катастрофа"}
{"url": "http://www.focus-news.net/news/2019/09/10/2697051/reuters-bivsh-sayuznik-na-erdogan-shte-sazdade-nova-partiya-do-kraya-na-godinata.html", "text": "Бившият вицепремиер на Турция Али Бабакан ще сформира нова политическа партия преди края на годината. Съответното той обяви в интервю за вестник  Karar , предава  Reuters . \r\nБабакан подаде оставка от „Партия на справедливостта и развитието“ заради „дълбоки различия“. Той бе един от основателите на партията, а през първите й години на власт Бабакан заемаше постовете на министър на икономиката и външните работи, преди да стане вицепремиер на Турция – пост, който заемаше от 2009 г. до 2015 г. \r\nВ интервюто Бабакан подчерта, че все още работи за привличане на съмишленици за екип, който да ръководи новата партия. Амбициите са тя да бъде конкурентна на управляващата партия на държавния глава Реджеп Тайип Ердоган.  \r\n„Това ще отнеме известно време. Искаме партията да бъде сформирана преди 2020 г. Качеството е много важно тук“, подчерта Бабакан.  \r\nПартията на Ердоган претърпя тежко поражение на кметските избори в Истанбул през юни, а партията, ръководена от Бабакан, може да разруши допълнително базата за подкрепа на Ердоган. \r\n \r\n Тереза Герова", "date": "2019.09.10", "title": "Reuters: Бивш съюзник на Ердоган ще създаде нова партия до края на годината"}
{"url": "http://www.focus-news.net/news/2019/09/10/2697050/shumen-tsentar-za-grizha-za-litsa-s-umstvena-izostanalost-shte-bade-izgraden-v-preslavskoto-selo-imrenchevo.html", "text": "Център за грижа за лица с умствена изостаналост ще бъде изграден в преславското село Имренчево. Това съобщиха от  Община Велики Преслав . Той ще се помещава в бившето училище в селото, след извършване на ремонт, преустройство и модернизация на общинската сграда. Проектът се финансира по Оперативна програма „Региони в растеж“ 2014-2020. Стартът на строителните дейности ще бъде даден днес в Имренчево.", "date": "2019.09.10", "title": "Шумен: Център за грижа за лица с умствена изостаналост ще бъде изграден в преславското село Имренчево"}
{"url": "http://www.focus-news.net/news/2019/09/10/2697039/rumen-petkov-abv-ako-ruskiyat-shpionlak-v-balgariya-ima-za-avangard-bay-encho-moskov-prof-vanya-dobreva-yuriy-borisov-i-zhivko-georgiev-znachi-rusnatsite-sa-mnogo-zle.html", "text": "Ако руският шпиопнлък в България има за авангард бай Енчо Москов, проф. Ваня Добрева, Юрий Борисов и Живко Георгиев, значи руснаците са много зле. Това каза лидерът на АБВ Румен Петков в ефира на „Здравей, България“ по  Нова телевизия . „Това е повече от нелепо. Първо вчера са отведени по този начин без белезници може би голямата част  10-15 души.  Да те отведат с белезници, да ти изтъръшат къщата и късно вечерта да ти кажат : „Абе ти си свидетел“, мисля, че нещата излизат извън възможността да бъдаът коментирани с нормални аргументи и логика. Познавам част от тези хора. Ако руският шпиопнлък в България има за авангард бай Енчо Москов, проф. Ваня Добрева, Юрий Борисов, Живко Георгиев, значи руснаците са много зле. Ама много.  Второ, пак казвам тези хора, които изредих познавам. Проф. Ваня Добрева е един много чист човек. Ние може да сме имали с нея политически различия, но тя да бъда привиквана п о този начин сутринта в 7.00 ч. „Ела, че ни трябваш“, Живко Георгиев – някой съмнява ли се в почтеността и лоялността на държавата – мисля, че не“, допълни още Петков.  \r\nРумен Петков подчерта, че АБВ е партия, която има нормално отношение към Русия.  \r\nВъв връзка с фигурата на Решетников, Петков посочи, че това е несериозно. \"Първо Решетников е пенсионер. Той няма нито възможностите, нито ресурсите, нито инструментариума да събира информация. Аз въобще не виждам каква е ролята на г-н Решетников тук. Той е една митична фигура, която каквото стане или не стане -  абе Решетников е. Тези хора, които са привиквани като свидетели с уклон към обвинение, те нямат достъпа до информация. Работа в полза на чужда ържава. Аз апелирам утре по същия начин в Бояна и ли в Банкя, където е премиерът Борисов да го арестуват. Той преди няколко години направи пълни самопризнания и каза, че като дошла г-жа Клинтън и го натиснала да спре два проекта  и той ги спрял. Да арестуват цялото правителство и половината парламент. Какво означава да преведем 1, 2 млрд. за едни невидими самолети, невидими в смисъл, че още го няма заводът, който ще го произвежда. Това не е ли работа в полза на чужда държава. Да сме наясно“, допълни още лидерът на АБВ. На въпрос с какви данни трябва да разполагат разследващите, за да има обвинение в такова престъпление за национално предателство, Румен Петков отговори: „Ако те имат в ръцете си доказателства за финансови потоци, за предоставяна информация. Хората, които аз изреждам няма откъде да имат информация, за да я предоставят. Ако те имат данни за движение на финансови ресурси, за ангажименти на тези хора да предоставят определен обем информация, да влияят върху българското обществено мнение против интересите на България,  да извадят и да ги кажат. Проблемът е, че ние в избори влезем ли или вадим карта на черепите, или събаряме мавзолей, или ритаме паметници. Само не гледаме нашата политика и нашия интерес. Аз затова казах като за Цецко, така и за Цецка. Щом тук ще говорим за чуждо влияние, айде утре премиера при белезниците. При премиера поне имаме самопризнание“, допълни още той. Според него ако тези арести са новият прочит на 9 септември, не е ясно какво ни очаква. Петков обвърза 9 септември и с  декларацията на Външно министерство за изложбата в Руския културно-информационен център. „Намесата на въшно е нелепа. Когато си неграмотен, не знаеш, че Централна и Източна Европа се пише с главна буква, когато си арогантен не е добре. Но когато си вандал в прочита на историята – неграмотен и арогантен – ти си готов министър на външните работи на Бойко Борисов. Нямам предвид никой конкретно, но да направиш цялата тази организация 15 души сутринта в 6.30 да им пратиш тройки да им връчат призовки, при положение, че има канален ред да бъдат връчени тези неща, е да го кажем оригинален прочит на деветосептемврийското утро тази година“, изтъкна още Петков.", "date": "2019.09.10", "title": "Румен Петков, АБВ: Ако руският шпионлък в България има за авангард бай Енчо Москов, проф. Ваня Добрева, Юрий Борисов и Живко Георгиев, значи руснаците са много зле"}
{"url": "http://www.focus-news.net/news/2019/09/10/2697047/kmetat-yordanka-fandakova-za-mnogo-ot-kandidatite-kmetskite-izbori-ne-sa-sastezanie-za-sofiya-a-bitka-za-vlast.html", "text": "За много от кандидатите кметските избори не са състезание за София, а битка за власт. Това каза кметът на София Йорданка Фандъкова в интервю за предаването „Здравей, България“ по  Нова телевизия . „Много хора говорят за това, че тази кампания ще бъде наистина като на „живот и смърт“. За мен това никога не е било така. За мен кампанията е една възможност да представиш своите нови идеи и проекти. Разбира се да дадеш отговори и да отчетеш това, което си направил. За някои кандидати изглежда, че това не е състезание за София, а битка за София, даже битка за власт, бих казала. Но според мен хората не очакват това от нас“, каза още Фандъкова.  \r\nОтносно неприличните снимките, публикувани от някои медии, Йорданка Фандъкова каза, че нейната реакция е била дълбоко лична. „Ако в момента трябва да реагирам, отново бих реагирала така. Защото за мен има наистина граница, когато е възможно да унижиш лично човешко достойнство, особено на близки хора. Аз самата съм била потърпевша от подобни  публикации и ще кажа директно. Когато е ставало въпрос, обикновено преди кампания, става въпрос че съм много болна от рак или че имам някакви здравословни проблеми. Това накърнява и притеснява изключително много близките ми хора. И за мен това наистина е една човешка реакция на човек, на жена, на майка. По отношение на медиите аз никога не съм се бъркала в работата на нито една медия. Отново ще подчертая, че това е лична реакция на всеки един, който е реагирал. Това не е партийна реакция и така трябва да бъде“, каза Йорданка Фандъкова.", "date": "2019.09.10", "title": "Кметът Йорданка Фандъкова: За много от кандидатите кметските избори не са състезание за София, а битка за власт"}
{"url": "http://www.focus-news.net/news/2019/09/10/2697052/kmetat-na-sofiya-yordanka-fandakova-shte-proveri-remontite-deynosti-na-ul-vitinya-pri-bul-botevgradsko-shose.html", "text": "Кметът на София Йорданка Фандъкова ще провери днес в 11.30 часа ремонтите дейности на ул. „Витиня“ при бул. „Ботевградско шосе“. Това съобщиха от пресцентъра на  Столична община .", "date": "2019.09.10", "title": "Кметът на София Йорданка Фандъкова ще провери ремонтите дейности на ул. „Витиня“ при бул. „Ботевградско шосе“"}
{"url": "http://www.focus-news.net/news/2019/09/10/2697017/mvr-vazmozhni-sa-zatrudneniya-na-dvizhenieto-v-stolitsata-vav-vrazka-s-razresheni-protestni-shestviya.html", "text": "Във връзка с разрешени протестни шествия, от СДВР информират жителите и гостите на София за евентуални затруднения на движението. Това съобщиха от пресцентъра на  МВР . \r\nВъзможни са затруднения при преминаването в следните участъци:  \r\n- около 17.00 часа – в района на пл. „Независимост“ и пл. „Ал.  Батенберг“;  \r\n- около 18.00 часа – района на Съдебната палата, като шествието  ще се движи по маршрута бул. „Витошка“ – бул. „Патриарх Евтимий“ – бул. „Васил Левски“ – Народното събрание; \r\n- около 18.30 часа – в района на бул. „Цариградско шосе“ и кръстовищата с улиците „Павел Красов“ и „Димитър Пешев“.", "date": "2019.09.10", "title": "МВР: Възможни са затруднения на движението в столицата, във връзка с разрешени протестни шествия"}
{"url": "http://www.focus-news.net/news/2019/09/10/2697053/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-septemvri.html", "text": "„Софийска вода” временно ще прекъсне водоснабдяването в някои части на столицата на 11 септември. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Цани Гинчев“ във вилна зона „Симеоново – Драгалевци“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Проф. Йордан Иванов“, ул. „Тодор Пеев“, ул. „Васил Попович“, ул. „Никола Пиколо“, ул. „Симеоновска“, ул. „Горска ела“, ул. „Поветица“, ул. „Акад. Стоян Аргиров“, ул. „Красива гледка“, ул. „Еловица“, ул. „Захари Зограф“, ул. „Българска легенда“, ул. „Вера Недкова“, ул. „Проф. Борис Йоцов“, ул. „Наум“, ул. „Свети Ангеларий“, ул. „Григорий Мних“, ул. „Акад. Сандерс“ и ул. „Цар Михаил Асен“; ул. 324, ул. „Ген. Ковачев“ от номер 18 до номер 22, ресторант „Ривърсайд“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Зограф“ 57. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Простор“ в с. Лозен се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Простор“ от ул. „Съединение“ до ул. „Ралица“; ул. „Момина сълза“ от ул. „Детелина“ до ул. „Незабравка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Простор“ ъгъла с ул. „Момина сълза“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.10", "title": "„Софийска вода” временно ще прекъсне водоснабдяването в някои части на столицата на 11 септември"}
{"url": "http://www.focus-news.net/news/2019/09/10/2697056/pss-dobri-usloviya-za-turizam-v-planinite.html", "text": "Добри условия за туризъм в планините. Това съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) . Очакванията са времето да се развали и да прегърми. От спасителната служба препоръчват на туристите да следят времето в района, в който отиват. Лифтовите съоръжения работят във всички курорти. Няма регистрирани инциденти.  \r\nИнформация за обстановката в планините може да намерите на сайта на ПСС. Телефоните на ПСС са: 02/9632000 и 088 1470", "date": "2019.09.10", "title": "ПСС: Добри условия за туризъм в планините"}
{"url": "http://www.focus-news.net/news/2019/09/10/2697055/stefan-dimitrov-neohimad-tsenata-na-prirodniya-gaz-u-nas-e-nekonkurentna-za-biznesa-i-e-edna-ot-nay-visokite-v-evropa.html", "text": "Цената на природния газ у нас е неконкурентна за бизнеса и е една от най-високите в Европа. Това каза в интервю за сутрешния блок  „Добро утро, България“  на  Радио „Фокус“  прокуристът на „Неохим“ АД Стефан Димитров. Той отбеляза, че цената на газта се явява близо 80% от себестойността на крайния продукт.  „Това, което се случва в момента, наистина е крайно критично за нас. За миналата година загубата ни е близо 20 млн. лева. Ако „Булгаргаз“ не доведе докрай преговорите с „Газпром“ за намаляване на цената на природния газ, в България ще стане невъзможна ситуацията за производство на амоняк, а амонякът е основна суровина за производство на азотните торове. В момента сме в крайно неизгодна позиция, тъй като в България се продава природен газ на една от най-високите цени в ЕС. В България не съществува т. нар. свободен пазар и основен доставчик е „Булгаргаз“. За съжаление в тази ситуация „Неохим“ е изправен пред голямото предизвикателство дали да продължи да работи или да спре да работи и да изчака по-добри години. Такава е била ситуацията в много други държави, когато цената на природния газ не е била конкурентна за бизнеса“, обясни той. Стефан Димитров допълни, че освен високата цена на природния газ, проблем има и с т. нар. квоти, свързани с въглеродните емисии. Това е наложило дългосрочната програма за инвестиции на дружеството да бъде спряна, въпреки че са били планирани 100 млн. лева за модернизация на инсталациите и повишаване на конкурентоспособността. Въпреки това дружеството ще продължи да работи в посока създаването на зелен амоняк. Според Стефан Димитров само индустриализацията на една държава може да й даде независимост, но тази независимост минава през подкрепата на големия бизнес и чуждите инвеститори.  \r\nЕлеонора ЧОЛАКОВА", "date": "2019.09.10", "title": "Стефан Димитров, „НЕОХИМ“АД: Цената на природния газ у нас е неконкурентна за бизнеса и е една от най-високите в Европа"}
{"url": "http://www.focus-news.net/news/2019/09/10/2697054/blagoevgrad-oblastnata-epizootichna-komisiya-shte-zasedava-vav-vrazka-s-aktualnata-obstanovka-okolo-zabolyavaneto-afrikanska-chuma-po-svinete.html", "text": "Областната епизоотична комисия ще заседава във връзка с актуалната обстановка около заболяването африканска чума по свинете, предаде репортер на  Радио „Фокус“ – Пирин . Това ще се случи в конферентната зала на Областна администрация – Благоевград от 11.00 часа. Очаква се на заседанието да бъде представена актуална информация относно разпространението и резултатите от превантивните действия, предприети в област Благоевград във връзка с ограничаване заболяването. \r\nЛивия НИНОВА", "date": "2019.09.10", "title": "Благоевград: Областната епизоотична комисия ще заседава във връзка с актуалната обстановка около заболяването африканска чума по свинете"}
{"url": "http://www.focus-news.net/news/2019/09/10/2697057/stoycho-stoev-politolog-resor-obrazovanie-v-ek-bi-bil-uspeh-za-balgariya.html", "text": "Ресор „Образование“ в ЕК е изключително важен за България, защото българските университети изостават в научната си дейност от останалите висши училище. В тази връзка ресор „Образование“ би бил успех за България.  Това каза в интервю за сутрешния блок  „Добро утро, България“  на  Радио „Фокус“  политологът Стойчо Стоев. „Какъвто и да бъде ресорът, при всички положения за българският еврокомисар е важно да има ясна и категорична позиция при гласуване в ЕК, защото това е колективен орган. Ресор „Образование“ в ЕК е изключително важен за България, защото българските университети изостават в научната си дейност от всички останали университети. Има и отлив на кандидат - студенти, които предпочитат да учат в европейски висши училища. Българските университети са на един пазар с останалите университети в ЕС  -таксите са еднакви, условията за прием са еднакви, но изоставяме по научни постижения, публикации и рейтинги“, обясни той. Стойчо Стоев допълни, че ако действително България поеме ресор „Образование“, това ще бъде шанс за висшето образование.  \r\nЕлеонора ЧОЛАКОВА", "date": "2019.09.10", "title": "Стойчо Стоев, политолог: Ресор „Образование“ в ЕК  би бил успех за България"}
{"url": "http://www.focus-news.net/news/2019/09/10/2697062/kmetat-galina-stoyanova-za-tazi-uchebna-godina-shte-osigurim-myasto-za-vsyako-dete-i-uchenik.html", "text": "Училищата и детските градини са пълни и считам, че за тази учебна година ще осигурим място за всяко дете от яслата, през детската градина и училище така, както родителите желаят децата им да получат, като образователна среда и като образование и възпитание, каза за  Радио „ Фокус”  кметът Галина Стоянова. Тя поясни, че общината ще посрещне новата учебна година с реновирани и красиви училища: „ Вече няма училище в града и по – големите населени места, където да не сме се намесили с реконструкции.”  \r\nЕдно от учебните заведения в Казанлък, в които през летните месеци се извършват ремонтни дейности със средства от Инвестиционната програма на Община Казанлък е Хуманитарна гимназия „ Св.Св. Кирил и Методий”. „ Със средства в размер на 120 хиляди лева се ремонтират физкултурният салон, който се ползва от учениците на гимназията и от учениците на Основно училище „ Мати Болгария”, както и санитарните възли, които бяха един сериозен проблем, който сега вече можем да кажем, че е решен”, поясни директорът на Хуманитарната гимназия Румена Петрова. \r\nПетрова поясни, че предстои да бъде извършен и цялостен ремонт на сградата на училището, която е паметник на културата от местно значение, като бъдат въведени и мерки за енергийна ефективност.  \r\nВ Министерство на културата е одобрен проект на Община Казанлък за изготвяне на цялостна техническа документация на проект за реконструкция на сградата на Хуманитарна гимназия „ Св. Св. Кирил и Методий”. Стойността на проектното предложение е 35 хиляди лева. Предстои Община Казанлък да кандидатства пред Министерство на културата вече с цялостен проект за ремонт на училищната сграда. \r\nСлавяна ГАЙДАРОВА", "date": "2019.09.10", "title": "Кметът Галина Стоянова: За тази учебна година ще осигурим място за всяко дете и ученик"}
{"url": "http://www.focus-news.net/news/2019/09/10/2697058/pregled-na-osnovnite-temi-v-burgaskiya-pechat.html", "text": "„Морето на юг – актуално през септември“ е водещото заглавие в днешния брой на бургаския ежедневник  „Черноморски фар“ . Както се видя през изминалия уикенд, напливът на туристи от вътрешността на страната, а и немалко чужденци към Бургас и курортите на юг, бе огромен. Според туроператорите, причината за интереса е естествено хубавото септемврийско време. Не по-малка причина обаче са и фестивалите и събитията, организирани в общините, с които реално туристическият сезон се удължава, пише още вестникът. В страницата „Моето училище“ е поместена статията „В община Поморие няма недостиг на учители“. Редовното директорско заседание преди началото на учебната година в Община Поморие се проведе в присъствието на просветния министър Красимир Вълчев. След него кметът Иван Алексиев сподели, че тринадесетте училища и детски градини на територията на общината са готови за първия учебен ден. Наред с основните образователни проблеми по време на срещата бяха дискутирани и местни. Основна тема бе транспортът и необходимостта да бъдат предоставени още училищни автобуси. По думите на министър Вълчев, най-важното е учителите да се справят с преждевременното отпадане на ученици от системата, допълва изданието. „Предлагат поета и режисьор Симеон Димитров за почетен гражданин на Бургас“ е друго заглавие от страниците на „Черноморски фар“. Кметът Димитър Николов предлага на Общински съвет – Бургас да удостои със званието „почетен гражданин на Бургас“ поета и режисьор Симеон Димитров. Той е член на Сдружение „Бургаската писателска общност“ и на Съюза на Северноамериканските писатели, има издадени 8 книги с поезия, пояснява статията. „Народният певец Лазар Налбантов с нов самостоятелен концерт“ и „Разшириха базата на училището в Свети Влас“ са още статии в днешния брой. Интервюто е с треньора Радостин Кишишев, а „Тема на деня“ е „Окончателно: един нов и пет възродени отбора в бургаския футбол“.", "date": "2019.09.10", "title": "Преглед на основните теми в бургаския печат"}
{"url": "http://www.focus-news.net/news/2019/09/10/2697060/blagoevgrad-do-14-oktomvri-shte-bade-zatrudneno-preminavaneto-prez-gkpp-zlatarevo-poradi-remontni-deynosti.html", "text": "До 14 октомври ще бъде затруднено преминаването през ГКПП „Златарево“ поради ремонтни дейности. Това съобщиха за  Радио „Фокус“ – Пирин  от Главна дирекция „Гранична полиция“. На другия пункт между България и Северна Македония в област Благоевград – „Станке Лисичково“, движението се извършва без проблеми. На \r\nНа границата с Република Гърция на ГКПП „Кулата“ трафикът е интензивен на изход за леки автомобили. На ГКПП „Илинден“ движението е нормално натоварено. \r\nЛивия НИНОВА", "date": "2019.09.10", "title": "Благоевград: До 14 октомври ще бъде затруднено преминаването през ГКПП „Златарево“ поради ремонтни дейности"}
{"url": "http://www.focus-news.net/news/2019/09/10/2697061/stefan-dimitrov-neohim-druzhestvoto-se-opitva-da-dade-na-rabotnitsite-si-perspektiva-i-rabota-na-evropeysko-nivo.html", "text": "Дружеството „Неохим“ се опитва да даде на работниците си перспектива и работа на европейско ниво. Това каза за сутрешния блок  „Добър ден“  на  Радио „Фокус“  прокуристът на дружеството Стефан Димитров. В България хората трудно остават да работят, защото не виждат перспектива, коментира още той и добави, че от голямо значение е и отношението към хората. „Затова продължаваме да работим съвместно с българските университети. Бизнесът и науката трябва да вървят ръка за ръка. Това трябва да се знае от всеки ръководител на компания. Ако хората не бъдат образовани непрекъснато и не им се дава възможност да се докоснат до най-добрите технологии в света, те няма да имат стимул да работят“, обясни той. Стефан Димитров каза още, че средната заплата в предприятието е около 1700 лв. Ако има подкрепата на държавата „Неохим“ ще продължи да съществува и ще има торова индустрия в страната ни, добави прокуристът. \r\nЕлеонора ЧОЛАКОВА", "date": "2019.09.10", "title": "Стефан Димитров, „Неохим“: Дружеството се опитва да даде на работниците си перспектива и работа на европейско ниво"}
{"url": "http://www.focus-news.net/news/2019/09/10/2697067/stara-zagora-mladezhki-lideri-ot-10-darzhavi-se-sabirat-v-grada-na-obuchenie.html", "text": "Обучителен курс събира младежки лидери от 10 държави в Стара Загора. СНЦ „Академия на успеха“ е организатор и домакин на проекта „Бъди устойчив, не изхвърляй бъдещето си“ – част 2 (Be Sustainable, don’t WASTE your future PART 2), в партньорство с Превантивно-информационния център по зависимости – Стара Загора, съобщиха от пресцентъра на  Общината . \r\nОбучителният курс е  по програмата на Европейската комисия „Еразъм +“, Ключова дейност 1, администрирана за България от Центъра за развитие на човешките ресурси (ЦРЧР) – София и ще се проведе в периода 12-20 септември 2019  г. в Стара Загора.  \r\nВ него ще участват тридесет и трима младежки работници и младежки лидери, идващи от 10 държави (Полша, Румъния, Хърватия, Северна Македония, Гърция, Италия, Словакия, Литва, Турция и България). Основни теми на обучението са устойчивият и природосъобразен начин на живот, споделяне на добри практики в сферата на екологията от страните на участниците, рециклиране, възобновяеми източници на енергия и др.  \r\nОбщинският съвет по наркотични вещества и Превантивно-информационният център по зависимости към Община Стара Загора са партньори в осъществяването на програмата на обучителния курс, чиято съпътстваща цел е намаляване на  рисковото поведение, свързано с разпространение и употреба на психоактивни вещества сред младите хора. \r\nНа 14 септември (събота) участниците ще се включат в инициативата „Да изчистим България заедно“ в Стара Загора.", "date": "2019.09.10", "title": "Стара Загора: Младежки лидери от 10 държави се събират в града на обучение"}
{"url": "http://www.focus-news.net/news/2019/09/10/2697059/ombudsmanat-diana-kovacheva-maya-manolova-mi-ostavi-edna-mnogo-aktivno-raboteshta-institutsiya-koyato-reagira-na-problemite-na-grazhdanite.html", "text": "Мая Манолова ми остави една много активно работеща институция, която реагира на проблемите на гражданите. Наследството е сериозно. Аз съм била част от този екип и при всички случаи за мен е важно да продължа да работя по каузите, по които сме работили заедно. Това каза омбудсманът Диана Ковачева в интервю за предаването „Тази сутрин“ по  бТВ . „Има сътрудничество между институцията на омбудсмана и Народното събрание. Омбудсманът няма пряка законодателна инициатива, което означава че наистина зависи от народните представители, от тяхното желание, от настойчивостта и възможността да бъдат убедени. Фактът, че има успешни законодателни инициативи според мен говори, че все пак има сътрудничество от страна на законодателната власт. И в този смисъл сега 27 законодателни инициативи са внесени в тези години, 9 от тях са били уважени. Аз лично смятам, че има сътрудничество от страна на Народното събрание“, допълни Диана Ковачева.  \r\nПо думите ѝ позицията, която заема, е изключително важна и много отговорна.  \r\nНа въпрос за отмяната на съкратеното производство във връзка с тежките престъпления, които бяха извършени през последните месеци, при които хората си признават за извършеното деяние и получават по-малка присъда, Диана Ковачева каза, че според нея трябва да бъде премахната възможността с едно самопризнание да се избягва най-тежкото наказание – доживотен затвор без право на замяна. „Вчера в институцията постъпи подписка от 5000 граждани, които настояват това да се случи. Видяхме и че Министерство на правосъдието предложи свой вариант на промените. Те трябва да бъдат обсъдени, защото общественият интерес налага промяна по отношение на тези процедури“, допълни още Ковачева.", "date": "2019.09.10", "title": "Омбудсманът Диана Ковачева: Мая Манолова ми остави една много активно работеща институция, която реагира на проблемите на гражданите"}
{"url": "http://www.focus-news.net/news/2019/09/10/2697064/mkd-makedoniya-balgarskiyat-poslanik-v-avstraliya-shte-potarsi-otgovornost-za-podpalvaneto-na-natsionalniya-ni-flag.html", "text": "Българските власти ще потърсят отговорност за запаления ни национален флаг по време на протеста на македонската диаспора пред сградата на консулството на югозападната ни съседка в Мелбърн, Австралия, съобщава скопското електронно издание  МКД . \r\nН.пр. Петър Никоалев получи задача от министъра на външните работи на България Екатерина Захариева да проведе среща с представители на австралийските власти и да ги призове да предприемат мерки срещу извършителите на инцидента, като същевременно помоли в бъдеще органите на реда да се противопоставят на всякакви опити за оскверняване на държавните символи.  \r\nВ понеделник македонското правителство осъди паленето на снимки на премиера Зоран Заев и министъра на отбраната Радмила Шекеринска пред консулството в Мелбърн, припомнят от редакцията. \r\n\"По разпореждане на вицепремиера Екатерина Захариева временно управляващият посолството на Република България в Австралия г-н Петър Николаев поиска среща в Министерството на външните работи и търговията по повод изгореното българско знаме в Мелбърн по време на демонстрация срещу т.нар. Преспанско споразумение. \r\nБългарският дипломат ще призове австралийските власти да предприемат мерки за търсене на отговорност от извършителите на това деяние и ще отправи молба органите на реда да се противопоставят за в бъдеще срещу опити за поругаване на държавни символи\", се казва в съобщение от МВнР в София, публикувано в социалната мрежа \"Фейсбук\". \r\n \r\n Тереза Герова", "date": "2019.09.10", "title": "МКД (Македония): Българският посланик в Австралия ще потърси отговорност за подпалването на националния ни флаг"}
{"url": "http://www.focus-news.net/news/2019/09/10/2697063/blagoevgrad-povishena-e-opasnostta-ot-padashti-kamani-ima-v-kresnenskoto-defile-i-prohoda-predel.html", "text": "Трафикът по автомагистрала „Струма“ и главен път Е-79 се осъществява нормално. Това съобщиха за  Радио „Фокус“ – Пирин  от Областно пътно управление – Благоевград. Движението по второкласен път 19 Симитли – Гоце Делчев също се извършва без проблеми. През нощта няма регистрирани инциденти на пътя. Пътните настилки са сухи и нормално проходими, времето е слънчево и топло. В областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена е опасността от падащи камъни има в Кресненското дефиле и прохода Предел. \r\nЛивия НИНОВА", "date": "2019.09.10", "title": "Благоевград: Повишена е опасността от падащи камъни има в Кресненското дефиле и прохода Предел"}
{"url": "http://www.focus-news.net/news/2019/09/10/2697068/blagoevgrad-105-rasteniya-kanabis-sa-otkriti-pri-politseyska-aktsiya-v-mestnostta-zolovitsa.html", "text": "105 растения канабис са открити при полицейска акция в местността Золовица. Това съобщиха от  ОДМВР – Благоевград . През изминалото денонощие е проведена акция по линия на противодействие на производството, съхранението и разпространението на наркотични вещества. В местността Золовица, землище на село Яворница, община Петрич, от полицейски служители на РУ - Петрич са открити около 105 броя зелени растения, които след направен полеви тест са реагирали положително на канабис с общо тегло около 625 килограма. За случая е уведомена РП - Петрич. Образувано е досъдебно производство. Работата продължава.", "date": "2019.09.10", "title": "Благоевград: 105 растения канабис са открити при полицейска акция в местността Золовица"}
{"url": "http://www.focus-news.net/news/2019/09/10/2697065/burgas-rayonnata-prokuratura-protestira-merkite-za-neotklonenie-na-dvama-mazhe-obvineni-v-zasazhdane-i-otglezhdane-na-marihuana.html", "text": "Районна прокуратура – Бургас протестира определение на съда, с което е наложена мярка за неотклонение „Домашен арест“ спрямо Димо А. и „Парична гаранция“ в размер на 2000 лева спрямо Стамен А. Това съобщиха от пресцентъра на  Районна прокуратура - Бургас . Те са обвинени за това, че за времето от неустановена дата до 30 август 2019 г., в нива с площ около 2.5 декара в землището на с. Зидарово, общ. Созопол, действайки в съучастие като съизвършители, засели и отглеждали растения от рода на конопа – коноп (канабис, марихуана) в нарушение на закона. \r\nЗаседанието на Окръжен съд – Бургас е насрочено за 14.00 часа.", "date": "2019.09.10", "title": "Бургас: Районната прокуратура протестира мерките за неотклонение на двама мъже, обвинени в засаждане и отглеждане на марихуана"}
{"url": "http://www.focus-news.net/news/2019/09/10/2697049/savetat-na-federatsiyata-na-rusiya-moskva-shte-zashtitava-zapodozrenite-v-shpionazh-rusofili-v-balgariya.html", "text": "Председателят на комисията по международни работи на Съвета на Федерацията на Русия (Сената) Константин Косачев е разтревожен от съобщенията за задържани активни привърженици на приятелските отношения с Русия и заяви, че Москва е готова да ги защитава, включително по обществено-политическа линия, предава  ТАСС . \r\n„От България пристигат крайно притеснителни новини. Серия задържания, разпити и обвинения в „шпионаж“ на група активни привърженици на приятелските отношения с Русия. Познавам отлично много от тези хора“, написа Косачев във „Фейсбук“ във вторник. \r\nТой добави, че заедно с тях парламентаристите са направили много по обществена линия, включително в рамките на Ливадийския форум, който Съветът на Федерацията ежегодно провежда в Крим. „Ще разберем за какво става въпрос и ще ги защитаваме решително. По всички линии – дипломатическа, обществено-политическа и, ако е уместно, юридическа“, подчерта сенаторът. \r\nОсвен това той изрази намерението си да поиска изчерпателни оценки на случващото се от международните правозащитници, „занимаващите се с темата за затворниците на съвестта (Prisoners of conscience – POC бел. „Фокус“) и от съюзническите за България НАТО и Европейски съюз, които толкова много обичат своите ценности и нашите общи права на човека“. \r\n„България, ти вече се опозори тези дни в оценката си за резултатите от Втората световна война. Време е да се опомниш“, завършва съобщението си Косачев. \r\n \r\nТАСС отбелязва, че „в понеделник българската полиция задържа секретаря на българското Национално движение „Русофили“, бившият главен редактор на вестник „Дума“ Юрий Борисов по подозрение в шпионаж. Това съобщи в интервю пред БНТ министърът на вътрешните работи на страната Младен Маринов. Вестник „Дума“ информира, че в дома на задържания е проведен обиск, в хода на който са иззети компютър и документи. В заповедта за обиска е отбелязано, че той се провежда във връзка с възбудено на 3 юли дело по член 105 от Наказателния кодекс, т.е. за шпионаж в полза на чужда държава или чуждестранна организация, за което е предвидено наказание лишаване от свобода от 5 до 15 години“. \r\n \r\nПревод и редакция:", "date": "2019.09.10", "title": "Съветът на Федерацията на Русия: Москва ще защитава заподозрените в шпионаж русофили в България"}
{"url": "http://www.focus-news.net/news/2019/09/10/2697073/sliven-zapochvat-uchebni-strelbi-na-poligon-batmish.html", "text": "Учебни стрелби започват от днес на полигон „Батмиш”, съобщиха от пресцентъра на  Община Сливен . По информация на Военно формирование 22 220, във връзка с разпределението и реда за използване на учебните полигони и стрелбищата за подготовка на военните формирования и организациите извън въоръжените сили, планирани стрелби на Огневи комплекс „Батмиш“ край Сливен ще се провеждат от 08.30 до 13.30 часа днес и на следните дати: 11, 13, 20, 24, 25 и 26 септември.  \r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Напомня се на собствениците на ферми, че трябва да предприемат и адекватни мерки за защита на животните си.", "date": "2019.09.10", "title": "Сливен: Започват учебни стрелби на полигон „Батмиш”"}
{"url": "http://www.focus-news.net/news/2019/09/10/2697066/vidin-normalno-prohodimi-sa-patishtata-v-oblastta-nastilkite-sa-suhi.html", "text": "Нормално проходими са пътищата в областта, пътните настилки са сухи. Това съобщиха за  Радио „Фокус“ – Видин  от Областно пътно управление. Натоварен е трафикът по главен път Е-79 в посока за ГКПП „Дунав мост 2“, като пътуват предимно тежкотоварни автомобили. Най-много автомобили се движат в участъка Видин – Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен и няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.09.10", "title": "Видин: Нормално проходими са пътищата в областта, настилките са сухи"}
{"url": "http://www.focus-news.net/news/2019/09/10/2697069/za-parvi-pat-shte-badat-vracheni-nagradite-evropa-na-stolichna-obshtina.html", "text": "Връчването на наградите „Европа“ на Столична община, учредени във връзка с 10-годишнината на Програма „Европа“, ще се състои от 16.00 часа в Мултимедийния център на БТА, бул. „Цариградско шосе“ 49. Това съобщиха от пресцентъра на  Столична община . \r\nНаградите „Европа“ са в шест категории: за проект с принос за развитие на гражданското общество; за проект, налагащ европейски добри практики; за проект, развиващ гражданско образование и култура; за проект, допринесъл за социализиране на градски пространства; за социално ангажиран граждански проект и за проект, насърчаващ предприемачество и иновации в публичния сектор. Ще бъдат връчени и четири специални награди. За наградите се състезаваха всички проекти, реализирани по Програма „Европа“ от 2009 година досега. Партньори на събитието са Българската телеграфна агенция, Представителството на Европейската комисия в България, Информационният портал за неправителствените организации в България, Фондация Reach for Change България и Институтът за икономическа политика. \r\nОт 2009 до 2019 г. по Програма „Европа“ са подадени 999 проектни предложения, реализирани са 351 проекта, подкрепени са 528 неправителствени организации и е осигурено финансиране за гражданския сектор в размер на 4 217 645 лв. В събитията по Програма „Европа“ и в дейностите по проектите като непреки крайни бенефициенти са били ангажирани над 480 хиляди софиянци. За тези десет години програма „Европа“ получава известност и признание сред гражданския сектор, номинирана е за европейските награди „Иновации в политиката“, а Съветът на Европа я обявява за добра европейска практика.", "date": "2019.09.10", "title": "За първи път ще бъдат връчени наградите \"Европа\" на Столична община"}
{"url": "http://www.focus-news.net/news/2019/09/10/2697071/plovdiv-prodalzhava-praskaneto-sreshtu-komari-v-grada.html", "text": "Продължава пръскането срещу комари в града. Това съобщиха за  Радио „Фокус“ – Пловдив  от Общината. При благоприятни метеорологични условия в периода от днес до 24 септември ще се извърши поредната за годината дезинсекция срещу възрастни форми на комари на територията на града. Днес специализираните екипи ще работят в район „Източен“, а утре и в четвъртък – на територията на район „Централен“. На 13 септември ще се пръска срещу комари в район „Западен“, на 16 и 17 септември – в район „Тракия“, в район „Южен“ – на 18 септември, а на 19 и 20 септември – в район „Северен“. Обработките ще завършат на 24 септември с пръскане в кварталите „Прослав“ и „Коматево“. \r\nЗа всяка от обработките се използват разрешени за употреба биоцидни препарати, в съответната препоръчителна доза и концентрация, уверяват от ОП „Дезинфекционна станция“.", "date": "2019.09.10", "title": "Пловдив: Продължава пръскането срещу комари в града"}
{"url": "http://www.focus-news.net/news/2019/09/10/2697070/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.09.10", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/09/10/2697072/nezavisen-makedoniya-es-iziskva-pravitelstvata-na-zapadnite-balkani-da-vnimavat-s-kitayskite-investitsii.html", "text": "Европейският съюз възнамерява да засили диалога със страните от Западните Балкани, за да обясни ползите от финансирането чрез основните инструменти на инфраструктурните проекти на Общността, като същевременно призовава властите да обърнат специално внимание на осигуряването на инвестиции от други партньори, помагащи на региона да отговаря на стандартите на ЕС, заяви говорителят на ЕС Мая Кочиянчич пред Радио „Свободна Европа“, съобщава електронното издание на скопския вестник  „Независен“ . \r\nКочиянчич припомни, че финансирането на инфраструктура от страна на Брюксел включва безвъзмездни средства, заедно със заеми с атрактивни лихви. \r\n„Обратното е китайското финансиране, което идва почти изключително под формата на заеми със значителни финансови последици. Следователно правителствата трябва да внимават да не допускат тези инвестиции да прерастват във високи нива на задлъжнялост, което може да доведе до контрол на прехвърлянето на стратегически активи и ресурси в бъдеще\", предупреди говорителят на ЕС. \r\nТя подчерта, че регионът на Западните Балкани има ясна европейска перспектива и че част от този процес предполага и необходимостта от модернизиране на инфраструктурата в тези страни. \r\nСпоред европейските служители инвестициите в региона трябва да съответстват на високите стандарти за обществени поръчки и прозрачност. Освен това Кочианчич заяви, че ЕС очаква партньорите от Западните Балкани да изпълнят задълженията си по своите Споразумения за стабилизиране и асоцииране, „по-специално по отношение на държавните помощи и обществените поръчки и за защита на фискалната устойчивост на техните икономики и инвестиции“. \r\nМая Кочиянчич припомни, че ЕС е най-големият търговски и инвестиционен партньор в региона, като 70% от търговията на Западните Балкани с ЕС и 60% от преките чуждестранни инвестиции в региона идват от Съюза. „За разлика от това, по-малко от шест процента от търговията и чуждестранните инвестиции в региона идват от Китай\", подчерта представителят на Брюксел. \r\nОт 2015 г. насам ЕС засили подкрепата си за развитие на свързаността в региона с над 3,2 милиарда евро инвестиции, които създадоха работни места и интегрираха инфраструктурата на региона в общоевропейска мрежа, за да увеличат максимално икономическия потенциал и конкурентоспособност на региона. \r\n \r\n Тереза Герова", "date": "2019.09.10", "title": "„Независен“ (Македония): ЕС изисква правителствата на Западните Балкани да внимават с китайските инвестиции"}
{"url": "http://www.focus-news.net/news/2019/09/10/2697074/burgas-dvama-dushi-sa-leko-postradali-pri-katastrofata-na-avtomagistrala-trakiya-pri-km-322-v-posoka-burgas.html", "text": "Двама души са леко пострадали при катастрофата на автомагистрала „Тракия“ при км 322 в посока Бургас. Това съобщи за  Радио „Фокус“ – Бургас  Цветелина Рандева. Пътуващ към Бургас лек автомобил „Мерцедес МЛ“, по неустановени до момента причини, се блъска в ремаркето на товарен автомобил. От инцидента двама човека са леко пострадали, единият има наранявания около областта на главата, а другия в областта на гръдния кош. Инцидентът е възникнал около 07.00 часа. Временно движението от км 322 до км 324 на АМ „Тракия“ в посока Бургас се извършва в една лента и ще бъде възстановено след извършване на огледа. \r\nДеница ДИМИТРОВА", "date": "2019.09.10", "title": "Бургас: Двама души са леко пострадали при катастрофата на автомагистрала „Тракия“ при км 322 в посока Бургас"}
{"url": "http://www.focus-news.net/news/2019/09/10/2697082/odobren-e-reglamentat-za-izpitite-ot-konkursa-za-sadii-po-vpisvaniyata.html", "text": "Министърът на правосъдието Данаил Кирилов одобри Регламент за провеждане на писмения и устния изпит от конкурса за длъжността „съдия по вписванията“ при районните съдилища. Това съобщиха от пресцентъра на  Министерството на правосъдието . \r\nЗаповедта на министъра и Регламентът са достъпни на сайта на Министерството на правосъдието в секция „Кариери“ \r\nПисменият изпит, до който са допуснати 706 кандидати, ще се проведе в Зала 3 на НДК на 15 септември 2019 г. с начален час 10.00 часа.", "date": "2019.09.10", "title": "Одобрен е регламентът за изпитите от конкурса за съдии по вписванията"}
{"url": "http://www.focus-news.net/news/2019/09/10/2697075/pregled-na-osnovnite-temi-vav-varnenskiya-pechat.html", "text": "„Хотелите с добър маркетинг и качествен продукт се радват на същите резултати както през миналата година“, пише на първата си страница в.  „Черно море“ . Сезонът се разви според очакванията и резултатите няма да са каквито бяха миналата и по-миналата година, но не можем да говорим за провален сезон. Това каза в сутрешния блок на телевизия „Черно море“ с водещ Иван Барбов проф. Стоян Маринов от Варненската туристическа камара. „Официална информация за броя на туристите през отминаващия летен сезон ще има към средата на ноември, когато излязат последните данни за септември и октомври. Тогава ще можем да кажем с колко броят на туристите и броят на нощувките са били с по-малко, съответно и приходите. Защото сезонът от своето начало се очертаваше като труден, такъв се и оказа. Изключително силна конкуренция от страна на Египет, Турция, Тунис.  Чужденците не могат да си платят за „Синя зона“ във Варна, четем още в „Черно море“. Проблем за чуждестранните туристи се оказва паркирането в „синята зона“ на Варна. Чужденците изпадат в неприятната ситуация да установят, че не могат да си платят престоя в центъра на града заради липсата на паркинг автомати. След като няма как да изпратят SMS от чуждестранен номер, в случай че използват рент-а-кар за придвижване, нито да впишат чуждестранен регистрационен номер в системата, за тях остава единствен начинът да си платят чрез автомат. Такива обаче на територията на „синята зона“ в града липсват. Започна предоставянето на лична помощ за хората с увреждания. От 1.ІХ.2019 г. е в действие механизмът за предоставяне на лична помощ за хората с увреждания. Съгласно него те имат право на индивидуална оценка на своите потребности. Оценката е резултат от изследването на функционалните затруднения на конкретния човек с увреждане, свързани със здравословното му състояние, както и на наличието на бариери при изпълнение на ежедневните и други дейности. На тази база се определя и видът на нужната подкрепа. Въз основа на заключенията в индивидуалната оценка на потребностите на конкретния човек дирекция „Социално подпомагане“ издава направление за предоставяне на лична помощ с определен брой часове.", "date": "2019.09.10", "title": "Преглед на основните теми във варненския печат"}
{"url": "http://www.focus-news.net/news/2019/09/10/2697081/kathimerini-migratsiya-i-geopolitika.html", "text": "Значителното увеличение на пристигането на бежанци и мигранти, регистрирано на егейските острови на Гърция през последните няколко седмици, е причина за безпокойство, тъй като показва, че Турция се стреми да използва проблема, за да напомни на Европейския съюз за критичната роля на Анкара в ограничаването на притока, пише електронното издание на гръцкия ежедневник  Kathimerini  в материал, представен без редакторска намеса. \r\nТова също е начин за нея да окаже натиск върху Гърция. Естествено, Турция се грижи бройката им да не е толкова прекомерна, че да премине определени червени линии. \r\nТова не е единствената причина за скока на пристигащите, тъй като Турция също има вътрешен интерес да намали броя на сирийските бежанци в страната, било чрез връщането им в „сигурни“ зони в Сирия, или чрез прехвърлянето им към Гърция. \r\nОсвен това сблъсъците в северозападно-сирийската провинция Идлиб допринасят за увеличението на броя на напускащите страната бежанци, което е съпътствано с опасения, че ислямските екстремисти ще се опитат да преминат границата като мигранти, за да избягат. За да бъде спряно това, службите за информация и сигурност от всички страни трябва да работят заедно активно. \r\nНе на последно място, трябва да се отбележи, че също така се забелязва промяна в състава на новите пристигащи, с подчертано увеличаване на съотношението на икономическите мигранти, тенденция, която се очаква да продължи в бъдеще. \r\nЩо се касае до това, как Гърция трябва да се справи с последната криза, единственият й избор в момента е да контролира по-добре морската си граница с колкото е възможно по-голяма помощ от Европа в Егейско море и сухоземната граница по река Марица, заедно с ускоряване на процедурите за убежище, депортация на тези, на които им е отказана защита и утилизация на съществуващите ресурси – всички области, в които усилията на предишното правителство се оказаха неадекватни. \r\nПрехвърлянето на мигранти и бежанци от островните лагери в съоръжения на континенталната част също трябва да продължи. Разбира се, единственият реален начин за решаване на проблема е на европейско равнище, където обаче има значителни разногласия относно това как трябва да се разпредели тежестта в рамките на Европейския съюз. \r\nПо-големи усилия от страна на Атина да общува с Турция на двустранно ниво - колкото и трудно да изглежда това в момента - също биха били полезни. \r\nВ дългосрочен план приоритетът трябва да бъде предотвратяването на насилствена радикализация на бежанци и мигранти в Гърция чрез осигуряване на тяхната гладка асимилация в обществото, а на този фронт образованието е най-ценният инструмент. \r\n \r\nПревод и редакция:", "date": "2019.09.10", "title": "Kathimerini: Миграция и геополитика"}
{"url": "http://www.focus-news.net/news/2019/09/10/2697080/blagoevgrad-vremenno-dvizhenieto-po-pat--1-simitli-kresna-predi-otklonenieto-za-s-cherniche-v-posoka-gr-kresna-se-osashtestvyava-v-edna-lenta.html", "text": "Временно движението по път І-1 Симитли – Кресна преди отклонението за с. Черниче в посока гр. Кресна се осъществява в една лента поради ПТП, съобщиха от  Агенция „Пътна инфраструктура“ . Трафикът се регулира от пътна полиция.", "date": "2019.09.10", "title": "Благоевград: Временно движението по път І-1 Симитли – Кресна преди отклонението за с. Черниче в посока гр. Кресна се осъществява в една лента"}
{"url": "http://www.focus-news.net/news/2019/09/10/2697076/vremenno-upravlyavashtiyat-posolstvoto-na-balgariya-v-avstraliya-petar-nikolaev-poiska-sreshta-v-ministerstvo-na-vanshnite-raboti-i-targoviyata-po-povod-izgorenoto-balgarsko-zname.html", "text": "Временно управляващият посолството на България в Австралия Петър Николаев поиска среща в Министерство на външните работи и търговията по повод изгореното българско знаме. Това пише Това се посочва в публикация на страницата на министерството във  „Фейсбук“. \r\n„По разпореждане на вицепремиера Екатерина Захариева временно управляващият посолството на Република България в Австралия г-н Петър Николаев поиска среща в Министерството на външните работи и търговията по повод изгореното българско знаме в Мелбърн по време на демонстрация срещу т.нар. Преспанско споразумение. \r\nБългарският дипломат ще призове австралийските власти да предприемат мерки за търсене на отговорност от извършителите на това деяние и ще отправи молба органите на реда да се противопоставят за в бъдеще срещу опити за поругаване на държавни символи“, е написано още в публикацията.", "date": "2019.09.10", "title": "Временно управляващият посолството на България в Австралия Петър Николаев поиска среща в Министерство на външните работи и търговията по повод изгореното българско знаме"}
{"url": "http://www.focus-news.net/news/2019/09/10/2697077/ivan-ivanov-bsp-useshtaneto-za-kray-predizvikva-trevoga-v-upravlyavashtite.html", "text": "Усещането за край предизвиква тревога в управляващите. Думите на Борисов, че очаква мръсна кампания описват неговите действия. Това каза народният представител от ПГ на „БСП за България” Иван Иванов по БСТВ, съобщиха от пресцентъра на  партията . „Това, което се случва в последните дни, е изключително брутално спрямо всички негови опоненти, независимо от какъв цвят\", коментира Иванов. Той беше на мнение, че Борисов се опитва да сплаши отрано своите опоненти и изрази очакване подобни неща да се случат и в други градове в страната, където се очаква ГЕРБ да загуби. „Посягането на свободата на словото означава, че не биха се посвенили да посегнат на каквото й да било в тази държава. Във вътрешната комисия в парламента  това ще бъде сериозна тема на разговор, представителите на левицата ще искаме  бъде извикан министърът”, обясни социалистът.  \r\nОтносно предстоящите местни избори, социалистът увери, че БСП се готви сериозно за тях. „Този олигархичен модел, превърнал местната власт във феодални владения, отврати хората. Властта, която получиха ГЕРБ на предните местни избори, беше изконсумирана по най-отвратителният начин”, каза Иванов. Той обясни, че очаква сериозен протестен вот срещу такива управници. \r\n„Разбирането за политика на Борисов е плямпане, защото реалната политика се прави  в момента от опозицията. Законите, които ние предлагаме, са продиктувани от нуждите на хората и това изразяване на волята на гражданите очевидно за него е плямпане”, коментира социалистът. Той заяви, че това е обида за българския народ, но  вероятно ще чуем подобни грубости от него и в следващите дни. „Борисов е изнервен вследствие на това, което ще се случи в София –той ще загуби бастиона си. Емблемата на Фандъкова е ремонт на ремонтите. Столичани виждат добре какво се случва и ще има промяна”, категоричен бе Иванов.  \r\n„Трябва да се подходи сериозно премиерът да не може да харчи безконтролно парите на гражданите и да се раздават на калпак. Борисов не спазва Конституцията да се отчита в НС, а парламентът продължава да действа като негов гумен печат”, заяви народният представител. Той коментира, че първата работа на управляващите е била да захлупят парламентарния контрол, за да се сложи похлупак на всичко, което излиза наяве и по този начин да се заглуши опозицията.  \r\n„Най-важната задача на НС е да се приеме бюджет за 2020 г., където трябва да се вкарат много важни политики за развитието на държавата. БСП показа, че може да създава алтернативни политики и миналогодишният бюджет го доказва. Всичко, което ние предложихме, но не беше прието, впоследствие беше финансирано еднолично от Борисов с държавни пари”, завърши Иван Иванов.", "date": "2019.09.10", "title": "Иван Иванов, БСП: Усещането за край предизвиква тревога в управляващите"}
{"url": "http://www.focus-news.net/news/2019/09/10/2697079/dobrich-obshtinata-organizira-initsiativa-dobrich-e-nashiyat-dom-po-povod-nachaloto-na-uchebnata-godina.html", "text": "Община град Добрич и Ксела България ЕООД организират съвместно събитие „Добрич е нашият дом“ по повод началото на учебната година. Това съобщиха от пресцентъра на  Община Добрич . На 13 септември 2019 г. от 16.00 до 19.00 ч. децата на Добрич ще могат да рисуват и да участват в забавни игри на сцената на пл. „Свобода“.  В програмата на събитието ще бъде проведен конкурс за рисунка върху специални  инсталации от итонг на тема „Добрич е нашият дом“. С открит щанд в събитието ще се включи и Областният информационен център – Добрич, където децата могат да получат занимателни книжки, а родителите да научат за проектите на общината и възможностите за финансиране с европейски средства. За настроението на участниците и публиката ще се грижи дуетът на братята Пламен и Иво Добреви, които ще бъдат и водещи на проявата.", "date": "2019.09.10", "title": "Добрич: Общината организира  инициатива  \"Добрич е нашият дом\" по повод началото на учебната година"}
{"url": "http://www.focus-news.net/news/2019/09/10/2697078/sport-belgiya-e-blizo-do-evro-2020-sled-40-nad-shotlandiya.html", "text": "Отборът на Белгия победи състава на Шотландия с 4:0 насред Глазгоу. Над всички в мача беше звездата на Манчестър Сити Кевин де Брюин, който направи хеттрик от асистенции и отбеляза последния гол в двубоя. Другите три попадения отбелязаха Ромелу Лукаку, Томас Вермален и Тоби Алдервейд. Белгия продължава да води убедително в група I и вече събира актив от 18 точки. Головата им разлика също е забележителна - 19 вкарани и едва един допуснат гол. Шотландия са пети с шест точки.", "date": "2019.09.10", "title": "Спорт: Белгия е близо до Евро 2020 след 4:0 над Шотландия"}
{"url": "http://www.focus-news.net/news/2019/09/10/2697085/kyustendil-petima-dushi-sa-zadarzhani-sled-sbivane-i-strelba-v-kvartal-iztok.html", "text": "Петима души са задържани след сбиване и стрелба в квартал „Изток” в Кюстендил. Това съобщиха от  Областна дирекция на МВР – Кюстендил . Снощи около 23.30 часа е възникнал инцидент в квартала. Последвало сбиване, чупене на стъкла на къща и възпроизвеждане на изстрели с газов пистолет. Пристигналите на мястото  на улица „Банска“ служители на Районно управление на МВР – Кюстендил са задържали петима участници в хулиганската проява. Последвал е оглед на местопроизшествието, иззети са метална тръба, газов пистолет и откритите 5 гилзи. Задържаните, които са на възраст от 16 до 59 години, ще останат 24 часа в полицейския арест. Причина за сбиването по първоначални данни е стара вражда между тях. По случая е започнато досъдебно производство, уведомен е дежурен прокурор.", "date": "2019.09.10", "title": "Кюстендил: Петима души са задържани след сбиване и стрелба в квартал „Изток”"}
{"url": "http://www.focus-news.net/news/2019/09/10/2697084/matyu-palmar-uveren-sam-che-skopie-skoro-shte-e-v-nato-rusiya-ne-e-zavarshila-s-opitite-si-da-sazdade-problemi-v-zapadnite-balkani.html", "text": "Специалният представител на САЩ за Западните Балкани Матю Палмър изрази увереност, че скоро Северна Македония ще стане 30-тата членка на НАТО, предава македонската редакция на  Радио „Свободна Европа“ . \r\n„Остана няколко членки да ратифицират Протокола за присъединяване, включително САЩ. Това изисква вътрешна процедура в Сената и се надяваме, че тя ще завърши до декември, Ако това не се случи, тогава ще насрочим друга дата за след няколко месеца“, заяви дипломатът в интервю за Радио и телевизия Черна гора. Той каза още, че Русия иска регион, основан на смут и недоверие. \r\n„Ние виждаме Западните Балкани като член на западното семейство, интегрирано в евроатлантическите институции, като страни, които си сътрудничат въз основа на правила и норми. Руснаците показаха, че искат регион, основан на безредие и недоверие. Мисля, че това видяхме най-ясно в Черна гора, когато руснаците подкрепиха преврата през 2016 г., за да попречат на страната да се присъедини към НАТО“, отбеляза Палмър и добави: „Мисля, че руснаците не са завършили с опитите си да създадат проблеми в Черна гора и в Западните Балкани “. \r\n \r\nПревод и редакция:", "date": "2019.09.10", "title": "Матю Палмър: Уверен съм, че Скопие скоро ще е в НАТО, Русия не е завършила с опитите си да създаде проблеми в Западните Балкани"}
{"url": "http://www.focus-news.net/news/2019/09/10/2697089/razgrad-traktor-yumz-s-greblo-e-bil-otkradnat-ot-bivsh-selskostopanski-dvor-v-selo-kamenar.html", "text": "Трактор „ЮМЗ“ с монтирано отпред гребло е откраднат от бивш селскостопански двор в лознишкото село Каменар. Това съобщиха от  ОДМВР – Разград . Земеделската машина била паркирана в стопанска постройка. Крадците счупили катинара и в дните между 7 и 9 септември задигнали нерегистрирания трактор. Нанесените щети на собственика са в процес на изясняване. По случая е образувано досъдебно производство по чл.195, ал.1, т.4 от НК.", "date": "2019.09.10", "title": "Разград: Трактор „ЮМЗ“ с гребло е бил  откраднат от бивш селскостопански двор в село Каменар"}
{"url": "http://www.focus-news.net/news/2019/09/10/2697087/blagoevgrad-zhena-e-zaginala-a-chetirima-sa-postradali-pri-katastrofa-na-glaven-pat-e-79-v-rayona-na-selo-cherniche.html", "text": "Жена е загинала, а четирима души, сред които три деца, са пострадали при катастрофа на главен път Е-79 в района на село Черниче. Това съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. Тя уточни, че починалата е на 48 година, като тя е управлявала единия от двата автомобила, между които е възникнал самият пътен инцидент. Водачът на втория автомобил и три деца, пътуващи в него, са пострадали. Инцидентът е възникнал около 09.00 часа. \r\nКъм момента движението по главен път Е-79 Симитли – Кресна преди отклонението за село Черниче в посока Кресна се осъществява в една лента. Трафикът се регулира от „Пътна полиция. \r\nЛивия НИНОВА", "date": "2019.09.10", "title": "Благоевград: Жена е загинала, а четирима са пострадали при катастрофа на главен път Е-79 в района на село Черниче"}
{"url": "http://www.focus-news.net/news/2019/09/10/2697088/sport-balgarka-izliza-za-evropeyska-titla.html", "text": "Боксьорката Мелек Закифова ще играе за титлата в категория до 48 килограма на Европейското първенство за младежи и девойки, което се провежда в зала \"София\". На полуфиналите българката победи убедително Олена Иванисова (Украйна) с 5:0 съдийски гласа.Закифова, която е европейска шампионка за момичета до 16 години от София 2017, влезе агресивно в срещата и в нито един момент не позволи на съперничката й да наложи играта си. В спор за титлата Мелек Закифова ще играе с италианката Ерика Прискиандаро.", "date": "2019.09.10", "title": "Спорт: Българка излиза за европейска титла"}
{"url": "http://www.focus-news.net/news/2019/09/10/2697090/pleven-dvizhenieto-po-pat-ii-11-milkovitsa-somovit-e-regulirano-v-edna-lenta-poradi-remontni-deynosti-s-chastichno-asfaltirane.html", "text": "Движението по път II-11 Милковица-Сомовит от км 196+000 до км 206+000 е регулирано в една лента  поради ремонтни дейности с частично асфалтиране. Tова съобщиха  за  Радио „Фокус“  от Областно пътно управление – Плевен. Срокът е до 13 септември. Пътните настилки са сухи. Максималните температури ще бъдат между 28°и 31°, очакват се превалявания.  Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.09.10", "title": "Плевен: Движението по път II-11 Милковица-Сомовит е регулирано в една лента  поради ремонтни дейности с частично асфалтиране"}
{"url": "http://www.focus-news.net/news/2019/09/10/2697083/the-guardian-boris-dzhonsan-zagubi-shesti-vot-za-shest-dni-predlozhenieto-za-predsrochni-izbori-se-provali.html", "text": "Пророгацията на парламента на Обединеното кралство започна след хаотични сцени в ранните часове на вторник, когато стана ясно, че премиерът Борис Джонсън загуби шести вот за последните шест дни – депутатите отново гласуваха „против“ провеждането на предсрочни избори в страната и настояха за публикуване на тайните подготовки на Даунинг стрийт за Брекзит без сделка, отбелязва националният ежедневник  The Guardian . \r\nДепутатите влязоха на последното заседание на парламента преди едномесечното прекъсване на работата му с табели с различни надписи като „Засрамете се“ и „Замълчете“. В залата бяха изпълнени и няколко различни песни, допълват от редакцията.  \r\nПредседателят на законодателния орган Джон Бъркоу се обърна към Джонсън с думите: „Това не е нормална или стандартна пророгация“.Депутатите от опозицията се опитаха физически да попречат на Бъркоу да напусне мястото си, за да отиде в Камарата на лордовете, където да завърши формалностите на пророгацията. \r\nПо-рано Джонсън разпореди спиране на работата на парламента за период от пет седмици и многократно отказа да се съгласи на ново отлагане на излизането на страната от Общността, въпреки че законопроектът за предотвратяване на Брекзит без сделка влезе в сила в понеделник и депутатите отказаха общи избори преди 31 октомври 2019 г.  \r\nДжонсън също не отговори на искането на парламента да публикува документи, подробно описващи плановете на Даунинг стрийт за Брекзит и евентуалните мерки, които ще предприеме, ако прогнозите в изтеклия от началото на август доклад за последиците от „развода“ с Брюксел – като недостиг на храна и лекарства – се сбъднат. \r\n \r\n Тереза Герова", "date": "2019.09.10", "title": "The Guardian: Борис Джонсън загуби шести вот за шест дни, предложението за предсрочни избори се провали"}
{"url": "http://www.focus-news.net/news/2019/09/10/2697093/faz-donald-tramp-obyavi-pregovorite-s-talibanite-za-martvi.html", "text": "Държавният глава на САЩ Доналд Тръмп отмени планираната среща между високопоставени представители на Вашингтон с талибаните, като обяви преговорите с тях за „мъртви“, отбелязва германският национален ежедневник  Die Frankfurter Allgemeine Zeitung . \r\nАмериканският президент даде да се разбере, че близо 18 години след началото на мисията на САЩ в страната той все още се стреми към изтегляне на американските войски от Афганистан, но не иска да направи това преждевременно. „Бихме искали да отидем, но ще направим това правилния момент\", увери Тръмп пред репортери в Белия дом. \r\nВ събота вечер Тръмп публикува съобщение в социалната мрежа „Туитър“, от което стана ясно за отмяната на планираната среща в „Кемп Дейвид“. Отделно бе отменена и среща с президента на Афганистан Ашраф Гани. Като причина Тръмп изтъкна нападението на талибаните от миналия четвъртък в афганистанската столица Кабул, в резултат на което загинаха 12 души, включително американски войник. \r\nАмериканският държавен секретар Майк Помпео не изключи евентуално възобновяване на мирните преговори с талибаните. Те на свой ред заявиха, че все още са готови да водят разговори. САЩ от месеци преговарят с радикалните ислямски бунтовници за споразумение, което трябва да проправи пътя за мир в Афганистан и изтеглянето на американските войски от страната. \r\nТръмп защити в понеделник плана си да приеме представители на талибаните на високо равнище в „Кемп Дейвид“, навръх годишнината от атентатите на 11 септември. В „Кемп Дейвид“ в миналото са провеждани многобройни срещи с „т.нар. лоши хора“, които не са считани за „политически коректни“.  \r\nИдеята за срещата е негова, подчерта Тръмп. „И идеята да я отменя също беше моя“.  Президентът на САЩ бе категоричен, че единствената причина за отмяната на преговорите е смъртта на американския войник. Талибаните са наясно, „че са направили голяма грешка\", изрази увереност Тръмп. \r\n \r\n Тереза Герова", "date": "2019.09.10", "title": "FAZ: Доналд Тръмп обяви преговорите с талибаните за „мъртви“"}
{"url": "http://www.focus-news.net/news/2019/09/10/2697091/kyustendil-sadat-ostavi-v-aresta-75-godishniya-mazh-obvinen-v-ubiystvo.html", "text": "Съдът в Кюстендил постанови „Задържане под стража” за 75-годишен мъж, обвинен в убийство, предаде репортер на  Радио „Фокус” – Кюстендил . Според Съда от събраните по досъдебното производство доказателства може с достатъчна степен на конкретност да извлече обосновано предположение за съпричастност на обвиняемия към престъплението за което му е повдигнато обвинение. Според Съда е налице и реална опасност от извършване на друго престъпление, която опасност се извлича от тежестта на извършеното престъпление и от наличните данни по делото за поведението ме след престъплението. Съдът не счита, че е налице опасност от укриване. За извършеното престъпление се предвижда наказание „Лишаване от свобода” от 15 до 20 години, доживотен затвор или доживотен затвор без право на замяна.  \r\nОпределението на Кюстендилски окръжен съд може да бъде обжалвано в срок от три дни пред по-горна инстанция – Софийски апелативен съд. В съдебната зала обвиняемият Симеон Стоянов попита за неговата съпруга и дали тя е освободена. Извън съдебната зала 75-годишния мъж заяви, че е невинен, а случилото се е било неволно. Срещу мъжа е повдигнато обвинение за убийство, извършено по особено мъчителен начин за убития или с особена жестокост. Тежкото деяние е извършено на 7 септември в апартамент в квартал „Герена“ в град Кюстендил. Смъртта на жертвата е настанала след сбиване между двамата в жилището на по-възрастния и по първоначални данни е настъпила в резултат на задушаване. \r\nВенцеслав ИЛЧЕВ", "date": "2019.09.10", "title": "Кюстендил: Съдът остави в ареста 75-годишния мъж, обвинен в убийство"}
{"url": "http://www.focus-news.net/news/2019/09/10/2697097/afp-talibanite-uveriha-che-shte-prodalzhat-borbata-sled-kato-tramp-obyavi-pregovorite-za-martvi.html", "text": "Във вторник талибаните увериха, че ще продължат борбата срещу американските сили в Афганистан, след като президентът на САЩ обяви преговорите с бунтовниците за „мъртви“, като обещаха, че Вашингтон ще съжалява за това, че се отказал от преговорите, предава  AFP . \r\n„Имахме два начина да сложим край на окупацията на Афганистан, единият беше джихадът и борбата, а другият – преговорите“, заяви говорителят на движението „Талибан“ Забиула Муджахид пред „Франс прес“. \r\n„Ако Тръмп иска да спре разговорите, ние ще поемем по първия път и те скоро ще съжаляват“, увери той. \r\n \r\nПревод и редакция:", "date": "2019.09.10", "title": "AFP: Талибаните увериха, че ще продължат борбата след като Тръмп обяви преговорите за „мъртви“"}
{"url": "http://www.focus-news.net/news/2019/09/10/2697100/gerb-pernik-se-registrira-za-uchastie-v-mestnite-izbori.html", "text": "Политическа партия ГЕРБ се регистрира първа в Общинската избирателна комисия в Перник за участие в Местни избори 2019 година.  Документите бяха внесени от областния  координатор и кмет на община Перник Вяра Церовска. Тя беше придружена от народния представител д-р Александър Александров, общинския ръководител Ирена Соколова и членове на общинското ръководство. Това съобщиха от пресцентъра на  ПП ГЕРБ . \r\n„ГЕРБ влиза в кампанията за Местни избори 2019 със самочувствието на единствената партия, която успя да промени България в годините на прехода и с увереността, че ще продължим промяната“, сподели лидерът на ГЕРБ-Перник Вяра Церовска. Тя беше категорична, че партия ГЕРБ, както и досега, ще води позитивна и толерантна предизборна кампания, обърната към хората. \r\nМестната структура на ГЕРБ в Перник спази традицията, която вече утвърди централното ръководство, за първа регистрация в избори.", "date": "2019.09.10", "title": "ГЕРБ-Перник се регистрира за участие в местните избори"}
{"url": "http://www.focus-news.net/news/2019/09/10/2697092/stoycho-stoev-politolog-napadatelnoto-govorene-ne-e-pechelivsha-strategiya-v-balgarskite-izbori.html", "text": "Нападателното говорене не е печеливша стратегия в българските избори. Това каза за сутрешния блок  „Добро утро, България“  на  Радио „Фокус“  политологът Стойчо Стоев. По думите му темата за границите на тона на говорене винаги се появява преди избори, като ПР-ите са тези които го определят. Докато самите кандидати се опитват да запазят добри отношения със своите конкуренти за в бъдеще, ПР-ите искат да извлекат позитиви от всяка грешка на конкурента и това стимулира кандидатите да говорят по-остро. „Не виждам поле, в което Мая Манова би спечелила от остро и арогантно говорене срещу Йорданка Фандъкова. Не мисля,  че  г-жа Фандъкова с ерудицията, която има, и от професията си като учител, както и като кмет на София, ще влезе в някакъв вид по-остро говорене по отношение на Мая Манолова. Когато единият кандидат е агресивен спрямо другия – това се забелязва от избирателите и действа негативно“, обясни политологът. Стойчо Стоев добави, че по отношение на личностите на местните избори, винаги се говори за дефицитите и позитивите. Като изключим София, в останалите градове хората се познават и когато един кандидат има зад гърба си списък с позитиви или прецеденти, които го представят в недобра светлина, на хората няма защо това да им бъде подсказвано – те самите го знаят, обобщи политологът.  \r\n \r\nЕлеонора ЧОЛАКОВА", "date": "2019.09.10", "title": "Стойчо Стоев, политолог: Нападателното говорене не е печеливша стратегия в българските избори"}
{"url": "http://www.focus-news.net/news/2019/09/10/2697096/pregled-na-osnovnite-temi-v-evropeyskiya-pechat-agentsiya-fokus.html", "text": "Провалът на предложението за предсрочни парламентарни избори в Обединеното кралство и пророгацията на британския парламент, фиаското в преговорите между САЩ и талибаните, както и представянето на новия състав на Комисията са част от основните теми, върху които акцентират водещите европейски издания.  \r\n \r\n \r\n*** \r\n  Пророгацията на парламента на Обединеното кралство започна след хаотични сцени в ранните часове на вторник, когато стана ясно, че премиерът Борис Джонсън загуби шести вот за последните шест дни – депутатите отново гласуваха „против“ провеждането на предсрочни избори в страната и настояха за публикуване на тайните подготовки на Даунинг стрийт за Брекзит без сделка, отбелязва националният ежедневник  The Guardian . \r\nДепутатите влязоха на последното заседание на парламента преди едномесечното прекъсване на работата му с табели с различни надписи като „Засрамете се“ и „Замълчете“. В залата бяха изпълнени и няколко различни песни, допълват от редакцията.  \r\nПредседателят на законодателния орган Джон Бъркоу се обърна към Джонсън с думите: „Това не е нормална или стандартна пророгация“.Депутатите от опозицията се опитаха физически да попречат на Бъркоу да напусне мястото си, за да отиде в Камарата на лордовете, където да завърши формалностите на пророгацията. \r\nПо-рано Джонсън разпореди спиране на работата на парламента за период от пет седмици и многократно отказа да се съгласи на ново отлагане на излизането на страната от Общността, въпреки че законопроектът за предотвратяване на Брекзит без сделка влезе в сила в понеделник и депутатите отказаха общи избори преди 31 октомври 2019 г.  \r\nДжонсън също не отговори на искането на парламента да публикува документи, подробно описващи плановете на Даунинг стрийт за Брекзит и евентуалните мерки, които ще предприеме, ако прогнозите в изтеклия от началото на август доклад за последиците от „развода“ с Брюксел – като недостиг на храна и лекарства – се сбъднат. \r\n \r\n*** \r\n  Държавният глава на САЩ Доналд Тръмп отмени планираната среща между високопоставени представители на Вашингтон с талибаните, като обяви преговорите с тях за „мъртви“, отбелязва германският национален ежедневник  Die Frankfurter Allgemeine Zeitung . \r\nАмериканският президент даде да се разбере, че близо 18 години след началото на мисията на САЩ в страната той все още се стреми към изтегляне на американските войски от Афганистан, но не иска да направи това преждевременно. „Бихме искали да отидем, но ще направим това правилния момент\", увери Тръмп пред репортери в Белия дом. \r\nВ събота вечер Тръмп публикува съобщение в социалната мрежа „Туитър“, от което стана ясно за отмяната на планираната среща в „Кемп Дейвид“. Отделно бе отменена и среща с президента на Афганистан Ашраф Гани. Като причина Тръмп изтъкна нападението на талибаните от миналия четвъртък в афганистанската столица Кабул, в резултат на което загинаха 12 души, включително американски войник. \r\nАмериканският държавен секретар Майк Помпео не изключи евентуално възобновяване на мирните преговори с талибаните. Те на свой ред заявиха, че все още са готови да водят разговори. САЩ от месеци преговарят с радикалните ислямски бунтовници за споразумение, което трябва да проправи пътя за мир в Афганистан и изтеглянето на американските войски от страната. \r\nТръмп защити в понеделник плана си да приеме представители на талибаните на високо равнище в „Кемп Дейвид“, навръх годишнината от атентатите на 11 септември. В „Кемп Дейвид“ в миналото са провеждани многобройни срещи с „т.нар. лоши хора“, които не са считани за „политически коректни“.  \r\nИдеята за срещата е негова, подчерта Тръмп. „И идеята да я отменя също беше моя“.  Президентът на САЩ бе категоричен, че единствената причина за отмяната на преговорите е смъртта на американския войник. Талибаните са наясно, „че са направили голяма грешка\", изрази увереност Тръмп. \r\n \r\n*** \r\n Европейската редакция на  Politico  прави сравнение между екипа на новоизбрания председател на Европейската комисия Урсула фон дер Лайен и този на предшественика й Жан-Клод Юнкер, който встъпи в длъжност преди пет години. \r\n \r\nИзданието поставя на първо място „джендър баланса“, където в екипа на УФДЛ успяха да постигнат равенство: 14 мъже на 13 жени. При Юнкер мъжете са били 19, а жените 9. \r\nСледващият показател е колко нови е имало в Европейската комисия. При Юнкер те са 22-ма при шестима комисари от предишния екип, а при УФДЛ „свежа кръв“ са 19 души при 8, които ще продължат работата си в Комисията. \r\n„Политико“ прави сравнение и на това от кои политически семейства идват комисарите. В екипа на Юнкер има 14 от ЕНП, 8 социалисти, 5 от АЛДЕ и 1 от Европейските консерватори и реформисти. При УФДЛ обаче ще има 10 комисаря на социалдемократите,  9 на ЕНП, 6 на либералите и зелените и 1 на ЕКР. \r\nСъщо така 20 от комисарите на Юнкер никога не са били избирани за европейски депутати, докато при УФДЛ този показател е 16. \r\nЮнкер е избрал четирима бивши премиери, а УФДЛ – двама. \r\nПри бившите министри в страните си има паритет между двата екипа – по 20. \r\nСредната възраст на екипа на Юнкер е 53,4 години, а тази на УФДЛ е 55,9. \r\n \r\n*** \r\n Британският премиер Борис Джонсън обеща да се противопостави на парламента и да „изпълни плана си“ да реализира Брекзит на 31 октомври на всяка цена, пише базираното в Брюксел издание  New Europe . \r\nМинистърът на финансите Саджид Джавид потвърди думите на министър-председателя, като заяви пред BBC, че Джонсън ще се опита да постигне ново споразумение за Брекзит по време на срещата на Европейския съвет в Брюксел на 17 октомври, но няма да иска отсрочка, а освен това отново увери, че Обединеното кралство се разделя със Съюза на 31 октомври. \r\nМинистърът на външните работи Доминик Рааб също подчерта, че правителството няма да иска отлагане на член 50 преди 19 октомври, като посочи, че приетият от парламента закон миналата седмица е „отвратителен“ и „предвижда множество отлагания, които на практика биха ни принудили да приемем условията на ЕС, независимо колко са отмъстителни, наказателни и сурови“. \r\nЗаконопроектът, приет миналата седмица, изисква Джонсън или да приеме нова сделка в парламента до 19 октомври, или да получи одобрение за Брекзит без сделка. Ако не успее, Джонсън ще бъде законово задължен да поиска удължаване на датата на излизане на Обединеното кралство до 31 януари 2020 г. \r\nБританският премиер не може да свиква предсрочни избори без мнозинство от две трети в парламента и не може да приеме законодателство без мнозинство. Джонсън е в ситуация, когато трябва да прилага законодателство, което не е въвел. Очаква се той да се опита да предизвика предсрочен вот още веднъж преди 31 октомври. \r\n \r\n***", "date": "2019.09.10", "title": "Преглед на основните теми в европейския печат (Агенция „Фокус“)"}
{"url": "http://www.focus-news.net/news/2019/09/10/2697094/koha-ditore-naznachenieto-na-palmar-otbelyazva-vazobnovyavane-na-fokusa-na-sasht-varhu-balkanite.html", "text": "Специалният представител на САЩ за Западните Балкани Матю Палмър заяви в хода на визитата си в Черна гора, че неговото назначение отбелязва възобновяването на фокуса на САЩ върху Балканите, пише прищинският ежедневник  Koha Ditore . \r\nЧерногорският премиер Душко Маркович заяви след среща с Палмър, че назначението му е реална възможност за региона да ускори изпълнението на стратегическите цели и допринася за стабилността на целия регион. Палмър се срещна и с черногорския президент Мило Джуканович и го информира за приоритетите на своята мисия: началото на преговорите за членство в ЕС за Северна Македония и Албания, рестартирането на диалога между Косово и Сърбия и решение за функционирането на Босна и Херцеговина. \r\n \r\nПревод и редакция:", "date": "2019.09.10", "title": "Koha Ditore: Назначението на Палмър отбелязва възобновяване на фокуса на САЩ върху Балканите"}
{"url": "http://www.focus-news.net/news/2019/09/10/2697098/ek-ursula-fon-der-layen-predstavya-strukturata-na-sledvashtata-evropeyska-komisiya-i-resorite-na-nominiranite-komisari.html", "text": "Новоизбраният председател на Европейската комисия Урсула фон дер Лайен ще обяви днес в Брюксел разпределението на ресорите и начина, по който възнамерява да организира работата на следващата Комисия, съобщават от  Отдел \"Преса и медии\" на Представителство на ЕК в България . \r\nГледайте на живо пресконференцията на Урсула фон дер Лайен от 13:00 часа българско време по сателитния канал EbS с превод на български език (избира се от менюто в долната дясна част на екрана) \r\nКонтекст \r\nВчера Урсула фон дер Лайен даде съгласието си по проекта на списък с кандидати за членове на Комисията, предоставен ѝ от Съвета на Европейския съюз. Това стана след поредица от официални интервюта, които новоизбраният председател Фон дер Лайен проведе през последните седмици с всеки от кандидатите. \r\nПредложен списък на кандидатите за членове на следващата Комисия: \r\n•\tАвстрия: Йоханес Хан \r\n•\tБелгия: Дидие Рейндерс \r\n•\tБългария: Мария Габриел \r\n•\tХърватия: Дубравка Шуица \r\n•\tКипър: Стела Кириaкидес \r\n•\tЧешка република: Вера Йоурова \r\n•\tДания: Маргрете Вестегер \r\n•\tЕстония: Кадри Симсън \r\n•\tФинландия: Юта Урпилайнен \r\n•\tФранция: Силви Гулар \r\n•\tГърция: Маргаритис Схинас \r\n•\tУнгария: Ласло Трочани \r\n•\tИрландия: Фил Хоган \r\n•\tИталия: Паоло Джентилони \r\n•\tЛатвия: Валдис Домбровскис \r\n•\tЛитва: Виргиниюс Синкявичюс \r\n•\tЛюксембург: Никола Шмит \r\n•\tМалта: Хелена Дали \r\n•\tНидерландия: Франс Тимерманс \r\n•\tПолша: Януш Войчеховски \r\n•\tПортугалия: Елиза Ферейра \r\n•\tРумъния: Рована Плумб \r\n•\tСловакия: Марош Шефчович \r\n•\tСловения: Янеш Ленарчич \r\n•\tШвеция : Илва Йохансон \r\n•\tИспания : Жозеп Борел беше назначен за върховен представител на Съюза по въпросите на външните работи и политиката на сигурност от Европейския съвет със съгласието на новоизбрания председател Урсула фон дер Лайен (Германия). \r\nПроцедурата \r\nПонастоящем Съветът на Европейския съюз трябва да приеме този списък в съответствие с член 17, параграф 7 от Договора за Европейския съюз (ДЕС), след което списъкът ще бъде публикуван в Официалния вестник на ЕС. След това Европейският парламент трябва да одобри целия колегиум на членовете на Комисията, включително председателя и върховния представител на Съюза по въпросите на външните работи и политиката на сигурност/заместник-председателя на Европейската комисия. Това ще бъде предшествано от изслушване на кандидатите за комисари в съответните парламентарни комисии съгласно член 125 от Правилника за дейността на Европейския парламент. След като Европейският парламент даде одобрението си, Европейският съвет официално назначава Европейската комисия в съответствие с член 17, параграф 7 от ДЕС. \r\nПовече информация ще намерите  в прикачения файл.", "date": "2019.09.10", "title": "ЕК: Урсула фон дер Лайен представя структурата на следващата Европейска комисия и ресорите на номинираните комисари"}
{"url": "http://www.focus-news.net/news/2019/09/10/2697095/pleven-uchenitsi-sa-namerili-i-predali-v-politsiyata-zagubeno-portmone.html", "text": "Ученици са намерили и предали в полицията загубено портмоне. Това съобщиха от  ОДМВР - Плевен . Ученици от Спортно училище „Георги Бенковски“ на 9 септември около обяд, излизайки от тренировка, са намерили дамско портмоне на пейка в градинката на площад „Иван Миндиликов“ в областния град. Те веднага донесли изгубената вещ на охраната в Първо РУ – Плевен. Установило се е, че в портмонето има 115 лева и лична карта на жена от плевенското село Писарово. Служителите на реда се свързали с близки на собственичката на портмонето и я поканили да дойде в полицейското управление на улица „Гладстон“ №7А, за да получи парите и документите си. Момчетата, извършили доблестната постъпка, са възпитаници на спорното училище в града и тренират футбол с треньор Светослав Бърканичков.  Те са с инициали Г.А. и К.Х. 12- годишни, В.И. и И.Н. - 11-годишни и Е.С. - 10-годишен. Ръководството на ОДМВР – Плевен изказва благодарност за достойната им постъпка и им пожелава здраве, успешна учебна година и реализация в спорта.", "date": "2019.09.10", "title": "Плевен: Ученици са намерили и предали в полицията загубено портмоне"}
{"url": "http://www.focus-news.net/news/2019/09/10/2697101/prof-d-r-bozhidar-popov-trevozhno-e-narastvaneto-na-broya-na-podrastvashti-s-podnormeno-teglo.html", "text": "Тревожно е нарастването на броя на подрастващи с поднормено тегло. Това каза в интервю за  сутрешния блок „Добро утро, България“  на  Радио „Фокус“  проф. д-р Божидар Попов, председател на дружеството по хранене и диететика. Той допълни, че родителите трябва внимателно да наблюдават децата си.   „Поднорменото тегло е много по-голям проблем и опасност за здравето, отколкото лекото наднормено тегло, което при децата може лесно да се коригира. Родителите трябва да следят теглото и общото физическо състояние на децата и при необходимост да се посъветват със специалист по отношение на правилното и балансирано хранене. Нормалното телесно тегло е важно при децата и подрастващите,  а моделът на хранене се формира точно в тази възраст“, обясни той. Проф. Божидар Попов допълни, че се препоръчва храненията при подрастващите да бъдат до пет и да включват закуска, обяд, вечеря и две допълнителни закуски. Водата също е важна за правилно усвояване на приетата храна и елиминиране на метаболитите, които увреждат организма.  \r\nЕлеонора ЧОЛАКОВА", "date": "2019.09.10", "title": "Проф. д-р Божидар Попов: Тревожно е нарастването на броя на подрастващи с поднормено тегло"}
{"url": "http://www.focus-news.net/news/2019/09/10/2697086/kyustendil-oblastnata-epizootichna-komisiya-shte-provede-zasedanie-za-aktualnata-epizootichna-obstanovka-po-otnoshenie-na-afrikanskata-chuma.html", "text": "Областната епизоотична комисия в Кюстендил ще проведе заседание. Това съобщиха за  Радио „Фокус” – Кюстендил  от комисията. Заседанието е насрочено за 14.00 часа в залата на Областна администрация. В рамките на срещата ще бъде представена актуалната епизоотична обстановка в страната, както и ситуацията на територията на Кюстендилска област, която към момента е свободна от заболяването африканска чума по свинете, но е обявена като санитарна зона. Ще бъдат представени данни и за изплатените средства за дезинфекция на лични стопанства, в които стопаните са отглеждали и са заклали домашните си прасета. Областната епизоотична комисия ще обсъди и изпълнението на разпоредените мерки с цел недопускане на заболяването да навлезе в региона. \r\nВенцеслав ИЛЧЕВ", "date": "2019.09.10", "title": "Кюстендил: Областната епизоотична комисия ще проведе заседание за актуалната епизоотична обстановка по отношение на африканската чума"}
{"url": "http://www.focus-news.net/news/2019/09/10/2697099/ek-komisar-mariya-gabriel-za-da-se-vazpolzvame-ot-tsifroviya-edinen-pazar-tryabva-da-investirame-v-nashite-talanti-i-novi-tehnologii.html", "text": "Българският еврокомисар Мария Габриел откри четвъртото издание на Конференцията „Цифров живот и дизайн“ в Брюксел. Пред над 300 участници – лидери, цифрови предприемачи, политици, финансисти, журналисти и академична общност - тя представи постигнатото до момента в цифровата област, като очерта и основните предизвикателства. Мария Габриел посочи някои от постиженията в цифровия сектор, съобщават от  Отдел \"Преса и медии\" на Представителство на ЕК в България . \r\n„Гарантирахме свободното движение на нелични данни, опростихме правилата за ДДС и предприехме мерки, чрез които подобрихме бизнес средата и прозрачността. Премахнахме роуминга в ЕС и несправедливото географско блокиране. Благодарение на инициативата WiFi4EU, в която участват над 3400 общини, Европа стана по-близка до гражданите. Инвестиците в цифровия сектор ще продължат да нарастват чрез новата програма „Цифрова Европа“, Хоризонт Европа и Mеханизмa за свързване на Европа“, заяви комисарят по цифрова икономика и общество.  \r\nВ дебата си с участниците българският еврокомисар постави въпроса за следващите стъпки за справяне с предизвикателството цифрова трансформация. Според нея, това е възможно, само ако Европа инвестира в своите таланти и развитието на технологиите.  \r\n„В основата на този бъдещ успех трябва да стои общият европейски подход, в чийто център е човека. Необходимо е да подобрим правилата за отговорността и сигурността на цифровите платформи, услуги и продукти. Критично важно е гражданите да знаят как, къде и защо се събират, използват и прехвърлят техните данни“, каза Мария Габриел.  \r\nТя посочи, че инвестициите в технологии изискват да се фокусираме върху изкуствения интелект и данните.  \r\n„Изкуственият интелект и големите масиви от данни – това трябва да означава по-добро здравеопазване, по-качествено земеделие, подобряване на управлението на енергийните ресурси. Трябва да дадем отговор и на трудни въпроси, които развитието  на изкуствения интелект поставя” – като например въздействието върху пазара на труда, отбеляза комисарят.  \r\nТя обърна внимание на още две неща: съвместната работа на европейско, национално и местно ниво, и важността на малките и средни предприятия.  \r\n„Мобилизирахме 3 милиарда евро от програма Хоризонт 2020 за периода 2018-2020. Подкрепяме малките и средни предприятия, защото техният успех зависи от достъпа им до ключови ресурси като умения, финанси и създаването на мрежи. Цифровите иновационни хъбове помагат за внедряване на цифровите иновации в бизнеса. Около 250 са иновационните хъбове в момента и искаме да видим такива във всеки регион от Съюза“, каза още тя.  \r\nНе на последно място, Мария Габриел открои важността на сътрудничеството с международните партньори, наблягайки на Западните Балкани. „Заедно с държавите от Западните Балкани постигнахме много важни резултати – като например подписването на новото регионално споразумение за роуминга. То значително намали цените за потребителите в региона и отвори перспектива за въвеждането през 2021г. на цени като в Европейския съюз. Страните от Западните Балкани участват във важни европейски инициативи като европейската седмица на кодирането, работим с тях и в области като киберсигурността, суперкомпютрите, засилване на свързаността и цифровите хъбове”.  \r\nВ заключение българският еврокомисар наблегна, че в центъра на усилията са хората и техните интереси. Това е начинът, по който европейските граждани, но и хората по света, ще могат да се възползват от растежа и просперитета, който новата цифрова ера предлага. „С талантите си, с  малките и средни предприятия, с по-малко проекти, но с висока добавена стойност и с лидерство Европа има своя шанс да бъде цифрово суверенна и автономна. За това са решаващи следващите пет години”, заяви накрая Мария Габриел.  \r\n   \r\nОтдел \"Преса и медии\"  \r\nПредставителство на ЕК в България", "date": "2019.09.10", "title": "ЕК: Комисар Мария Габриел: За да се възползваме от цифровия единен пазар, трябва да инвестираме в нашите таланти и нови технологии"}
{"url": "http://www.focus-news.net/news/2019/09/10/2697102/varna-dvizhenieto-po-chast-ot-magistrala-hemus-se-osashtestvyava-dvuposochno-v-edno-platno-poradi-remontni-deynosti.html", "text": "Движението по част от магистрала „Хемус“ в района на Девня се осъществява двупосочно в едно платно поради ремонтни дейности, предаде репортер на  Радио „Фокус“ – Варна . Участъкът, в който се работи, е между село Неофит Рилски и Девня от км 393+500 до км 400+100. Ограничено е движението към Варна поради ремонтни дейности. Трафикът се осъществява двупосочно в платното в посока София. Движението към Варна се отклонява в платното за София от км 393+500 до км 401+100. Водачите трябва да бъдат внимателни по път III-904, където в момента се поставя вертикална сигнализация. Дейностите се извършват между Долни чифлик и Горен чифлик. Подменят се пътни знаци в дясното платно преди Долни чифлик – от км  5+875 до км 5+920  и в ляво платно – от км 5+905 до км 7+090. Дейности се извършват и до село Пчелник, както и в участък от пътя до с. Горен чифлик. По направлението  Кранево – Варна при км 83+100 е забранено преминаването на моторни превозни средства с маса над 10 тона. Алтернативният маршрут е през селата Кичево и Оброчище. \r\nДиана СТОЕВА", "date": "2019.09.10", "title": "Варна: Движението по част от магистрала „Хемус“ се осъществява двупосочно в едно платно поради ремонтни дейности"}
{"url": "http://www.focus-news.net/news/2019/09/10/2697103/sliven-tsentarat-na-grada-e-bez-voda-poradi-avariya.html", "text": "Центърът на града е без вода поради авария, съобщиха от  водоснабдителното дружество , обслужващо областта. До 14.00 часа е прекъснато водоподаването на бул. „Цар Освободител“ и приходящите към булеварда улици. При възможност водоподаването ще бъде възстановено по-рано.", "date": "2019.09.10", "title": "Сливен: Центърът на града е без вода поради авария"}
{"url": "http://www.focus-news.net/news/2019/09/10/2697109/varna-dve-sela-i-mestnost-kray-grada-sa-bez-vodopodavane-zaradi-avarii.html", "text": "Две села край Варна и една местност ще бъдат без водоподаване днес заради аварии. Това съобщиха за  Радио „Фокус“ – Варна  от ВиК дружеството в града. До около 17.00 часа нарушения във водоподаването ще има в част от местност Манастирски рид. Без вода ще бъдат и абонатите от селата Тополи и Казашко. Очаква се проблемът да бъде отстранен до около 16.00 часа. \r\nДиана СТОЕВА", "date": "2019.09.10", "title": "Варна: Две села и местност край града са без водоподаване заради аварии"}
{"url": "http://www.focus-news.net/news/2019/09/10/2697107/mayor-aneta-ilieva-zam-nachalnik-na-voenno-okrazhie-pleven-ministar-krasimir-karakachanov-shte-uchastva-v-natsionalnata-informatsionna-kampaniya-badi-voynik.html", "text": "Министърът на отбраната Красимир Каракачанов ще участва в националната информационна кампания „Бъди войник“ в Плевен. Това каза за  Радио „Фокус“  Майор Анета Илиева, зам. началник на Военно окръжие - Плевен. ,,В инициативата ще се включи и бригаден генерал Николай Караиванов, началник на щаба на Сухопътните войски. Проявите ще започнат в 16.00 часа на площад „Възраждане“ и в района на Военния клуб, където ще бъде разположена информационна борса за набиране на войници и матроси. Със свои щандове в нея ще участват Въоръжените сили, Националната гвардейска част, Служба „Военна полиция“, Централното военно окръжие, както и Факултет „Авиационен” към Националния военен университет. Тя добави, че в близост ще бъдат експонирани образци на въоръжение, военна техника и екипировка на Сухопътните войски, Военновъздушните сили и Служба „Военна полиция“. На място ще бъде позициониран и самолет L-39ZA „Албатрос”.  \r\n,,Военнослужещи от Специалните сили и Служба „Военна полиция” ще демонстрират действия за обезвреждане на терористи и освобождаване на заложници, реална стрелба с маркиращи боеприпаси, специализиран ръкопашен бой с владеене на тънкости от бойните изкуства. Посетителите ще могат да разгледат и музей на открито „Оръжието на българската войска в миналото”, организиран от национално дружество „Традиция”, клон Плевен“, каза още майор Анета Илиева.  \r\nВиолета КРЪСТЕВА", "date": "2019.09.10", "title": "Майор Анета Илиева, зам. началник на Военно окръжие - Плевен: Министър Красимир Каракачанов ще участва в националната информационна кампания „Бъди войник“"}
{"url": "http://www.focus-news.net/news/2019/09/10/2697105/zamestnik-ministar-ameliya-gesheva-shte-otkrie-informatsionnata-kampaniya-na-programa-kulturno-predpriemachestvo-nasledtvo-i-satrudnichestvo.html", "text": "Заместник-министърът на културата и ръководител на Програма PA14 „Културно предприемачество, наследство и сътрудничество“ Амелия Гешева ще открие в София първото събитие от информационната кампания на Програмата. То ще се бъде открито днес в зала 8 на Националния дворец на културата (НДК) от 13:00 ч. Това съобщиха от пресцентъра на  Министерство на културата . \r\nВ началото на месец септември в качеството си на Програмен оператор Министерството на културата обяви първа покана за нaбиране на проектни предложения по Резултат 2 „Подобрен достъп до култура и изкуства“ по Програма „Културно предприемачество, наследство и сътрудничество“, финансирана по Финансовия механизъм на Европейското икономическо пространство 2014-2021 г. Целта на започващата информационна кампания е Поканата да достигне до най-широк кръг потенциални кандидати и заинтересованите страни да бъдат запознати с възможностите за финансиране по Програмата.  \r\nИнформационни събития ще се състоят също във Варна, Бургас, Пловдив, Русе, Велико Търново, Плевен, Стара Загора, Благоевград и Враца. \r\nПрограма PA 14 „Културно предприемачество, наследство и сътрудничество“ се фокусира върху ролята на културата и културното наследство като ресурси за местно и регионално развитие. Резултат 2 „Подобрен достъп до култура и изкуства“ ще подкрепи проекти, позволяващи организирането на разнообразни артистични и творчески събития, фестивали, пърформанси, изложби и инициативи, които ще съживят периферните пространства, ще вдъхнат нов живот в по-малки градове и села и не на последно място – ще привлекат и ангажират нови публики. \r\n Финансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн. Целта е намаляване на икономическите и социалните различия в Европа и засилване на двустранните отношения между страните-донори и страните-бенефициенти чрез финансиране на няколко приоритетни сектора, сред които култура, гражданско общество, добро управление, основни права и свободи.", "date": "2019.09.10", "title": "Заместник-министър Амелия Гешева ще открие информационната кампания на програма \"Културно предприемачество, наследтво и сътрудничество\""}
{"url": "http://www.focus-news.net/news/2019/09/10/2697106/velizara-dobreva-asotsiatsiya-balgarska-kniga-literaturnata-programa-na-aleyata-na-knigata-tazi-godina-e-dosta-obogatena.html", "text": "Литературната програма на „Алеята на книгата“ тази година е доста обогатена. Това каза в интервю за  Агенция “Фокус“  председателят на Асоциация „Българска книга“ Велизара Добрева. Тя допълни, че тази година Алеята ще се проведе от вторник до 15-ти септември, неделя, включително. „Традиционно вече „Алея на книгата“ се позиционира на бул. „Витоша“ в пешеходната отсечка между бул. „Евтимий“ и ул. „Узунджовска“. Като в началото в този участък, точно да статуята на Алеко Константинов ще бъде разположен и литературният кът. Ще бъдат отворени щандовете сутрин от 10.00, вечер до 20.00 часа“, допълни тя. „Следобедните и вечерните часове в Литературният кът ще има богата литературна програма, която е предназначена за всякакви възрасти, включително и за най-малките“, разказа още Добрева. Тя допълни, че тази година имаме изключително голям брой участници, с което и самата Алея е още по-голяма като изложбена площ. „Надхвърлят 70 издателствата и книготърговците, които ще представят своята продукция. Също така самата литературна програма е доста обогатена. Тя ще бъде не само на литературния кът, но ще има автографи на автори на самите щандове, както и някои представяния в намираща се близо книжарница „Гринуич“, разказа още тя. Добрева подчерта, че читателите ще имат възможност да получат огромно разнообразие на книги, които се намират на пазара в момента, както във възрастовия диапазон и за най-малките, и за по-големите читатели, така и в жанров диапазон. \r\n \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.09.10", "title": "Велизара Добрева, Асоциация „Българска книга“: Литературната програма на „Алеята на книгата“ тази година е доста обогатена"}
{"url": "http://www.focus-news.net/news/2019/09/10/2697108/blagoevgrad-poradi-katastrofa-na-patya-mezhdu-simitli-i-kresna-avtomobilite-da-izpolzvat-obhoden-marshrut-po-obshtinskiya-pat-cherniche-simitli.html", "text": "Поради катастрофа на пътя между Симитли и Кресна автомобилите да използват обходен маршрут по общинския път Черниче - Симитли. Това съобщиха от  Агенция \"Пътна инфраструктура\" . Тежкотоварните МПС изчакват на място. Трафикът се регулира от пътна полиция.", "date": "2019.09.10", "title": "Благоевград: Поради катастрофа на пътя между Симитли и Кресна автомобилите да използват обходен маршрут по общинския път Черниче - Симитли"}
{"url": "http://www.focus-news.net/news/2019/09/10/2697111/bchk-organizira-demonstratsiya-za-spasyavane-na-postradali-pri-intsidenti-sled-bedstvie.html", "text": "БЧК организира демонстрация за спасяване на пострадали при инциденти след бедствие. Това съобщиха от пресцентъра на  БЧК . Събитието ще се състои на 12 септември 2019 г. от 10.30 часа в района на Националния учебен и логистичен център на БЧК (НУЛЦ) и полигона на ГД „Пожарна безопасност и защита на населението“ в с. Лозен. Екипи за действия при бедствия и кризи на Българския червен кръст и на Единната спасителна система на България (ЕСС) ще демонстрират реакция при едновременно възникнали инциденти на различни локации след мащабно бедствие и спасяване на множество пострадали. \r\nНационално учение за близо 160 души от доброволните екипи на БЧК за действие при бедствия и кризи (ДЕРБАК) се провежда от 10 до 14 септември 2019 г. в района на НУЛЦ на БЧК, полигона на ГД ПБЗН в с Лозен и яз. „Панчарево“. Целта е да бъде тествана и надградена способността им за работа на терен при нарастващо напрежение и да се подобри координацията и процедурите, използвани в рамките на ЕСС при бедствие от голям мащаб.  \r\nДЕРБАК на БЧК преминават ежегодно тренировъчни учения с цел повишаване на капацитета и готовността за незабавна и адекватна реакция по оказване на помощ на пострадали в бедствена/кризисна ситуация. Усъвършенства се взаимодействието както между различните екипи на БЧК, така и с другите отговорни институции.  \r\nДемонстрацията ще бъде наблюдавана от председателя и генералния директор на БЧК акад. Христо Григоров и проф. д-р Красимир Гигов, столичния кмет Йорданка Фандъкова, директора на ГДПБЗН гл. комисар Николай Николов, зам.-министъра на младежта и спорта доц. Стоян Андонов, от командира на Сухопътни войски ген. м-р Михаил Попов, директора на НС 112 инж. Цветомир Цеков, от полк. Орлин Николов, Център на НАТО по бедствия, кметовете на район Панчарево и Лозен и др.", "date": "2019.09.10", "title": "БЧК организира демонстрация за спасяване на пострадали при инциденти след бедствие"}
{"url": "http://www.focus-news.net/news/2019/09/10/2697112/smolyan-61-godishen-mazh-e-zadarzhan-za-naneseni-shteti-po-helikopter-v-s-pavelsko.html", "text": "61-годишен мъж от гр. Пловдив е задържан за нанесени щети по хеликоптер в с.Павелско.  Това съобщиха от  ОДМВР – Смолян . На 08 септември 2019 година около 16:25ч. в РУ-Чепеларе чрез тел.112 е получен сигнал от 40-гоидишен мъж от гр. Горна Оряховица - авиомеханик в частна фирма, затова че е установил щети по базирания на площадка в бившето телеугоително стопанство в с.Павелско хеликоптер \"Enstrom 480 B\", вследствие на удар от неизвестно МПС. В резултат на удара е повредена селскостопанска система за обработване на гори \"Isolair 3900-480 Innovator II\". Щетите са в процес на изясняване. Местопроизшествието е запазено и посетено от дежурна оперативна група на РУ-Чепеларе. Извършен е оглед и е образувано досъдебно производство.  В резултат на проведените оперативно-издирвателни и процесуално-следствени действия се установява, че 61-годишният Л.К. – пастир на кози в обор, намиращ се в близост до мястото, където е позициониран хеликоптера, заедно с мъж, работещ на съседен гатер, употребили алкохол. При опит да потеглят с лек автомобил „Пежо 106“, управлявано от Л.К., автомобилът, движейки се напред, удря и поврежда системата за обработване на гори, закрепена на хеликоптера. След инцидента, двамата мъже напускат местопроизшествието и се укриват до момента, в който не са установени и единия от тях – задържан. Работата по случая продължава.", "date": "2019.09.10", "title": "Смолян: 61-годишен мъж е задържан за нанесени щети по хеликоптер в с. Павелско"}
{"url": "http://www.focus-news.net/news/2019/09/10/2697113/shumen-86-godishen-mazh-e-blasnat-ot-lek-avtomobil-na-bul-simeon-veliki.html", "text": "86-годишен мъж е блъснат от лек автомобил на бул. „Симеон Велики“. Това съобщиха от  ОДМВР - Шумен . Инцидентът е станал на 9 септември 2019 г. около 07.30 часа в град Шумен на бул. „Симеон Велики“ в междублоково пространство. Лек автомобил „Пежо“, управляван от 70-годишна жена от град Шумен, при движение назад е ударил намиращия се за превозното средство 86-годишен мъж от град Шумен. При преглед в МБАЛ Шумен е установено, че е с фрактура на рамо. Оказана му е медицинска помощ и освободен за домашно лечение. Образувано е досъдебно производство.", "date": "2019.09.10", "title": "Шумен: 86-годишен мъж е блъснат от лек автомобил на бул. „Симеон Велики“"}
{"url": "http://www.focus-news.net/news/2019/09/10/2697114/velizara-dobreva-asotsiatsiya-balgarska-kniga-otpraznuvahme-desetgodishniya-yubiley-na-aleya-na-knigata-vav-varna.html", "text": "Тази година отпразнувахме десетгодишния юбилей на „Алея на книгата“ във Варна. Това каза в интервю за  Агенция “Фокус“  председателят на Асоциация „Българска книга“ Велизара Добрева. Тя обясни, че самата инициатива е започнала точно преди 10 години. „Първото изложение на открито е била във Варна. След това традицията се налага, започва да става пътуваща. В момента такова изложение освен във Варна има също така в Пловдив и в София“, обясни тя. „В София ще бъдем за седми път, с което можем да кажем, че наистина се е наложило като традиция. Основната идея на членовете на Асоциация „Българска книга“ е книгите да отидат при хората, тоест книгите излизат на улицата и посрещат читателите  и минувачите“, допълни Добрева. Председателят на Асоциация „Българска книга“ обясни, че като цяло изложението е една от многото инициативи на Асоциацията в подкрепа на четенето. „Тъй като Асоциацията има за основна цел да подпомага както децата така и възрастните да четат и най-вече да четата с желание“, допълни тя. \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.09.10", "title": "Велизара Добрева, Асоциация „Българска книга“: Отпразнувахме десетгодишния юбилей на „Алея на книгата“ във Варна"}
{"url": "http://www.focus-news.net/news/2019/09/10/2697118/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Хърватският и мюсюлманският членове на Президиума на Босна и Херцеговина (БиХ) Желко Комшич и Шефик Джаферович са информирали европейския комисар по разширяването Йоханес Хан, че една среща няма да промени нищо и че се надяват той да използва влиянието си, за да убеди сръбският представител в Президиума Милорад Додик да се съгласи на компромисно решение по отношение на приемането на Годишен план за действие (ANP), който е нужен за придвижване на страната по пътя й към членство в НАТО, пише електронното издание  Sarajevo Times . \r\nХан е поканил членовете на Президиума на БиХ, за да обсъдят прилагането на Споразумението за формиране на правителство на страната. Но Комшич и Джаферович са го информирали, че отказват, защото една среща няма да промени нищо. Това може да е продиктувано от коментарите на европейски лидери по-рано, че ANP не трябва да е предварително условие за формирането на власти на национално равнище в БиХ, с което е съгласна и Русия. \r\n*** \r\n  Специалният представител на САЩ за Западните Балкани Матю Палмър заяви в хода на визитата си в Черна гора, че неговото назначение отбелязва възобновяването на фокуса на САЩ върху Балканите, пише прищинският ежедневник  Koha Ditore . \r\nЧерногорският премиер Душко Маркович заяви след среща с Палмър, че назначението му е реална възможност за региона да ускори изпълнението на стратегическите цели и допринася за стабилността на целия регион. Палмър се срещна и с черногорския президент Мило Джуканович и го информира за приоритетите на своята мисия: началото на преговорите за членство в ЕС за Северна Македония и Албания, рестартирането на диалога между Косово и Сърбия и решение за функционирането на Босна и Херцеговина. \r\n*** \r\n  Значителното увеличение на пристигането на бежанци и мигранти, регистрирано на егейските острови на Гърция през последните няколко седмици, е причина за безпокойство, тъй като показва, че Турция се стреми да използва проблема, за да напомни на Европейския съюз за критичната роля на Анкара в ограничаването на притока, пише електронното издание на гръцкия ежедневник  Kathimerini  в материал, представен без редакторска намеса. \r\nТова също е начин за нея да окаже натиск върху Гърция. Естествено, Турция се грижи бройката им да не е толкова прекомерна, че да премине определени червени линии. \r\nТова не е единствената причина за скока на пристигащите, тъй като Турция също има вътрешен интерес да намали броя на сирийските бежанци в страната, било чрез връщането им в „сигурни“ зони в Сирия, или чрез прехвърлянето им към Гърция. \r\nОсвен това сблъсъците в северозападно-сирийската провинция Идлиб допринасят за увеличението на броя на напускащите страната бежанци, което е съпътствано с опасения, че ислямските екстремисти ще се опитат да преминат границата като мигранти, за да избягат. За да бъде спряно това, службите за информация и сигурност от всички страни трябва да работят заедно активно. \r\nНе на последно място, трябва да се отбележи, че също така се забелязва промяна в състава на новите пристигащи, с подчертано увеличаване на съотношението на икономическите мигранти, тенденция, която се очаква да продължи в бъдеще. \r\nЩо се касае до това, как Гърция трябва да се справи с последната криза, единственият й избор в момента е да контролира по-добре морската си граница с колкото е възможно по-голяма помощ от Европа в Егейско море и сухоземната граница по река Марица, заедно с ускоряване на процедурите за убежище, депортация на тези, на които им е отказана защита и утилизация на съществуващите ресурси – всички области, в които усилията на предишното правителство се оказаха неадекватни. \r\nПрехвърлянето на мигранти и бежанци от островните лагери в съоръжения на континенталната част също трябва да продължи. Разбира се, единственият реален начин за решаване на проблема е на европейско равнище, където обаче има значителни разногласия относно това как трябва да се разпредели тежестта в рамките на Европейския съюз. \r\nПо-големи усилия от страна на Атина да общува с Турция на двустранно ниво - колкото и трудно да изглежда това в момента - също биха били полезни. \r\nВ дългосрочен план приоритетът трябва да бъде предотвратяването на насилствена радикализация на бежанци и мигранти в Гърция чрез осигуряване на тяхната гладка асимилация в обществото, а на този фронт образованието е най-ценният инструмент. \r\n*** \r\n  Европейският съюз възнамерява да засили диалога със страните от Западните Балкани, за да обясни ползите от финансирането чрез основните инструменти на инфраструктурните проекти на Общността, като същевременно призовава властите да обърнат специално внимание на осигуряването на инвестиции от други партньори, помагащи на региона да отговаря на стандартите на ЕС, заяви говорителят на ЕС Мая Кочиянчич пред Радио „Свободна Европа“, съобщава електронното издание на скопския вестник  „Независен“ . \r\nКочиянчич припомни, че финансирането на инфраструктура от страна на Брюксел включва безвъзмездни средства, заедно със заеми с атрактивни лихви. \r\n„Обратното е китайското финансиране, което идва почти изключително под формата на заеми със значителни финансови последици. Следователно правителствата трябва да внимават да не допускат тези инвестиции да прерастват във високи нива на задлъжнялост, което може да доведе до контрол на прехвърлянето на стратегически активи и ресурси в бъдеще\", предупреди говорителят на ЕС. \r\nТя подчерта, че регионът на Западните Балкани има ясна европейска перспектива и че част от този процес предполага и необходимостта от модернизиране на инфраструктурата в тези страни. \r\nСпоред европейските служители инвестициите в региона трябва да съответстват на високите стандарти за обществени поръчки и прозрачност. Освен това Кочианчич заяви, че ЕС очаква партньорите от Западните Балкани да изпълнят задълженията си по своите Споразумения за стабилизиране и асоцииране, „по-специално по отношение на държавните помощи и обществените поръчки и за защита на фискалната устойчивост на техните икономики и инвестиции“. \r\nМая Кочиянчич припомни, че ЕС е най-големият търговски и инвестиционен партньор в региона, като 70% от търговията на Западните Балкани с ЕС и 60% от преките чуждестранни инвестиции в региона идват от Съюза. „За разлика от това, по-малко от шест процента от търговията и чуждестранните инвестиции в региона идват от Китай\", подчерта представителят на Брюксел. \r\nОт 2015 г. насам ЕС засили подкрепата си за развитие на свързаността в региона с над 3,2 милиарда евро инвестиции, които създадоха работни места и интегрираха инфраструктурата на региона в общоевропейска мрежа, за да увеличат максимално икономическия потенциал и конкурентоспособност на региона.", "date": "2019.09.10", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/09/10/2697119/montana-tefter-s-izpisani-imena-i-sumata-ot-9400-lv-sa-namereni-v-doma-na-38-godishen-mazh-ot-s-zamfirovo-sled-signal-za-lihvarstvo.html", "text": "Тефтер с изписани имена и сумата от  9400 лв.  са намерени в дома на 38-годишен мъж от с. Замфирово, след сигнал за лихварство. Това съобщиха от  ОДМВР – Монтана . На 09 септември 2019 г. след сигнал за незаконна лихварска дейност и съхранение на акцизни стоки без български бандерол служители на сектор \"Противодействие на икономическата престъпност\" при ОДМВР Монтана, отдел \"Разследване\" при ОДМВР Монтана и РУ Берковица извършват проверка в частен дом в с. Замфирово, общ. Берковица, обитаван от 38-годишен жител. При проверката са намерени и иззети тефтер и бележник с изписани в тях имена и цифри срещу тях, както и сумата от около 9 400 лв., за чийто произход притежателят не може да даде обяснение. Иззет е и  0,085 кг. ситно нарязан тютюн, без необходимия по закон български акцизен бандерол. По случаите са образувани досъдебно производство по чл. 252, ал. 1 от НК и преписка по чл. 234 от НК в ОДМВР Монтана.", "date": "2019.09.10", "title": "Монтана: Тефтер с изписани имена и сумата от  9400 лв.  са намерени в дома на 38-годишен мъж от с. Замфирово след сигнал за лихварство"}
{"url": "http://www.focus-news.net/news/2019/09/10/2697116/montana-neizvesten-izvarshitel-s-kirka-e-povredil-dva-avtomobila-parkirani-na-bul-treti-mart.html", "text": "Неизвестен извършител с кирка е повредил два автомобила, паркирани на бул. „Трети март“. Това съобщиха от  ОДМВР – Монтана . На 09 септември 2019 г. между 14,30 ч. и 16,00 ч. на бул. \"Трети март\" неизвестен извършител с кирка е повредил два паркирани пред два съседни адреса леки автомобили \"Фолксваген Шаран\" и „Опел Зафира”с монтански регистрации, собственост на 45-годишна жена и 63-годишен мъж, живеещи на адресите. Повреждането е извършено чрез забиване на кирка в предните капаци на автомобилите. Местопроизшествията са посетени от дежурна оперативна група на РУ Монтана. Извършени са огледи и са образувани досъдебни производства за престъпление по чл. 216, ал. 1 от НК.", "date": "2019.09.10", "title": "Монтана: Неизвестен извършител с кирка е повредил два автомобила, паркирани на бул. „Трети март“"}
{"url": "http://www.focus-news.net/news/2019/09/10/2697115/mayor-aneta-ilieva-zam-nachalnik-na-voenno-okrazhie-pleven-v-grada-shte-se-sastoi-kontsert-na-predstavitelniya-ansambal-na-vaorazhenite-sili-i-duhov-orkestar-na-suhopatni-voyski.html", "text": "От 18.30 часа на откритата сцена на площад „Възраждане“ ще започне концерт на Представителния ансамбъл на Въоръжените сили и Представителния духов оркестър на Сухопътни войски в рамките на националната информационна кампания „Бъди войник“ в Плевен. Това каза за  Радио „Фокус“  Майор Анета Илиева, зам. началник на Военно окръжие - Плевен. ,,Зрителите ще могат да чуят изпълненията на Маргарита Хранова, Росица Кирилова, известният рецитатор Янко Лозанов, квартет „Армейска песен“, танцова формация „Алгара“, фолклорно трио „Ладена и др“, каза майор Анета Илиева. ,,В концерта ще се включат още Мажоретен състав и Първи ученически гвардейски духов оркестър към СУ „Ив. Вазов“ - Плевен, клуб по спортни танци „Дъга” към Военен клуб Плевен и клуб по български народни танци „Веселяци” – Плевен“, добави още майор Анета Илиева.  \r\nВиолета КРЪСТЕВА", "date": "2019.09.10", "title": "Майор Анета Илиева, зам. началник на Военно окръжие - Плевен: В града ще се състои концерт на Представителния ансамбъл на Въоръжените сили и духов оркестър на Сухопътни войски"}
{"url": "http://www.focus-news.net/news/2019/09/10/2697123/nsi-prez-yuli-2019-g-indeksat-na-produktsiyata-v-sektor-stroitelstvo-e-s-17-nad-ravnishteto-ot-predhodniya-mesets.html", "text": "По предварителни данни през юли 2019 г. индексът на продукцията в сектор „Строителство“, изчислен въз основа на сезонно изгладени данни, е с 1.7% над равнището от предходния месец. Това сочи  статистика на Националния статистически институт (НСИ) . \r\nКалендарно изгладените данни показват нарастване от 4.3% на строителната продукция през юли 2019 г. в сравнение със същия месец на 2018 година. \r\n Месечни изменения \r\nПрез юли 2019 г. индексът на произведената строителна продукция, изчислен от сезонно изгладени данни, е над равнището от предходния месец, като продукцията от гражданското/инженерното строителство се увеличава с 2.6%, а от сградното строителство - с 1.0%. \r\n Годишни изменения \r\nНа годишна база нарастването на строителната продукция през юли 2019 г., изчислено от календарно изгладени данни, се определя от положителния темп при сградното строителство, където ръстът е с 8.3%, докато при гражданското/инженерното строителство е регистрирано намаление с 0.8%.", "date": "2019.09.10", "title": "НСИ: През юли 2019 г. индексът на продукцията в сектор „Строителство“ е с 1.7% над равнището от предходния месец"}
{"url": "http://www.focus-news.net/news/2019/09/10/2697120/tvorba-na-vezhdi-rashidov-e-vklyuchena-v-prestizhen-katalog-na-savremennoto-izkustvo.html", "text": "Една от творбите, с която Вежди Рашидов участва като почетен гост-творец на прочутото Лондонско Биенале на изкуството 2019, е включена в издадения наскоро каталог на събитието. Това съобщиха от  Комисията по културата и медиите . В каталога са представени 120 автори от 40 държави. \r\nЛондонското Биенале на изкуството е една от най-авторитетните световни арт прояви, на което се канят утвърдени световни автори. То се проведе през месец май тази година в прочутата зала „Челси олд таун хол” и в експозицията централно място заемаше скулптурата „Странник” на Вежди Рашидов, който бе аплодиран от многобройната публика от ценители и творци. Координаторът на Биеналето Джефри Андрюс оцени участието му с думите: „Творбите на Вежди Рашидов са силни, изключително въздействащи и изразяват неговия съществен талант, те са изключителна придобивка за изложението”.   \r\nВ предговора към каталога е посочено, че Лондонското Биенале е особено престижно събитие, в което отбрани произведения на визуалното изкуство излъчват богати послания и обединяват нациите.", "date": "2019.09.10", "title": "Творба на Вежди Рашидов е включена в престижен каталог на съвременното изкуство"}
{"url": "http://www.focus-news.net/news/2019/09/10/2697125/plovdiv-dete-e-s-tezhka-cherepno-mozachna-travma-sled-padane-ot-vtoriya-etazh-na-zhilishtna-kooperatsiya-v-grada.html", "text": "Дете е прието в Университетската болница „Св. Георги“ в Пловдив с тежка черепно-мозъчна травма след падане от втория етаж на жилищна кооперация на бул. „Хаджи Димитър“ в града. Това съобщиха за  Радио „Фокус“ – Пловдив  от пресцентъра на лечебното заведение. В момента състоянието на детето, което е на година и три месеца, е стабилизирано и не се налага извършване на неврохирургична интервенция. Инцидентът се е случил в петък. Детето само е отворило прозорец и се покатерило на него, докато родителите му спели, след което е паднало от над 4 метра височина. То е намерено от съседи, които веднага подали сигнал на телефон 112. Социалните служби са уведомени за инцидента, образувано е досъдебно производство, а разследването продължава. \r\nТони МИХАЙЛОВ", "date": "2019.09.10", "title": "Пловдив: Дете е с тежка черепно-мозъчна травма след падане от втория етаж на жилищна кооперация в града"}
{"url": "http://www.focus-news.net/news/2019/09/10/2697124/evrostat-poveche-ot-chetiri-hilyadi-dushi-napuskat-sarbiya-vseki-mesets.html", "text": "По данни на Европейската статистическа служба (Евростат) повече от четири хиляди души, предимно млади хора, напускат Сърбия всеки месец, а годишно - 51 хил. души, предава македонската електронна медия  A1 On . \r\nИзследване на фондация „Фридрих Ерберт“ посочва като основна причина за напускане на младите икономическите проблеми, а оттам и „песимистичният поглед върху бъдещето на сръбското общество“. \r\nВ Сърбия, за разлика от останалите държави от региона, няма конкретни превантивни мерки, освен желанието да се формира експертен тим, който да изготви стратегия и конкретен план за намаляване на броя на напускащите страната, но и за обратното привличане на емигрантите в родината им, подчертават от редакцията. \r\n \r\n Тереза Герова", "date": "2019.09.10", "title": "Евростат: Повече от четири хиляди души напускат Сърбия всеки месец"}
{"url": "http://www.focus-news.net/news/2019/09/10/2697110/sarajevo-times-harvatskiyat-i-myusyulmanskiyat-chlenove-na-prezidiuma-na-bih-sa-otkazali-da-se-vidyat-s-yohanes-han-zashtoto-es-e-na-mnenie-che-gnp-ne-mozhe-da-e-uslovie-za-formirane-na-pravitelstvo-v-bosna.html", "text": "Хърватският и мюсюлманският членове на Президиума на Босна и Херцеговина (БиХ) Желко Комшич и Шефик Джаферович са информирали европейския комисар по разширяването Йоханес Хан, че една среща няма да промени нищо и че се надяват той да използва влиянието си, за да убеди сръбският представител в Президиума Милорад Додик да се съгласи на компромисно решение по отношение на приемането на Годишен план за действие (ANP), който е нужен за придвижване на страната по пътя й към членство в НАТО, пише електронното издание  Sarajevo Times . \r\nХан е поканил членовете на Президиума на БиХ, за да обсъдят прилагането на Споразумението за формиране на правителство на страната. Но Комшич и Джаферович са го информирали, че отказват, защото една среща няма да промени нищо. Това може да е продиктувано от коментарите на европейски лидери по-рано, че ANP не трябва да е предварително условие за формирането на власти на национално равнище в БиХ, с което е съгласна и Русия. \r\n \r\nПревод и редакция:", "date": "2019.09.10", "title": "Sarajevo Times: Хърватският и мюсюлманският членове на Президиума на БиХ са отказали да се видят с Йоханес Хан, защото ЕС е на мнение, че ГНП не може да е условие за формиране на правителство в Босна"}
{"url": "http://www.focus-news.net/news/2019/09/10/2697126/burgas-za-poredna-godina-obshtinata-podkrepya-kampaniyata-pod-nadslov-da-izchistim-balgariya-zaedno4.html", "text": "За поредна година Община Бургас подкрепя кампанията на „bTV Media Group“ под наслов „Да изчистим България заедно“.  Тя ще се проведе на 14 септември, събота. Това съобщиха от пресцентъра на  Общината . Тази година са определени 3 зони, които бургазлии могат не само да почистят, но и да съчетаят това с приятно прекарване на още няколко часа там, тъй като са сред най-живописните райони около града: \r\n1. Неохраняема плажна ивица след Северен плаж, към плаж „Солници“; \r\n2. Парк „Минерални бани“; \r\n3. Парк „Росенец“. \r\nВсички желаещи могат да се включат в почистването на определените зони, както и в почистването на междублокови пространства и градинки, като Община Бургас осигурява достатъчно количества чували и ръкавици. \r\nДо края на работния ден в петък – 13 септември, чували и ръкавици ще се раздават във всички териториални дирекции по жилищните комплекси, както и в административните сгради в кварталите на Бургас и съставните селища. \r\nВ самия ден на „голямото чистене“, 14 септември, от 9:30 до 11:00 ч., в пунктове на 3-те зони, определени за чистене, ще се раздават чували и ръкавици на хората, включили се в кампанията. \r\nКойто желае да почисти околоблоковите пространства по местоживеене, може да получи чували и ръкавици и в дирекция „Околна среда“, ул. „Шейново“ 24, ет. 2, в рамките на работното време. \r\nВажно е да знаем:  След почистването чувалите със събраните отпадъци трябва да бъдат изнесени в близост до път или до налични съдове за отпадъци! Община Бургас е създала организация за своевременно извозване чрез екипи на Консорциум „Титан Бургас“ и „Евроимпекс“ ЕООД. \r\nНапомняме, че продължава инициативата за събиране на пластмасови бутилки на Община Бургас и Общинско предприятие „Чистота ЕКО“. На 14 септември срещу предадени 3 килограма празни пластмасови бутилки в някой от 19-те Мобилни центъра за разделно събиране на отпадъци на територията на общината, ще получите безплатно 5 литра висококачествен пакетиран компост за вашата градина или стайни растения.", "date": "2019.09.10", "title": "Бургас: За поредна година Общината подкрепя кампанията под надслов \"Да изчистим България заедно4"}
{"url": "http://www.focus-news.net/news/2019/09/10/2697121/burgas-ucheni-ot-3-kontinenta-gostuvat-v-pomorie-na-xix-natsionalen-simpozium-polimeri.html", "text": "От 9 до 12 септември 2019 г. Поморие е домакин на XIX Национален симпозиум „Полимери” 2019. Това съобщиха от пресцентъра на  Община Поморие . Събитието се провежда под патронажа на кмета Иван Алексиев и се организира от Института по полимери към БАН, Университет „Проф. д-р Асен Златаров” – Бургас, Химико-технологичния и металургичен университет – София с подкрепата на Националния фонд „Научни изследвания” на МОН. Тазгодишното издание е посветено на 150-годишнината от създаването на Българската академия на науките. От 1967 г. симпозиумът  се е утвърдил като най-важният форум в страната за представяне и обсъждане на резултатите от научните изследвания във всички области на полимерната наука. Деветнадесетото издание на форума събра в ГХГ „Дечко Стоев” Поморие учени от 8 страни и 3 континента: Япония, Гърция, Холандия, Словакия, Румъния, Турция, САЩ и България. \r\n„За  мен е чест и изключително удоволствие да приветствам всички вас в нашия град! Щастлив съм, че именно Поморие дава среща на толкова много уважавани учени не само от България, но и от чужбина. Светила като вас издигат това събитие до високо академично ниво, допринасяйки за разширяване и задълбочаване на познанията в областта на полимерната наука и технологии”, каза на официалното откриване кметът Иван Алексиев. Освен него, приветствия към всички участници поднесоха народният представител Ася Пеева и проф. Севдалина Турманова, която е заместник областен управител на Бургас, регионален представител на БАН и един от организаторите на симпозиума.  \r\nВ следващите няколко дни учените ще обсъдят най-новите открития и разработки в областта на химията на полимерите, материалите и технологиите, като фокусът тази година е поставен върху следните теми: напредък в синтеза и характеризиране на полимерите; полимерно инженерство, обработка и рециклиране; полимерни наночастици и нанокомпозити; биополимери и био-свързани материали; иновативни технологии и приложения; моделиране и теория на реакцията.", "date": "2019.09.10", "title": "Бургас: Учени от 3 континента гостуват в Поморие на XIX Национален симпозиум „Полимери”"}
{"url": "http://www.focus-news.net/news/2019/09/10/2697132/dobrich-67-broya-dreben-rogat-dobitak-kozi-i-ovtse-sa-bili-otkradnati-ot-zemlishteto-na-s-krupen.html", "text": "67 броя дребен рогат добитък, кози и овце са били откраднати от землището на с. Крупен. Това съобщиха от  ОДМВР – Добрич . На 9 септември около 19:00 часа е получено съобщение за извършена кражба на 67 броя дребен рогат добитък, кози и овце. Животните са били оставени без надзор в землището на с. Крупен, обл. Добрич. По случая е образувано досъдебно производство.", "date": "2019.09.10", "title": "Добрич: 67 броя дребен рогат добитък, кози и овце са били откраднати от землището на с. Крупен"}
{"url": "http://www.focus-news.net/news/2019/09/10/2697131/ivanka-kirkova-ruo-plovdiv-do-nyakolko-mesetsa-v-uchilishtata-ot-oblastta-shte-startira-proekt-za-kvalifikatsiya-na-uchitelite-za-it-tehnologii.html", "text": "До няколко месеца в училищата в Пловдивска област ще стартира проект за квалификация на учителите за IT технологии. Това съобщи в интервю за  Радио „Фокус” - Пловдив  началникът на РУО Иванка Киркова. Модернизацията на образованието е един от приоритетите в работата на Регионалното управление по образование в Пловдив. „Това означава не само промяна в училищната стая, но и във философията на образователния процес – да подхождаме индивидуално, да провокираме интереса и да търсим резултати. Именно те са в центъра на общата ни работа. Това ще бъде подкрепено и с дигитализацията на образованието”, каза още Киркова. По думите ѝ във всяко училище ще има безплатен интернет, финансиран от държавата, всяко училище ще има възможност да кандидатства за въвеждане на електронна дейност като участва в националните програми и като се възползва от финансирането, което осигурява държавата. Детските градини пък ще могат да кандидатстват за интерактивни дъски и лаптоп. \r\nИванка Киркова добави, че в областта 37 училища вече са въвели електронни дневници от общо 194. Според нея са нужни усилия от страна на учителите, но те не са чак толкова големи, тъй като платформите са така разработени, че са интуитивни и не е необходимо учителят да става информатик. Той трябва да има елементарни познания, които с кратка работа може да овладее.„Аз лично бих се доверила и на знанията на учениците, те също биха могли да бъдат помощници на учителя в този процес”, каза още Киркова. \r\nСпоред началника на РУО Иванка Киркова всички училища в областта се стремят към това да се дигитализира учебният процес, като според приоритетите и според възможностите си се включват. \r\nЦветана ТОНЧЕВА", "date": "2019.09.10", "title": "Иванка Киркова, РУО - Пловдив: До няколко месеца в училищата от областта ще стартира проект за квалификация на учителите за IT технологии"}
{"url": "http://www.focus-news.net/news/2019/09/10/2697129/nsi-prez-yuli-2019-g-oborotat-v-targoviyata-na-drebno-narastva-s-37-v-sravnenie-sas-sashtiya-mesets-na-minalata-godina.html", "text": "През м. юли 2019 г. оборотът в търговията на дребно нараства с 3,7% в сравнение със същия месец на миналата година. Това сочи статистика на   Националния статистически институт . \r\nПо предварителни сезонно изгладени3 данни през юли 2019 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 1.0% спрямо предходния месец. \r\nПрез юли 2019 г. оборотът в търговията на дребно, изчислен въз основа на календарно изгладени4 данни, нараства с 3.7% в сравнение със същия месец на предходната година. \r\nМесечни изменения \r\nПрез юли 2019 г. се наблюдава увеличение на оборота спрямо предходния месец при търговията на дребно с нехранителни стоки - с 1.5%, търговията с автомобилни горива и смазочни материали - с 1.0%, и търговията на дребно с хранителни стоки, напитки и тютюневи изделия - с 0.9%.  \r\nВ търговията на дребно с нехранителни стоки, без търговията с автомобилни горива и смазочни материали по-значителен ръст се наблюдава в търговията на дребно с компютърна и комуникационна техника и търговията на дребно чрез поръчки по пощата, телефона или интернет - съответно с 8.2 и 7.0%.  \r\nГодишни изменения \r\nПрез юли 2019 г. в сравнение със същия месец на 2018 г. оборотът нараства при търговията на дребно с автомобилни горива и смазочни материали (с 6.9%), търговията на дребно с нехранителни стоки, без търговията с автомобилни горива и смазочни материали (с 4.6%) и търговията на дребно с хранителни стоки, напитки и тютюневи изделия (с 1.3%). \r\nПо-значителен ръст при търговията на дребно с нехранителни стоки, без търговията с автомобилни горива и смазочни материали е отчетен при търговията на дребно чрез поръчки по пощата, телефона или интернет - с 27.8%. Спад е регистриран при търговията на дребно с фармацевтични и медицински стоки - с 6.7%.", "date": "2019.09.10", "title": "НСИ: През юли 2019 г. оборотът в търговията на дребно нараства с 3,7% в сравнение със същия месец на миналата година"}
{"url": "http://www.focus-news.net/news/2019/09/10/2697130/burgas-postavena-e-vending-mashina-za-knigi-v-ekspotsentar-flora.html", "text": "След медомата беше поставена още една вендинг машина в Експоцентър „Флора“. Това съобщиха от пресцентъра на  Община Бургас . Тя е съвместна инициатива на Visa и Ozone.bg, предоставяща нови книги на всеки, който желае да почете, а после да върне изданието обратно. Това става безплатно. За целта е нужно просто да прокараш през електронен четец карта Visa с магнитна лента и вратата се отваря. \r\nКнигоматът ще остане в Бургас около два месеца, така че побързайте да се възползвате. Вътре са заредени любопитни заглавия, а Морската градина на Бургас е място, което превръща четенето в удоволствие.", "date": "2019.09.10", "title": "Бургас: Поставена е вендинг машина за книги в Експоцентър „Флора“"}
{"url": "http://www.focus-news.net/news/2019/09/10/2697127/nsi-indeksat-na-promishlenoto-proizvodstvo-prez-yuli-2019-g-narastva-s-08-v-sravnenie-s-yuni-2019-g.html", "text": "По предварителни данни сезонно изгладеният индекс на промишленото производство през юли 2019 г.  нараства с 0,8% в сравнение с  юни 2019 г. Това сочи статистика на  Националния статистически институт . \r\nПрез юли 2019 г. календарно изгладеният индекс  на промишленото производство намалява с 0.9% спрямо съответния месец на 2018 година. \r\nМесечни изменения \r\nПрез юли 2019 г. увеличение спрямо предходния месец е регистрирано в добивната промишленост - с 6.9%, и в производството и разпределението на електрическа и топлоенергия и газ - с 1.4%, а намаление - в преработващата промишленост - с 0.1%. \r\nПо-значителен спад в преработващата промишленост се наблюдава при: ремонта и инсталирането на машини и оборудване - с 12.5%, производството на текстил и изделия от текстил, без облекло - с 6.6%, обработката на кожи; производството на обувки и други изделия от обработени кожи без косъм - с 5.4%. По-съществено увеличение е регистрирано при: производството на тютюневи изделия - с 39.8%, производството, некласифицирано другаде - с 11.9%, производството на превозни средства, без  автомобили - с 11.2%, производството на лекарствени вещества и продукти - със 7.1%. \r\n Годишни изменения \r\nНа годишна база спад на индекса на промишленото производство, изчислен от календарно изгладените данни, е отчетен в производството и разпределението на електрическа и топлоенергия и газ - с 2.4%, и в преработващата промишленост - с 1.1%, а ръст - в добивната промишленост - с 4.4%. \r\nПо-значително намаление в преработващата промишленост спрямо съответния месец на предходната година се наблюдава при: производството на метални изделия, без машини и оборудване - с 19.2%, производството на облекло - с 8.4%, производството на текстил и изделия от текстил, без облекло - с 6.9%, производството на основни метали - с 5.1%. Най-голямо увеличение е отчетено при: производството, некласифицирано другаде - с 29.5%, производството на превозни средства, без  автомобили - с 25.8%, печатната дейност и възпроизвеждането на записани носители - с 18.3%, производството на лекарствени вещества и продукти - с 13.4%.", "date": "2019.09.10", "title": "НСИ: Индексът на промишленото производство през юли 2019 г.  нараства с 0,8% в сравнение с  юни 2019 г."}
{"url": "http://www.focus-news.net/news/2019/09/10/2697136/burgas-traditsionnata-godishna-izlozhba-na-burgaska-fotografska-obshtnost-shte-bade-otkrita-na-12-septemvri.html", "text": "Традиционната годишна изложба на Бургаска фотографска общност (БФО) ще бъде открита за разглеждане на 12 септември от 18.00 часа. Мястото е експоцентър „Флора“, съобщиха от пресцентъра на  Община Бургас . \r\nВече 11 години авторите от БФО са неразделна част от културния живот на града. До днес те са реализирани повече от 70 изложби и други фотографски проекти, които са били представени в Бургас, София, Габрово, Стара Загора, Казанлък, Благоевград и в чужбина. В Сдружението членуват 34 фотографи – професионалисти и любители, обединени от влечението си към това изкуство, но всеки от тях има свой собствен стил, технически похвати и естетически виждания. \r\nВ своите фотографии членовете на общността не само споделят уловените от тях мигове, но и усещането си за красотата и очарованието във всеки един детайл, както и своите творчески търсения. \r\nТази година в изложбата участват 19 автори с над 40 снимки, като отново са застъпени всички жанрове – портретна, пейзажна, улична, актова, абстрактна и минималистична фотография. Тя може да бъде разгледана в дните до 28 септември при вход свободен.", "date": "2019.09.10", "title": "Бургас: Традиционната годишна изложба на Бургаска фотографска общност ще бъде открита на 12 септември"}
{"url": "http://www.focus-news.net/news/2019/09/10/2697128/burgas-v-grada-shte-bade-predstavena-novata-kniga-na-poeta-peyo-panteleev-edin-edna-edno-edni-basni-i-shantavini.html", "text": "От 18.00 часа обичаният бургаски поет Пейо Пантелеев ще зарадва почитателите си с най-новата си книга „Един, една, едно, едни басни и шантавини“. Това съобщиха от пресцентъра на  Община Бургас . Премиерата ще се състои в зала „Георги Баев“ на КЦ „Морско казино“. Прекрасните стихове на поета са намерили място в сърцето на почитателите на поезията, както и в творчеството на редица популярни изпълнители, сред които Ваня Костова, Тони Димитрова, Фамилия „Тоника“, Боян Михайлов, Галя Ичеренска. \r\nКнигата „Един, една, едно, едни басни и шантавини“ може да се определи като творческа провокация – за първи път басни, общо 24 на брой. Чрез тях Пейо Пантелеев изразява позиция по различни актуални теми с чувство за хумор. Авторът посочва, че книгата е за деца, но е „разрешена“ и за възрастни. Целта е да не губим чувството си за хумор и да накараме хората да се усмихват. \r\nВ творческата вечер ще вземат участие Ицко Финци, Марияна Праматарова, Евгени Апостолов, Румяна Кралева и др. \r\nПроявата се реализира с подкрепата на Община Бургас, входът е свободен.", "date": "2019.09.10", "title": "Бургас: В града ще бъде представена новата книга на поета Пейо Пантелеев „Един, една, едно, едни басни и шантавини“"}
{"url": "http://www.focus-news.net/news/2019/09/10/2697133/kardzhali-politsiyata-razsledva-sluchay-na-domashno-nasilie-i-zaplahi-za-ubiystvo.html", "text": "Полицията разследва случай на домашно насилие и заплахи за убийство. Това съобщиха от  ОДМВР - Кърджали . Проверката за отправени закани за убийство в условията на домашно насилие е започната в РУ - Ардино с постановление на Районната прокуратура. 45-годишен от село Бял извор нанесъл побой на 38-годишната си съпруга със заплахи за убийство. Група „Охранителна полиция“ в РУ - Ардино продължава работата по случая.", "date": "2019.09.10", "title": "Кърджали: Полицията разследва случай на домашно насилие и заплахи за убийство"}
{"url": "http://www.focus-news.net/news/2019/09/10/2697134/burgas-kristof-lamber-oglavi-zhurito-za-petoto-izdanie-na-cinelibri.html", "text": "Кристоф Ламбер оглави журито за петото издание на CineLibri. Това съобщиха от пресцентъра на  Община Бургас . Петото издание на единствения кинофестивал у нас, фокусиран върху адаптацията на литературни произведения на голям екран, ще срещне публиката с именити писатели, сценаристи, режисьори, актьори и продуценти. Още на 6 октомври в кино Люмиер „Лидл“ от 20.00 часа ще се състои премиера на филма „Заличено момче“ в присъствието на Гарард Конли, автор на едноименната мемоарна книга, издадена от „Колибри“ в партньорство с фондация Сингъл Степ. Удостоен с множество награди, в т.ч. две номинации за „Златен глобус“, филмът на режисьора Джоуел Еджъртън разказва покъртителна лична история, в която блестят актьорите Лукас Хеджис, Никол Кидман, Ръсел Кроу. Освен на 6 октомври зрителите ще имат възможност да се срещнат с Гарард Конлина 7 октомври във Варна, на 8 в Бургас и на 9 в Пловдив. \r\nПопулярният актьор и продуцент Кристоф Ламбер е тазгодишният председател на елитното жури на CineLibri. Отговорността за избора на най-добра филмова адаптация „шотландският боец“ ще сподели с не по-малко знаменитите си колеги.  Сред тях е известният шведски писател и журналист Давид Лагеркранс, който пое нечувано предизвикателство и създаде три продължения на култовата трилогия „Милениум“, затвърдили световната му слава. Лагеркранс ще се срещне с българската публика на 12 октомври от 19.00 часа в литературен клуб „Перото“ в НДК. Повод за събитието е българското издание на The Girl Who Lived Twice, което носи заглавие „Тя, която трябваше да умре“. Гостуването се реализира в рамките на Шведската седмица в София, която ще се състои между 3 и 13 октомври 2019 г. с цел популяризиране на шведския бизнес и култура. Организатори са Шведско-българската търговска камара и местни партньори. Друго съвместно събитие – акцент в документалната селекция на фестивала тази година, е филмът Мъжът, който си играеше с огъня, посветен на Стиг Ларшон. \r\nВ журито влиза и френският кинорежисьор от румънски произход Раду Михайлеану („Концертът“, „Изворът на жените“), чиито творби му донесоха богата колекция от отличия, в т.ч. награди от Международния кинофестивал в Берлин и номинации за „Златна палма“ и за „Сезар“. В момента Михайлеану работи по 8-серийна екранизация на книгата „Сбогом, Шанхай“, подписана от големия български писател и киносценарист Анжел Вагенщайн – става дума за мащабна копродукция на Gaumont, France Television, Rai Uno и ZDF, чиито снимки започват догодина. \r\nВ качеството си на член на журито у нас пристига и ослепителната италианска актриса и защитничка на обществени каузи Лоредана Каната („Младост“, „Неапол във воали“). Към прочутите чуждестранни арбитри се присъединява българската театрална и кинозвезда Ирини Жамбонас, която наскоро беше удостоена с наградата „Сърцето на Сараево“ за участието си във филма „В кръг“ на режисьора Стефан Командарев. Жамбонас участва и във филма „Посоки“ на Командарев, номиниран в категория „Особен поглед“ на Международния кинофестивал в Кан, има множество отличия за ролите си в театъра. \r\nCineLibri 2019 се провежда с подкрепата на Столична програма „Култура“, Национален фонд „Култура“, Национален филмов център, фонд „Култура“ на Община Варна, Община Бургас, Община Габрово; с изключителното партньорство на Vivacom и със съдействието на УниКредит Булбанк. Фестивалът е част от Календара на културните събития на Столична община за 2019 г. Всички партньори и съмишленици са обявени на официалната страница www.cinelibri.com.", "date": "2019.09.10", "title": "Бургас: Кристоф Ламбер оглави журито за петото издание на CineLibri"}
{"url": "http://www.focus-news.net/news/2019/09/10/2697138/focus-nad-70-dushi-sa-raneni-pri-pozhar-v-bolnitsa-v-dyuseldorf.html", "text": "Един човек е загинал, най-малко 72-ма други са ранени при пожар в болница в Дюселдорф, съобщава германското издание  Focus . \r\nСъгласно разпространената информация, пожарът е избухнал късно в понеделник в една от камерите на втория етаж на клиника, разположена в района на Пемфорфорт. Димът се е разпространил бързо по етажите на сградата, в резултат на което е починал пациент на 77-годишна възраст. \r\nСъстоянието на седем души се оценява като изключително тежко. Повечето са пострадали от гъстия дим. Огънят вече е потушен, но причините за избухването му все още се разследват. \r\n \r\n Тереза Герова", "date": "2019.09.10", "title": "Focus: Над 70 души са ранени при пожар в болница в Дюселдорф"}
{"url": "http://www.focus-news.net/news/2019/09/10/2697139/api-vremenno-dvizhenieto-ot-km-44-do-km-45-na-am-trakiya-v-posoka-sofiya-se-osashtestvyava-v-ednata-lenta-poradi-remontni-deynosti.html", "text": "Временно движението от км 44 до км 45 на АМ „Тракия“ в посока София се осъществява в една лента поради ремонтни дейности на асфалтовата настилка. Това съобщиха от пресцентъра на  Агенция \"Пътна инфраструктура\" .Ограничена е активна лента, като движението се извършва в изпреварваща лента.", "date": "2019.09.10", "title": "АПИ: Временно движението от км 44 до км 45 на АМ \"Тракия\" в посока София се осъществява в едната лента поради ремонтни дейности"}
{"url": "http://www.focus-news.net/news/2019/09/10/2697140/ivanka-kirkova-ruo-plovdiv-remontite-v-uchilishtata-v-oblastta-shte-priklyuchat-navreme.html", "text": "Ремонтите в училищата в областта ще приключат навреме. Това съобщи в интервю за  Радио „Фокус” - Пловдив  началникът на РУО Иванка Киркова. „По последни данни ще приключим навсякъде навреме, надявам се всички договори да бъдат изпълнени, нямаме информация някой от ремонтите да продължи”, добави Киркова. \r\nНачалникът на РУО - Пловдив посочи още, че се очаква стартиране на саниране на няколко професионални гимназии в областта по Оперативна програма „Региони в растеж 2014-2020“. В зависимост от датата на започване на санирането ще бъдат взети мерки за обезпечаването на учебния процес. Киркова уточни още, че ще бъдат санирани Професионална гимназия по Битова техника - Пловдив и Професионална Гимназия „Цар Иван Асен ІІ“ - Асеновград. \r\nПрез юни тази година рухна част от изолацията от последния етаж на Професионална гимназия по Битова техника в Пловдив и ремонтът е наложителен. \r\nИванка Киркова добави още, че в областта не се очаква да има закрити училища. \r\nЦветана ТОНЧЕВА", "date": "2019.09.10", "title": "Иванка Киркова, РУО - Пловдив: Ремонтите в училищата в областта ще приключат навреме"}
{"url": "http://www.focus-news.net/news/2019/09/10/2697137/die-welt-zashto-tryabva-da-posetite-balgariya-segai.html", "text": "Вторият по големина град в България – Пловдив, е Европейска столица на културата за 2019 г. Дори и само този единствен град предлага много на посетителите си, но има още много причини да пътувате до балканската държава, пише Кристофер Неринг в статия за германския национален ежедневник  Die Welt . Авторът живее повече от две години в страната ни с цел проучване на Държавния архив за дейностите на ЩАЗИ \r\nБългария все още е неизвестна като туристическа дестинация. Експериментът на Комунистическата партия, който започва в края на 50-те години на миналия век за създаването на „Червената Ривиера“ на Черноморието като евтина ваканционна дестинация за Запада, продължава да работи и до днес: ол инклузив предложенията за почивки и празници може да бъдат резервирани за всяко кътче, при това на цени, които не биха привлекли всеки местен към крайбрежието на страната. Но престоят в България се превръща в преживяване. \r\nПловдив: Пиршество в столицата на културата \r\nПловдив е вторият най-голям град в страната, най-старият по продължителност на заселването град в Европа и един от най-древните в света като цяло. Известен е с историческия си център и с римския амфитеатър, заедно с италианската Матера, градът сега е Европейска столица на културата. Разположен в равнината на Марица между Стара планина и Родопите, до него може да се стигне от столицата София за два часа. \r\nНай-добрият начин да започнете деня е да отидете до едно от многото кафенета на тротоарите в пешеходната зона и да поръчате турски сладкиши като баклава или толумбички . Най-красиво е привечер, пише авторът, като препоръчва на гостите на града да се разходят из Стария град и да си купят билет за някое от събитията в Античния театър. „Ако не са останали, почерпете се с малко хапване в модерните заведения в квартал Капана и чуйте звуците, които идват от разположения в съседство амфитеатър“. \r\n„След това идва най-важното: храната. Обилното хранене в ресторанти и има висока културна стойност. Банкетите служат като сложен съпровод за дискусии относно политиката, шегите и дългата история на германско-българската солидарност“, уверен е авторът, като предлага на читателите си съвети за това какви напитки и ястия да подберат – ракия и задължителната шопска салата, мезе, скара, мусака или гювечи. На вегетарианците се препоръчват чушки бюрек или печени чушки с доматен сос. \r\nЗа да „слегне храната“, Пловдив предлага някои възможности за разходки пеша. Градът е построен между седем хълма, шест от които се издигат и до днес. Най-красив безспорно е Бунарджик, на чийто връх паметник на руски войник отбелязва Освобождението от османско владичество през 1878 година. \r\nПо посока на войника са Родопите, идеални за туризъм . Възможно е също така за един ден от Пловдив да стигнете до Бачковския манастир или Асеновградската крепост. На север от столицата на културата можете да се насладите и на контрастна програма: престой в Хисаря или Павел баня. \r\nВ материала следват препоръки за посещение в Мелник, Априлци и черноморската ни перла – Созопол. На читателите се предлага информация за най-известните събития в тези градове. \r\nВ последния абзац авторът припомня на читателите за това какво свързва българи и германци – като например скулпторът и художник Христо Явашев – Кристо. Припомня се и за Валя Балканска. Дори световна звезда на съвременната литература свързва Германия и България: Илия Троянов, чието семейство бяга от България в Германия през 1971 г. \r\nПодчертава се, че немският е вторият най-изучаван език в България. На първо място е руският, а на трето място е английският. Немските училища в страната подготвят десетки хиляди българи за обучението им в Германия. \r\n \r\n Тереза Герова", "date": "2019.09.10", "title": "Die Welt: Защо трябва да посетите България сега?"}
{"url": "http://www.focus-news.net/news/2019/09/10/2697135/dobrich-registriran-e-nov-sluchay-na-afrikanska-chuma-po-divite-svine-v-oblastta.html", "text": "Регистриран е нов случай на африканска чума по дивите свине в областта. За това съобщи д-р Борислав Каменов, директор на Областната дирекция по безопасност на храните в добруджанския град. Днес се проведе редовно заседание на Областната епизоотична комисия, предаде кореспондентът на  Радио „Фокус” – Варна .  От общо 4 проби, взети от диви прасета, открити в района на Държавно горско стопанство (ДГС) –Тервел, 2 от пробите са положителни. Взети са всички необходими мерки за предотвратяване на разпространението на болестта, посочи д-р Каменов. Бе представена информация и за нови случаи на Африканска чума по свинете в страната и съседна Румъния. Почти е приключило изплащането на обезщетение на стопанства, където са били отглеждани и ликвидирани прасета в така наречения „заден двор“. Предстои да бъдат направени плащания в Община Генерал Тошево в четвъртък и петък, а утре приключва изплащането на обезщетения в Община Добричка, която е най-голямата не само в областта, но и в страната. От подадени 1120 заявления за финансово подпомагане са одобрени 1108, съобщи д-р Каменов. Около 800 стопанства в областта вече са получили парите. Днес ще бъдат изплатени на още 150 стопанства и остават в следващите дни 50 стопанства, на които да бъдат изплатени обезщетения. На заседанието на Областната епизоотична комисия бе съобщено, че предстои провеждането на Национално състезание за ловци и кучета-птичари край село Миладиновци. До този момент Областната дирекция по безопасност на храните в Добрич не е била уведомена и д-р Борислав Каменов изрази известни опасения, че в сегашната обстановка на АЧС провеждането на такива мероприятия с участници от области с регистрирани случаи на болестта крие опасност. От  Националното ловно-рибарско сдружение „Съюз на ловците и риболовците в България“, съвместно със сдружение „Ловно-рибарско дружество – Добрич“ организират зонален кръг от турнира „Свети Хуберт“ - изпитание за ловец и кучета-птичари. Състезанието ще се проведе на бившия военен полигон „Ябълково“ до село Миладиновци в община Добричка. Събитието е на 15 септември от 9,00 часа. Ще участват ловци, членуващи в сдружението от областите Варна, Шумен, Силистра, Търговище, Разград, Русе, Габрово, Велико Търново и Добрич. \r\nЖулиета НИКОЛОВА", "date": "2019.09.10", "title": "Добрич: Регистриран е нов случай на африканска чума по дивите свине в областта"}
{"url": "http://www.focus-news.net/news/2019/09/10/2697141/burgas-predstoi-otkrivaneto-na-festivala-sedmitsa-na-severen-kavkaz-v-balgariya-v-ekspozitsionen-tsentar-flora.html", "text": "В 12.30 часа ще бъде открит Фестивал “Седмица на Северен Кавказ в България“ в ЕЦ „Флора“. Това съобщиха от пресцентъра на  Община Бургас . Фестивалът е фокусиран върху туризма и развитието на приятелски взаимоотношения между Бургас и градовете от този регион. Програмата включва презентации, дискусии и делови срещи. На откриването ще присъстват зам.-министри от България и Русия.", "date": "2019.09.10", "title": "Бургас: Предстои откриването на фестивала \"Седмица на Северен Кавказ в България\" в Експозиционен център \"Флора\""}
{"url": "http://www.focus-news.net/news/2019/09/10/2697122/prokuraturata-mvr-i-dans-shte-napravyat-izyavlenie-v-sgradata-na-mvr.html", "text": "От 14.00 часа в сградата на МВР, ръководствата на Прокуратурата на Република България, МВР и ДАНС ще направят изявление. Това съобщиха от пресцентъра на  Прокуратура на Република България .", "date": "2019.09.10", "title": "Прокуратурата, МВР и ДАНС ще направят изявление в сградата на МВР"}
{"url": "http://www.focus-news.net/news/2019/09/10/2697142/vitseprezidentat-iliyana-yotova-detsata-ni-davat-urok-s-protegnati-ratse-da-zamenim-stenite-koito-razdelyat.html", "text": "Трябва да се поучим от децата си как да заменим стените с протегнатите ръце един към друг, да искаме да опознаваме и разбираме другия. Това послание изпрати вицепрезидентът Илияна Йотова от сцената на XII Международен фестивал на изкуствата за деца и младежи „Орфей в Италия“, който се провежда под неин патронаж, съобщиха от  прессекретариата на държавния глава . От 2012 г. вицепрезидентът на Република България е патрон на този фестивал, чието начало е поставено през 2007 г. в италианския град Лидо ди Йезоло.    \r\nКонкурсът се организира от Арт център „Кърнолски“ в сътрудничество с италианската асоциация И.Т.А.К.А и местната община. В тазгодишното издание над 500 участници от 10 страни ще се изявят със своите таланти до 14 септември. България е представена от 70 деца и младежи от различни краища на страната. Председател на Арт център „Кърнолски“ е Димитър Кърнолски – син, потомък на известния български композитор Димитър Кърнолски. Заедно със Снежана Полихронова – Кърнолски двамата развиват успешно наследената от композитора дейност.    \r\nВицепрезидентът поздрави организаторите от Арт център „Кърнолски“ за постоянството и енергията, с които работят за развитие на културата и в България, и в Италия, и в Гърция. Благодарности за подкрепата вицепрезидентът Йотова отправи към „ценните приятели на България“ в Италия.  \r\n„Културата е най-силният антидот срещу агресията сред децата и отчуждаването“, изтъкна Илияна Йотова. По думите на вицепрезидента не трябва да се правят компромиси с културата и тя не бива да пада жертва на бюджетни ограничения. Илияна Йотова подчерта, че в днешния несигурен и разделен свят имаме най-голяма нужда от култура, от изкуство. „Те са най-прекият път към единството и мира“, посочи вицепрезидентът.  \r\nКъм художествените ръководители Илияна Йотова се обърна с думите: Вие сте основният заряд за развитието на нашите деца.  \r\nПо-рано вицепрезидентът разговаря с кмета на Лидо ди Йезоло Валерио Дзоджа. Двамата обсъдиха сътрудничеството в сферите на културата и туризма.", "date": "2019.09.10", "title": "Вицепрезидентът Илияна Йотова: Децата ни дават урок – с протегнати ръце да заменим стените, които разделят"}
{"url": "http://www.focus-news.net/news/2019/09/10/2697147/vitsepremierat-ekaterina-zaharieva-shte-se-sreshtne-s-ministara-na-vanshnite-raboti-na-gartsiya-nikolaos-dendias.html", "text": "Вицепремиерът и министър на външните работи Екатерина Захариева ще приеме министъра на външните работи на Република Гърция Николаос Дендиас в МВнР на 11 септември 2019 г. Това съобщиха от пресцентъра на  Министерството на външните работи . \r\nНиколаос Дендиас, който пое поста на външен министър на 9 юли 2019 г., е на първо посещение у нас.  \r\nЕкатерина Захариева ще се срещне с Николаос Дендиас за разговор на четири очи в 11.30 часа, в 11.50 часа ще се състоят пленарни разговори между двете делегации, а в 12.45 часа двамата министри ще направят изявления пред медиите.   \r\nБългария и Гърция са стратегически партньори. Двете страни ще отбележат 140 г. от установяване на дипломатически отношения през 2020 г.  \r\nГърция е сред първите пет най-значими инвеститори в България. За първото тримесечие на 2019 г. стокообменът между двете държави е отбелязал ръст от 6.8% в сравнение със същия период на миналата година и е достигнал 817.1 млн. евро.", "date": "2019.09.10", "title": "Вицепремиерът Екатерина Захариева ще се срещне с министъра на външните работи на Гърция Николаос Дендиас"}
{"url": "http://www.focus-news.net/news/2019/09/10/2697146/burgas-v-grada-shte-se-provede-festival-na-ribata-i-vinoto.html", "text": "На 13, 14 и 15 септември в Бургас ще се проведе Фестивалът на рибата и виното, а в последния ден публиката и специално жури на фестивала ще изберат \"Най-добрата рибена чорба на Бургас\". Това съобщиха от пресцентъра на  Община Бургас . \r\nВ конкурса могат да се включат заведения от града, амбицирани да покажат най-доброто от менюто си и да се впуснат в оспорваната надпревара. Победителят ще получи специален приз, който да окачи в заведението си като удостоверение, че именно това място предлага най-добрата рибена чорба в Бургас.За целта всички желаещи трябва да сготвят и донесат специалитета на 15 септември 2019 (неделя), в 13 часа на Фестивала на рибата и виното. Предварително потвърждение за участие се изисква на info@streetfoodfest.bg. Фестивалната зона ще събере на едно място кулинарни шатри, а готвачите им ще приготвят пресни морски деликатеси директно пред посетителите. Селектирани изби от цялата страна ще представят най-добрите си вина, допълнени със съвети какво питие с каква храна трябва да съчетаваме. И през трите дни Детска зона ще забавлява най-малките. Тематични работилници на морска тематика ще провокират децата да рисуват, да правят сувенири, да открият своите таланти. Очакват ни още цирково шоу, кулинарни демонстрации, професионални консултации от сомелиер, много игри, състезания и конкурси, подкрепени с атрактивни награди. Популярни бургазлии също ще ни покажат кулинарните си умения, приготвяйки рибни специалитети. \r\nВсеки фестивален ден ще приключва с атрактивни концерти и прожекции на филми, свързани с морето. Ще гледаме \"Корави старчета\" на 13.09, петък, и \"Летовници\" на 14.09, събота. В музикалната програма ще се включат \"Обратен ефект\" и бургаската група \"Силует\", група \"P.I.F.\" и Miry (Мирян Костадинов), \"Тоника СВ\" и Панайот Панайотов. \r\nФестивалната зона ще бъде разположена до експоцентър \"Флора\" в Морската градина и ще работи от 11 до 22:30 всеки ден. Входът е свободен!", "date": "2019.09.10", "title": "Бургас: В града ще се проведе Фестивал на рибата и виното"}
{"url": "http://www.focus-news.net/news/2019/09/10/2697149/sliven-v-grada-se-provede-natsionalnoto-sastezanie-po-debati-tuida-open.html", "text": "Национално състезание по дебати „Туида Open“ 2019  във формат британски парламентарен се проведе за трети път в Сливен. Това съобщиха от пресцентъра на  Община Сливен . Състезанието се провежда с партньорството на Национална асоциация по дебати с финансовата подкрепа на Общински съвет и Община Сливен и с  домакинството на СОУ „П. К. Яворов“ и ОУ „Хр. Ботев“ - Сливен. \r\nКлуб по дебати „Туида“ при Младежки дом – Сливен тази година участва с рекорден брой отбори - седем. Треньори са  Даниела Стоева, която е и председател на Младежки общински съвет  и Анелия Иванова. Голям успех за сливенския клуб извоюваха Бояна Баева и Маргарита Стоянова, които се класираха на полуфинал като дебатираха с ученици от FELS – Първа английска гимназия – гр. София и Американския колеж - гр. София. Темата беше: „Това правителство вярва, че веган активистите трябва повече да се грижат за вредното въздействието на околната среда от отглеждането на животни, отколкото от правата на животните“. \r\nНа първо място се класира отборът „107 Екстеншън“ от Американския колеж – София ,като най-добри говорители бяха Нора Антова, Никол Михова и  Полина Петкова. \r\nЗа новата учебна година клуб по дебати „Туида“ при Младежки дом, набира нови участници на възраст между 13 и 19 г. \r\nЗаписването е  на тел: 044663151 ; 0876098988; 0877839100.", "date": "2019.09.10", "title": "Сливен: В града се проведе Националното състезание по дебати „Туида Open“"}
{"url": "http://www.focus-news.net/news/2019/09/10/2697148/kyustendil-kmetat-petar-paunov-nagradi-otlichenite-ot-tazgodishniya-test-za-otpuskane-na-obshtinski-stipendii.html", "text": "Кметът Петър Паунов награди отличените от тазгодишния тест за отпускане на общински стипендии, предаде репортер на  Радио „Фокус” – Кюстендил . Церемонията по награждаването се проведе в залата на Възрожденското училище. На нея присъстваха и зам.-кметът на Община Кюстендил с ресор „Култура, образование, туризъм, младежки дейности и спорт” Светослав Василев, както и Нели Петкова, директор на Дирекция „Култура, образование, младежки дейности и спорт”.  \r\nКметът Петър Паунов поздрави учениците за постигнатите високи резултати. „Тази година резултатите са изумителни. Показвате блестящо ниво, изключителна ориентация, много добра обществена сетивност. Това показва едно, че и като деца, и като хора, и като приятели сте готови да променяте този съвременен свят на предизвикателствата. Пожелавам си да не забравяте ключовото – никога не трябва да оставате сами, доброто го споделяйте винаги, дръжте се ръка за ръка”, каза Петър Паунов. 53 ученици са отличени за добри резултати от теста за отпускане на общински стипендии. От явили се 66 ученици, 53 получават еднократни стипендии. Двама от тях са с по 500 лева. Един е награден с 400 лева. Стипендии от по 350 лева получиха трима ученици, а петима – по 200 лева. По 100 лева получиха 14 ученици, а други 15 – по 50 лева. Наградите са съобразно присъдените точки, след проверка на писмените им работи от страна на експертна комисия. \r\nВенцеслав ИЛЧЕВ", "date": "2019.09.10", "title": "Кюстендил: Кметът Петър Паунов награди отличените от тазгодишния тест за отпускане на общински стипендии"}
{"url": "http://www.focus-news.net/news/2019/09/10/2697144/sport-viktoriya-tomova-otpadna-v-parviya-krag-na-turnira-v-hiroshima.html", "text": "Виктория Томова допусна загуба в първия кръг на турнира в японския град Хирошима. Първата ракета на България при дамите отстъпи пред румънката Михаела Бузарнеску с 1:6, 4:6. \r\nБузарнеску спря серията от две поредни победи на Томова в квалификациите – срещу  представителките на домакините Ена Шибахара и Майо Хиби.", "date": "2019.09.10", "title": "Спорт: Виктория Томова отпадна в първия кръг на турнира в Хирошима"}
{"url": "http://www.focus-news.net/news/2019/09/10/2697151/izvestiya-do-2030-godina-robotite-mogat-da-izmestyat-pochti-polovinata-rusnatsi-ot-pazara-na-truda.html", "text": "До 2030 г. почти половината руснаци (45,5%) може да загубят работата си поради цифровизацията и автоматизацията, съобщава вестник   „Известия“ , като се позовава на проучване на специалисти от Руската академия за национална икономика и публична администрация при президента на Руската федерация (РАНХиГС).  \r\nСпоред изданието 20,1 милиона души ще бъдат принудени да напуснат работата си или да променят квалификацията си, тъй като опитът и знанията им ще престанат да бъдат от значение. \r\nСпоред проучването работниците в хотелиерския и ресторантьорския бизнес са изложени на най-голям риск (73%). Освен това роботите ще могат да заменят 60% от заетите в производството, 58% от заетите в селското и горското стопанство, 53% в търговията на дребно и 51% в минното дело. \r\nВ същото време един от авторите на изследването - Степан Земцов, подчерта пред изданието: „Това, че сте изложени на риск (т.е. потенциално можете да бъдете заменени от технология), по никакъв начин не означава, че това ще се случи в утрешния ден\". \r\nПо-рано друг научен център на РАН обеща да представи до края на октомври робот, изпълняващ задачите на „търговец на дребно“, който може да работи вместо хора в големи търговски мрежи. \r\n \r\n Тереза Герова", "date": "2019.09.10", "title": "„Известия“: До 2030 година роботите могат да изместят почти половината руснаци от пазара на труда"}
{"url": "http://www.focus-news.net/news/2019/09/10/2697152/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без голямо изчакване. \r\nМария КУРТЕВА", "date": "2019.09.10", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/09/10/2697150/varna-zadarzhan-e-46-godishen-mazh-schupil-prednoto-panoramno-staklo-na-politseyski-avtomobil-v-zhk-troshevo.html", "text": "Задържан е 46-годишен мъж, счупил предното панорамно стъкло на полицейски автомобил в жк. „Трошево“. Това съобщиха от  ОДМВР – Варна . На 9 септември около 00.00 часа, след посещение на сигнал в жк. „Трошево“, при завръщане при служебния си автомобил полицейските служители установяват умишлено счупено предно панорамно стъкло. След проведени незабавни действия по разследване на случая и оперативно-издирвателни дейности е установено, че извършител на деянието е мъж с инициали Н.Г. (на 46 г.) от Варна, известен на МВР. По случая е образувано бързо полицейско производство, материалите са докладвани в Районна прокуратура – Варна. Мъжът е задържан за срок до 24 часа.", "date": "2019.09.10", "title": "Варна: Задържан е 46-годишен мъж, счупил предното панорамно стъкло на полицейски автомобил в жк. „Трошево“"}
{"url": "http://www.focus-news.net/news/2019/09/10/2697143/ministar-boil-banov-beliyat-dvor-shte-stane-obshtinski-do-kraya-na-godinata.html", "text": "Министърът на културата Боил Банов се срещна на 10 септември с кмета на община Карлово д-р Емил Кабаиванов. Това съобщиха от  пресцентъра на Община Карлово . На срещата министърът обеща подкрепа за финансиране на археологическите разкопки на тракийския град край с. Васил Левски. „Ръководителят на обекта доц. Костадин Кисьов е сериозен учен и работата му ще получи пълната подкрепа от държавата“  заяви министър Банов. Д-р Кабаиванов информира министъра за подготвяния проект за допълнително финансиране на разкопките по програмите на ЕС и  получи уверение, че Министерството на културата ще помогне за реализацията му. Кметът постави и въпроса за предвидените в държавния бюджет за 2019г. 78 000 лева за консервация и реставрация на вилата на братя Евлогий и Христо Георгиеви в Карлово. Министър Банов обеща още в рамките на настоящия месец да бъдат преведени пари на общината, за да приключат навреме консервационните дейности, преди настъпването на есенно-зимния сезон. \r\nМинистърът каза още, че процедурата по прехвърляне собствеността на „Белия двор“ от държавата на общината е в ход и се очаква да приключи до края на годината. Така „Белия двор“ ще бъде включен в комплекс „Старинно Карлово“ – най-успешния туристически обект на територията на общината.", "date": "2019.09.10", "title": "Министър Боил Банов: \"Белият двор\" ще стане общински до края на годината"}
{"url": "http://www.focus-news.net/news/2019/09/10/2697155/yordanka-fandakova-kmetat-na-sofiya-vitinya-e-klyuchova-ulitsa-i-na-neya-shte-se-postavi-ograda-za-bezopasnost-na-peshehodtsite.html", "text": "„Витиня“ е ключова за района улица, като през последните две години успяхме да влезем в основни улици в кварталите и тя е една от големите, важна за квартала – над 1 километър. Това каза кметът на София Йорданка Фандъкова по време на проверка на ремонтните дейности на улица „Витиня“ при „Ботевградско шосе“, предаде репортер на  Агенция „Фокус“ . „Очаква се до края на деня да приключи асфалтирането, за да може да се пусне движението“, заяви тя. Фандъкова поясни, че е сменено  осветлението и е изграден тротоар. По думите ѝ се очаква да се постави ограда, за да не бъде опасно за преминаващите пешеходци. „В останалия участък ремонтът продължава. Работи се по график. На останалите обекти също се работи много усилено. Възложила съм задача навсякъде да приключат ремонтите преди началото на учебната градина“, обясни кметът на София. Тя допълни, че ремонтът на бул. „България“ също ще бъде завършен до тогава.  \r\nЗорница КОСТАДИНОВА", "date": "2019.09.10", "title": "Йорданка Фандъкова, кметът на София: „Витиня“ е ключова улица и на нея ще се постави ограда за безопасност на пешеходците"}
{"url": "http://www.focus-news.net/news/2019/09/10/2697145/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "България като туристическа дестинация, прекъсването на преговорите между САЩ и талибаните, както и голям пожар в болница в Дюселдорф са част от основните теми, върху които акцентират водещите печатни издания в Германия.  . \r\n \r\n*** \r\n  Вторият по големина град в България – Пловдив, е Европейска столица на културата за 2019 г. Дори и само този единствен град предлага много на посетителите си, но има още много причини да пътувате до балканската държава, пише Кристофер Неринг в статия за германския национален ежедневник  Die Welt . Авторът живее повече от две години в страната ни с цел проучване на Държавния архив за дейностите на ЩАЗИ. \r\nБългария все още е неизвестна като туристическа дестинация. Експериментът на Комунистическата партия, който започва в края на 50-те години на миналия век за създаването на „Червената Ривиера“ на Черноморието като евтина ваканционна дестинация за Запада, продължава да работи и до днес: ол инклузив предложенията за почивки и празници може да бъдат резервирани за всяко кътче, при това на цени, които не биха привлекли всеки местен към крайбрежието на страната. Но престоят в България се превръща в преживяване. \r\nПловдив: Пиршество в столицата на културата \r\nПловдив е вторият най-голям град в страната, най-старият по продължителност на заселването град в Европа и един от най-древните в света като цяло. Известен е с историческия си център и с римския амфитеатър, заедно с италианската Матера, градът сега е Европейска столица на културата. Разположен в равнината на Марица между Стара планина и Родопите, до него може да се стигне от столицата София за два часа. \r\nНай-добрият начин да започнете деня е да отидете до едно от многото кафенета на тротоарите в пешеходната зона и да поръчате турски сладкиши като баклава или толумбички . Най-красиво е привечер, пише авторът, като препоръчва на гостите на града да се разходят из Стария град и да си купят билет за някое от събитията в Античния театър. „Ако не са останали, почерпете се с малко хапване в модерните заведения в квартал Капана и чуйте звуците, които идват от разположения в съседство амфитеатър“. \r\n„След това идва най-важното: храната. Обилното хранене в ресторанти и има висока културна стойност. Банкетите служат като сложен съпровод за дискусии относно политиката, шегите и дългата история на германско-българската солидарност“, уверен е авторът, като предлага на читателите си съвети за това какви напитки и ястия да подберат – ракия и задължителната шопска салата, мезе, скара, мусака или гювечи. На вегетарианците се препоръчват чушки бюрек или печени чушки с доматен сос. \r\nЗа да „слегне храната“, Пловдив предлага някои възможности за разходки пеша. Градът е построен между седем хълма, шест от които се издигат и до днес. Най-красив безспорно е Бунарджик, на чийто връх паметник на руски войник отбелязва Освобождението от османско владичество през 1878 година. \r\nПо посока на войника са Родопите, идеални за туризъм . Възможно е също така за един ден от Пловдив да стигнете до Бачковския манастир или Асеновградската крепост. На север от столицата на културата можете да се насладите и на контрастна програма: престой в Хисаря или Павел баня. \r\nВ материала следват препоръки за посещение в Мелник, Априлци и черноморската ни перла – Созопол. На читателите се предлага информация за най-известните събития в тези градове. \r\nВ последния абзац авторът припомня на читателите за това какво свързва българи и германци – като например скулпторът и художник Христо Явашев – Кристо. Припомня се и за Валя Балканска. Дори световна звезда на съвременната литература свързва Германия и България: Илия Троянов, чието семейство бяга от България в Германия през 1971 г. \r\nПодчертава се, че немският е вторият най-изучаван език в България. На първо място е руският, а на трето място е английският. Немските училища в страната подготвят десетки хиляди българи за обучението им в Германия. \r\n \r\n*** \r\n  Един човек е загинал, най-малко 72-ма други са ранени при пожар в болница в Дюселдорф, съобщава германското издание  Focus . \r\nСъгласно разпространената информация, пожарът е избухнал късно в понеделник в една от камерите на втория етаж на клиника, разположена в района на Пемфорфорт. Димът се е разпространил бързо по етажите на сградата, в резултат на което е починал пациент на 77-годишна възраст. \r\nСъстоянието на седем души се оценява като изключително тежко. Повечето са пострадали от гъстия дим. Огънят вече е потушен, но причините за избухването му все още се разследват. \r\n \r\n*** \r\n  Държавният глава на САЩ Доналд Тръмп отмени планираната среща между високопоставени представители на Вашингтон с талибаните, като обяви преговорите с тях за „мъртви“, отбелязва германският национален ежедневник  Die Frankfurter Allgemeine Zeitung . \r\nАмериканският президент даде да се разбере, че близо 18 години след началото на мисията на САЩ в страната той все още се стреми към изтегляне на американските войски от Афганистан, но не иска да направи това преждевременно. „Бихме искали да отидем, но ще направим това правилния момент\", увери Тръмп пред репортери в Белия дом. \r\nВ събота вечер Тръмп публикува съобщение в социалната мрежа „Туитър“, от което стана ясно за отмяната на планираната среща в „Кемп Дейвид“. Отделно бе отменена и среща с президента на Афганистан Ашраф Гани. Като причина Тръмп изтъкна нападението на талибаните от миналия четвъртък в афганистанската столица Кабул, в резултат на което загинаха 12 души, включително американски войник. \r\nАмериканският държавен секретар Майк Помпео не изключи евентуално възобновяване на мирните преговори с талибаните. Те на свой ред заявиха, че все още са готови да водят разговори. САЩ от месеци преговарят с радикалните ислямски бунтовници за споразумение, което трябва да проправи пътя за мир в Афганистан и изтеглянето на американските войски от страната. \r\nТръмп защити в понеделник плана си да приеме представители на талибаните на високо равнище в „Кемп Дейвид“, навръх годишнината от атентатите на 11 септември. В „Кемп Дейвид“ в миналото са провеждани многобройни срещи с „т.нар. лоши хора“, които не са считани за „политически коректни“.  \r\nИдеята за срещата е негова, подчерта Тръмп. „И идеята да я отменя също беше моя“.  Президентът на САЩ бе категоричен, че единствената причина за отмяната на преговорите е смъртта на американския войник. Талибаните са наясно, „че са направили голяма грешка\", изрази увереност Тръмп. \r\n \r\n***", "date": "2019.09.10", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/09/10/2697156/blagoevgrad-vazstanoveno-e-dvizhenieto-po-ednata-lenta-na-pat--1-simitli-kresna-predi-otklonenieto-za-s-cherniche.html", "text": "Възстановено е движението по едната лента на път І-1 Симитли – Кресна преди отклонението за с. Черниче в посока гр. Кресна. Това съобщиха от  Агенция \"Пътна инфраструктура\" . Трафикътсе регулира от пътна полиция.", "date": "2019.09.10", "title": "Благоевград: Възстановено е движението по едната лента на път І-1 Симитли – Кресна преди отклонението за с. Черниче"}
{"url": "http://www.focus-news.net/news/2019/09/10/2697117/dobrich-kmetat-yordan-yordanov-opredeli-mestata-za-postavyane-na-agitatsionni-materiali-po-vreme-na-predizbornata-kampaniya-v-izborite-za-obshtinski-savetnitsi-i-kmetove.html", "text": "Кметът Йордан Йорданов определи местата за поставяне на агитационни материали по време на предизборната кампания в изборите за общински съветници и кметове на 27 октомври 2019 г. Това съобщиха от пресцентъра на  Община Добрич . \r\nЗа рекламни тела (афишарки) местата за агитационни материали са: \r\n- пред Дом-паметник „Й. Йовков” – 1 брой; \r\n- до бившата Стоматология (ул. „Отец Паисий”) - 2 броя табла; \r\n- пред бивше кино “Родина” (ул. „Независимост“) – 1 брой; \r\n- пред бивше кино “Добрич” (ул. „Л. Каравелов”) - 3 броя; \r\n- кръстовище на бул. “25 септември” и бул. „Добруджа” – 2 броя; \r\n- пред жилищен блок при бивш магазин „Млад техник” (бул. „25 септември” 37) - 1 брой; \r\n- пред МБАЛ - Добрич АД (болницата) – 2 броя; \r\n- пред жп гара “Юг” - 1 брой; \r\n- пред жилищен блок “Албена” (бул. „Добричка епопея”) – 1 брой; \r\n- жк. „Дружба 1” (пред КАТ) - 1 брой; \r\n- жк. „Дружба 1” (пред супермаркет) - 1 брой; \r\n- рекламни табла в ЖК “Дружба 3” (пред търговски комплекс между жилищни блокове № 35 и № 36) - 2 броя; \r\n- жк. „Добротица” (старо автобусно обръщало) - 2 броя и табло – 1 брой; \r\n- автоспирка „Жк. „Хр. Ботев” (до супермаркета) - 2 броя; \r\n- жк. „Балик” (старо автобусно обръщало, жилищен блок № 31) - 1 брой; \r\n- жк. „Балик” (по ул. „Орфей” срещу жилищен блок № 21) - 1 брой табло; \r\n- до Драматичен театър „Й. Йовков” – 2 броя. \r\nЗа оградни пространства местата са: \r\n- табло на оградата на ресторант „Резиденция”; \r\n- табла на оградата на Районна служба „Пожарна безопасност и защита на населението”. \r\nАгитационните материали могат да се поставят на сгради, огради и витрини само след разрешение на собственика или управителя на имота. \r\nПредизборната кампания в изборите за общински съветници и кметове на 27 октомври 2019  г. се открива на 27 септември 2019 г. (30 дни преди изборния ден) и приключва в 24.00 часа на 25 октомври 2019 г. В случай на втори тур на изборите за кмет предизборната кампания започва веднага след определяне на кандидатите и датата за провеждане на втория тур от ОИК и приключва в 24.00 часа на деня преди предизборния ден. \r\nИзвън времето за провеждане на предизборната кампания (от датата на насрочване на изборите за общински съветници и кметове – 10 юли 2019 г. до началото на предизборната кампания – 27 септември 2019 г.) се забранява поставянето на предизборни агитационни материали. Сигнали за така поставени предизборни агитационни материали извън предизборната кампания се подават до областния управител, съответно кмета на Общината.  \r\nВ срок до 7 (седем) дни след изборния ден, а когато на територията на общината се провежда втори тур – в срок до седем дни от датата на произвеждането му,  партиите, коалициите, местните коалиции и инициативните комитети премахват поставените от тях агитационни материали по повод на вече приключилите избори. \r\nКонтрол по изпълнение на заповедта възлагам на Ася Кръчмарова - секретар на Община град Добрич.", "date": "2019.09.10", "title": "Добрич: Кметът Йордан Йорданов определи местата за поставяне на агитационни материали по време на предизборната кампания в изборите за общински съветници и кметове"}
{"url": "http://www.focus-news.net/news/2019/09/10/2697157/stara-zagora-obshtinata-otnovo-e-chast-ot-kampaniyata-da-izchistim-balgariya-zaedno.html", "text": "За поредна година Община Стара Загора се включва активно в кампанията на bTV „Да изчистим България заедно“. Това съобщиха от пресцентъра на  Общината . По този повод са осигурени 5 хил. броя полиетиленови чували и 2 хил. чифта ръкавици за еднократна употреба. Материалите за почистване ще бъдат предоставени на желаещите граждани, чрез административните бюра на Община Стара Загора, по райони в рамките на работното време за периода от 10 до 13 септември, от 8:30 часа до 17:30 часа, а на 14 септември (събота) – до 12.30 часа.  \r\nВ кампанията предварително са заявили участие, както доброволци от различни компании, общински и държавни институции, така и много граждани. Предвидени за почистване в общината са междублокови пространства, детски и спортни площадки, паркове и градини. Служителите на администрацията и тази година ще се включат в инициативата. Те ще допринесат за чистотата на парк „Митрополит Методий Кусев“ (Аязмото), както и пространството около Мемориален комплекс „Бранителите на Стара Загора“.   \r\nСлед почистването събраните чували трябва да бъдат изнесени в близост до налични съдове за отпадъци. Община Стара Загора е създала организация за своевременното им извозване чрез екипи на ДЗЗД „Грийн Партнърс – БКС“. \r\nПрез периода от 14 до 15 септември, достъпът до депото на „Регионален център за управление на отпадъците – Стара Загора“ в землището на село Ракитница ще бъде свободен за всички транспортни средства, които ще извозват събраните по време на инициативата отпадъци, включително и за частни транспортни средства.  \r\nПрез този период желаещите граждани могат със собствен транспорт да извозват и предават за третиране едрогабаритни отпадъци от домакинствата (непотребни мебели - шкафове, гардероби, легла, вкл. матраци, дивани, фотьойли и други.) в Центъра за рециклиране на Регионалния център за управление на отпадъците в Ракитница.  \r\nПо време на кампанията, през дните от 14 до 15 септември, операторът на депото Консорциум „РСУО Стара Загора“ ще приема за депониране събраните от гражданите отпадъци безвъзмездно.", "date": "2019.09.10", "title": "Стара Загора: Общината отново е част от кампанията \"Да изчистим България заедно\""}
{"url": "http://www.focus-news.net/news/2019/09/10/2697158/burgas-vazstanoveno-e-dvizhenieto-ot-km-322-do-324-na-am-trakiya.html", "text": ".Възстановено е движението от км 322 до 324 на АМ „Тракия“ в посока Бургас, съобщиха от пресцентъра на  Агенция \"Пътна инфраструктура\" .", "date": "2019.09.10", "title": "Бургас: Възстановено е движението от км 322 до 324 на АМ „Тракия“"}
{"url": "http://www.focus-news.net/news/2019/09/10/2697160/plovdiv-10-godishno-dete-e-blasnato-ot-lek-avtomobil-v-karlovo.html", "text": "10-годишно дете е блъснато от лек автомобил в Карлово. Това съобщиха за  Радио „Фокус“ – Пловдив  от Областната дирекция на МВР. Детето е без сериозни наранявания. Сигналът е получен в полицията след 19.40 часа снощи. На площад „Васил Левски“ лек автомобил „Пежо“ блъснал 10-годишното момиче. То е прегледано в болница и освободено за домашно лечение. 43-годишният водач на колата е тестван с дрегер за алкохол, резултатът е отрицателен. Съставен му е акт за установено административно нарушение.", "date": "2019.09.10", "title": "Пловдив: 10-годишно дете е блъснато от лек автомобил в Карлово"}
{"url": "http://www.focus-news.net/news/2019/09/10/2697163/vidin-obshtinskata-izbiratelna-komisiya-opredeli-po-malko-mandati-za-obshtinski-savetnitsi-v-obshtinata.html", "text": "Общинската избирателна комисия определи по-малко мандати за общински съветници в община Видин при произвеждане на изборите за общински съветници и за кметове на 27 октомври 2019 г. Това съобщиха за  Радио „Фокус“ – Видин  от Комисията. Броят на мандатите за общински съветници се определя съгласно чл. 19 от Закона за местното самоуправление и местната администрация и в зависимост от броя на населението на общината към 16 юли 2019 г. , когато е обнародван указът на Президента на Републиката за насрочване на изборите за общински съветници и за кметове.  \r\nНаселението на общината се определя въз основа на регистрите за населението, водени от общинските администрации в съответната община и включва всички граждани, които имат постоянен адрес на територията ѝ. Според справка на Териториалното звено „ГРАО” – Видин към 16 юли 2019 г. в община Видин са регистрирани 71 669 лица по постоянен адрес.  Общинската избирателна комисия  във Видин е определила 33 мандати за общински съветници в община Видин. Сега съветниците в Общинския съвет във Видин са 37.  \r\nС друго решение Общинската избирателна комисия е определила, че в 12 селища на Община Видин ще се произведат  избори за кмет на кметство. Това са град Дунавци и селата Бела Рада, Буковец, Гомотарци, Градец, Иново, Капитановци, Кутово, Новоселци, Покрайна, Сланотрън. \r\nАнна ЛОЗАНОВА", "date": "2019.09.10", "title": "Видин: Общинската избирателна комисия определи по-малко мандати за общински съветници в общината"}
{"url": "http://www.focus-news.net/news/2019/09/10/2697153/blagoevgrad-na-11-i-12-septemvri-shte-se-izvarshva-izplashtane-na-darzhavnoto-finansovo-podpomagane-za-stopanite-v-obshtina-strumyani-umartvili-domashnite-si-praseta.html", "text": "На 11 и 12 септември ще се извършва изплащане на държавното финансово подпомагане за стопаните в община Струмяни, умъртвили доброволно домашните си прасета. Това съобщи областният управител на Благоевград Бисер Михайлов след провелото се по-рано днес заседание на Областната епизоотична комисия, предаде репортер на  Радио „Фокус“ – Пирин . Сумите ще се предават лично на собствениците от служители на Областна дирекция по безопасност на храните – Благоевград в съответните населени места. С цел гарантиране безопасността и сигурността по време на процеса, служителите на Агенцията ще бъде придружавани и от полицаи от Областна дирекция на МВР – Благоевград. Списъците, по които ще става предаването на сумите, са проверени най-малко три пъти, обявени са публично в общинските администрации по места и са получили одобрение от Областната епизоотична комисия. Областният управител Бисер Михайлов добави, че на 4 и 5 септември полагащите се парични обезщетения са били изплатени на всички стопани от община Кресна, умъртвили доброволно своите прасета. \r\nЛивия НИНОВА", "date": "2019.09.10", "title": "Благоевград: На 11 и 12 септември ще се извършва изплащане на държавното финансово подпомагане за стопаните в община Струмяни, умъртвили домашните си прасета"}
{"url": "http://www.focus-news.net/news/2019/09/10/2697165/kardzhali-tsentarat-za-speshna-pomosht-shte-razigrava-situatsiya-na-katastrofa-mezhdu-2-avtomobila-s-pozhar-i-5-postradali-choveka-po-transgranichen-proekt-s-gartsiya.html", "text": "Центърът за спешна помощ ще демонстрира действия при ситуация на катастрофа между 2 автомобила с пожар и 5 пострадали човека в рамките на трансграничен проект „Получаване на спешна медицинска помощ  чрез насърчаване на иновациите в трансграничния регион Гърция – България“, който е с бюджет 1400 000 евро. Това съобщи за   Радио „Фокус“   д-р Атанас Митков, директор на ЦСМП-Кърджали. „Ще се разиграва ситуация с катастрофа между два автомобила с пет пострадали човека, като едната кола ще е силно смачкана, другата ще е в пожар. Ще се загаси пожарът на едната, ще се евакуират пострадалите и ще се реже другия автомобил, като се покажат техники на разпъване“, каза д-р Митков.  \r\nДва дни -  на 12 и 13 септември, ще продължи програмата на работната среща на ЦСМП-Кърджали с партньорите от Гърция, като започне с два семинара първия ден от 10 до 16 часа.  „Това са специализирани семинари за управление на извънредни ситуации, които показват действието на Единната спасителна система - как се действа при инцидент в трансграничен регион. Едната ще бъде на тема „Реакция на ЦСМП-Кърджали при природни бедствия“, втората презентация ще бъде под наименованието „Реакция на силите на Единната спасителна система при действие при крупни производствени аварии“. Семинарите са на 12-ти септември, а на 13-ти от 10 часа е демонстрацията в центъра на града, на която ще бъде показана взаимодействието на Центъра за спешна медицинска помощ с телефон 112, службите на Полицията и Пожарна безопасност. Девет лекари от Гърция ще участват в работата на форума, който ще се проведе в сградата на болницата. \r\nДарина ДЕЕНИЧИНА", "date": "2019.09.10", "title": "Кърджали: Центърът за спешна помощ ще разиграва ситуация на катастрофа между 2 автомобила с пожар и 5 пострадали човека по трансграничен проект с Гърция"}
{"url": "http://www.focus-news.net/news/2019/09/10/2697166/mariya-semerdzhieva-regionalno-upravlenie-na-obrazovanieto-smolyan-656-shte-badat-parvoklasnitsite-v-oblastta-nyama-da-ima-zakriti-uchilishta.html", "text": "Всички 61 училища в област Смолян имат готовност за откриването на новата учебната година на 16 септември. Това каза за  Радио „Фокус“ – Смолян  Мария Семерджиева, началник на Регионалното управление на образованието – Смолян. По думите ѝ 656 ще бъдат първокласниците в областта, като миналата година са били 702-ма. Общият брой на всички ученици в областта ще бъде ясен на първия учебен ден, тъй като след седми клас има деца, които отиват в други области или заминават със семействата си за чужбина. \r\n„Всички ремонтни дейности в училищата ще приключат навреме и ще бъдат осигурени учители във всички училища в областта“, отбеляза Семерджиева. Според нея в отдалечените села на областта се налага по някои учебни предмети да се назначават пенсионирани учители. „Най-трудно се намират специалисти по химия, физика, изобразително изкуство и музика, но въпреки това във всички учебни заведения, ще има учители“, посочи началникът на РУО – Смолян. \r\nТя отбеляза, че има млади учители в областта и се повишава интересът на младите хора към професията, особено в начална училищна педагогика. „Благодарение на това, че филиалът на Пловдивския университет в Смолян подготвя такива специалисти и голяма част от тях са с чужд език. Това е и причината да не се очертава недостиг на начални учители в областта“, коментира Семерджиева. Тя подчерта, че няма да има закрити училища в област Смолян, като се запазва мрежата на средищни и защитени училища и като излезе решението на Министерски съвет ще стане ясен точния им брой. \r\nНели ГЕРГЬОВСКА", "date": "2019.09.10", "title": "Мария Семерджиева, Регионално управление на образованието – Смолян: 656 ще бъдат първокласниците в областта, няма да има закрити училища"}
{"url": "http://www.focus-news.net/news/2019/09/10/2697167/dobrich-oblastniyat-informatsionen-tsentar-shte-ima-iznesena-priemna-i-otkrit-shtand-na-13-septemvri.html", "text": "Областният информационен център (ОИЦ) ще има изнесена приемна и открит щанд на 13 септември – петък, от 16,00 часа на централна пешеходна зона в Добрич, предаде кореспондентът на  Радио „Фокус” – Варна . Мобилната приемна ще бъде част от събитието, организирано от Община град Добрич „Добрич е нашият дом“ по повод началото на учебната година. По време на събитието експертите от центъра ще информират и консултират заинтересованите граждани за актуалните възможности за финансиране на проекти по Оперативните програми, Програма за развитие на селските райони и Програма за морско дело и рибарство през 2019 г. Ще бъдат представени проектите на общината, финансирани със средства от Европейските структурни и инвестиционни фондове. За най-малките ще има занимателни книжки и подаръци. Щандът ще бъде на разположение на граждани и гости на Добрич в продължение на два часа. \r\nЖулиета НИКОЛОВА", "date": "2019.09.10", "title": "Добрич: Областният информационен център ще има изнесена приемна и открит щанд на 13 септември"}
{"url": "http://www.focus-news.net/news/2019/09/10/2697168/nfsb-se-registrira-za-uchastie-v-mestnite-izbori-na-27-oktomvri.html", "text": "Национален фронт за спасение на България (НФСБ) се регистрира за участие в местните избори на 27 октомври, предаде репортер на  Агенция “Фокус” . Необходимите документи бяха внесени от председателят  \r\nВалери Симеонов, зам.-председателите Валентин Касабов, Данчо Хаджиев, Борис Ячев и представители на партията. \r\nВиолета СИМЕОНОВА", "date": "2019.09.10", "title": "НФСБ се регистрира за участие в местните избори на 27 октомври"}
{"url": "http://www.focus-news.net/news/2019/09/10/2697161/tsarygrad-tv-rusiya-spored-reshetnikov-sasht-zapochnaha-ataka-sreshtu-rusofilite-v-balgariya-zadarzhaneto-na-sekretarya-na-natsionalnoto-dvizhenie-rusofili-parvata-lyastovitsai.html", "text": "От България пристигнаха много тревожни новини. Там, както се оказа, внезапно беше задържан секретарят на Българското национално движение „Русофили“, бившият главен редактор на вестник „Дума\" Юрий Борисов. Освен това от един ден няма връзка и с председателя на движението Николай Малинов. Заместник-председателят на Съвета на Дружеството за развитие на руското историческо просвещение „Двуглав орел\" Леонид Решетников отбеляза на страницата си в социалната мрежа „Фейсбук“, че „американците започнаха кампанията „руски шпиони в България\", предава телевизионният канал  „Царьград ТВ“ . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nЛеонид Решетников отбеляза, че по-рано журналист от  The New York Times  внезапно го е помолил за интервю, като е насочвал въпросите „около имперски планове, глупости за възстановяване на монархията и Путин-цар“. \r\n„Опитват се да припишат няколко души на нашия „Двуглав орел“, който работи само в Русия“, подчерта заместник-председателят на Съвета на дружеството и допълни: „Но това е достатъчно за тях, за да ударят истинските български патриоти“. \r\nТози интерес към американския вестник не е изненадващ, ако вземем предвид някои от тревожните новини, които идват от България в момента. Според някои доклади в страната продължава поредица от задържания, разпити и обвинения в „шпионаж\" срещу група активни привърженици на приятелските отношения с Русия. \r\n \r\n Атака срещу русофили \r\n \r\nТака по-рано в България по подозрение в шпионаж беше задържан секретарят на Българското национално движение „Русофили“, бившият главен редактор на вестник „Дума\" Юрий Борисов. Министърът на вътрешните работи на страната Младен Маринов вече съобщи, че срещу задържания се водят следствени действия. \r\nВ същото време той каза, че „ако се извършват подобни действия, тогава има основателни причини за това\". Министърът обаче не представи никакви подробности, позовавайки се на тайната на разследването. \r\nRunews24.ru също потвърждава информация за задържането. Порталът обаче твърди, че Юрий Борисов е „освободен без предявени обвинения“. Вярно, все пак е имало разпит в Прокуратурата, както и обиск на жилището му. „Те иззеха електронни носители и документи“. \r\nОсвен това от дни, според наличната информация на телевизията, председателят на движението Николай Малинов не отговаря на никого.  \r\nМеждувременно „Русская България“ съобщава, че са извършени обиски както в офиса на движението, така и в къщата на Малинов. \r\n Американска кампания \r\n \r\nЛеонид Решетников е сигурен, че Вашингтон стои зад тревожните събития с русофилите в България. „Американците започнаха кампанията„ Руски шпиони в България “, написа той на страницата си в социалната мрежа. \r\nМеждувременно заместник-председателят на Съвета на Дружеството за развитие на руското историческо просвещение „Двуглав орел“ изрази увереност, че „тези действия на сегашните български власти са напълно дискредитирани в очите на българския народ“. \r\n„Да се нападат хора, само защото почитат традициите и историята, както и жертвите, дадени от Русия за създаването на Българската държава, могат само да са врагове на България“, убеден е Решетников. \r\nДокато българските сили за сигурност „ловят“ русофили, Букурещ и София ускоряват програмите си за модернизиране на въоръжените сили. Както отбелязва  Defense News , това се прави на фона на „страха от Русия\". \r\nНаред с други неща, България и Румъния заменят военната техника на съветската промишленост с нова. Но, което е забележително, главно с  европейска, или американска. \r\nВключително се планира, както изглежда, и подмяната на изтребителите. Вместо руските МиГ-29 българските ВВС може да получат F-16 70. Тези американски самолети, макар и модернизирани, както военните експерти неведнъж отбелязват, са по-скъпи от изтребителите от пето поколение. \r\nВпрочем, не само Черно море безпокои официална София. Но и връщането на Крим в Русия, което, припомняме, се случи преди пет години в резултат на референдум. \r\n„България вярва, че дестабилизацията на региона и незаконната анексия (резултатите от референдума не се признават в Украйна и в западните страни, а полуостровът се счита за  анексиран и окупиран от Русия) на Крим води до постоянно нарушаване на геостратегическия и военния баланс в Черноморския регион“, се казва в коментар на ситуацията в публикацията на доцента по национална и регионална сигурност в УНСС в София Цветан Цветков. \r\n \r\n Тереза Герова", "date": "2019.09.10", "title": "„Царьград ТВ“ (Русия): Според Решетников \"САЩ започнаха атака срещу русофилите в България\": Задържането на секретаря на Националното движение \"Русофили\" - първата лястовица?"}
{"url": "http://www.focus-news.net/news/2019/09/10/2697162/yordanka-fandakova-kmetat-na-sofiya-v-raboten-rezhim-sam-i-shte-ostana-v-takav-dokato-ne-izlyaza-v-kampaniya.html", "text": "В момента има много работа и съм в работен режим, като ще остана в такъв докато не изляза в кампания, когато ще си пусна отпуск, какъвто законът изисква. Това каза кметът на София Йорданка Фандъкова по време на проверка на ремонтните дейности на улица „Витиня“ при „Ботевградско шосе“, предаде репортер на  Агенция „Фокус“ . „За големия, активен град, в който ежедневно се случват какви ли не проблеми, няма как да излизаме в отпуск“, отбеляза Фандъкова. По думите й, градът не излиза в отпуск и трябва да се продължава с работата. \r\nЗорница КОСТАДИНОВА", "date": "2019.09.10", "title": "Йорданка Фандъкова, кметът на София: В работен режим съм и ще остана в такъв докато не изляза в кампания"}
{"url": "http://www.focus-news.net/news/2019/09/10/2697159/sliven-v-22-naseleni-mesta-sa-izplateni-obezshteteniya-zaradi-afrikanskata-chuma-po-svinete.html", "text": "Обезщетения заради африканската чума по свинете до момента са изплатени в 22 населени места , по 11 в общините Котел и Сливен. Това съобщиха от пресцентъра на  Областна администрация . 446 собственици на обекти от типа „заден двор“ са получили по 300 лева, стана ясно на поредното заседание на епизоотичната комисия, свикано от областния управител Чавдар Божурски. От ОДБХ продължават с изплащането на обезщетенията на лицата, които доброволно са умъртвили домашните свине в дворните си стопанства. Нови документи за включване в списъците за обезщетения няма да се приемат. До 10 септември са евтаназирани 20 домашни свине в 2 села в Сливенска област. Предстои евтаназия на  животните в още 7 населени места. \r\nПрез последната седмица са отстреляни 15 диви прасета, взети са проби за изследване. Засега няма положителни резултати за африканска чума по свинете. В горските територии са изградени 12 нови ловни капана. С тях общият им брой възлиза на 53. В отговор на запитване областният управител Божурски възложи да се проучи възможността за изграждането на капани на територията на природен парк „Сините камъни“. \r\nМерките за превенция, предприети от институциите, продължават. От ОДЗ връчват протоколи на арендаторите за необходимите правила, които трябва да се спазват при прибирането и съхраняването на реколтата. Почистването на местата за отпадъци покрай автомагистрала „Тракия“ и републиканската пътна мрежа се извършва по график. Контролът за нерегламентиран транспорт на месо се осъществява денонощно от органите на реда.", "date": "2019.09.10", "title": "Сливен: В 22 населени места са изплатени обезщетения заради африканската чума по свинете"}
{"url": "http://www.focus-news.net/news/2019/09/10/2697173/matyu-palmar-sporazumenieto-mezhdu-kosovo-i-sarbiya-e-vazmozhno-rusiya-iska-problemni-balkani.html", "text": "Специалният представител на САЩ за Западните Балкани Матю Палмър заяви в интервю за обществения телевизионен оператор в Черна гора, че е уверен, че може да бъде постигнато споразумение между Белград и Прищина и че Вашингтон подкрепя правителство в Прищина, което е ангажирано с диалог, отбелязва електронното издание на прищинския ежедневник  Telegrafi .  \r\n„Една от основните ни цели е да подкрепим формирането на правителство в Косово, което е ангажирано с диалог, което означава отмяна на 100-процентовите мита и връщане към масата на разговорите“, подчерта американският дипломат. Палмър заяви, че разговорите между двете страни трябва да бъдат по-сериозни и да доведат до цялостно споразумение за нормализиране на отношенията между Белград и Прищина. „Би било идеално това да се случи въз основа на взаимно признаване. Едва след като страните се върнат на масата на преговорите, ние ще бъдем там като партньори в търсене на споразумение, приемливо за всички, устойчиво и което ще помогне на Сърбия по пътя й към ЕС “, добави той.  \r\nСпоред Палмър „руснаците имат власт в Западните Балкани\" и че САЩ имат съвсем различно положение в региона в сравнение с това на Москва „Ние виждаме Западните Балкани като член на семейството на западните държави, интегрирани в евроатлантическите институции, като страни, които си сътрудничат въз основа на правила и норми. Руснаците показаха, че искат регион, основан на вълнения и липса на доверие. Мисля, че това беше очевидно в Черна гора, където руснаците подкрепиха заговор за преврат през 2016 г.; агресивен акт, целящ да предотврати преминаването на Черна гора към НАТО и Запада“. \r\n \r\n Тереза Герова", "date": "2019.09.10", "title": "Матю Палмър: Споразумението между Косово и Сърбия е възможно; Русия иска проблемни Балкани"}
{"url": "http://www.focus-news.net/news/2019/09/10/2697169/voennoe-obozrenie-ofitsialna-bezpametnost-zashto-balgariya-predava-rusiya.html", "text": "България предава собствената си история. Официална София не иска да помни за освобождението на страната от окупацията на Турция и Третия Райх. Тези дни Министерството на външните работи на България заяви, че Русия не бива да подкрепя „съмнителната историческа теза“, че борбата на СССР с Нацистка Германия е била освобождение за Европа. От българското ведомство отбелязват също, че Червената армия „донесе на народите от Централна и Източна Европа половин век репресии“, пише Александър Самсонов в материал за популярният руски специализиран портал  „Военное обозрение“ , представен без редакторска намеса. \r\n \r\n Как Русия освободи България от турско робство \r\n \r\nРуснаците и българите имат стари национални, културно-езикови и духовни връзки. Сега малцина помнят, че по времето на руския княз Святослав Игоревич (велик княз киевски 945-972 гг.) русите и българите-славяни са били практически един народ. Когато воините на Святослав воюват в България, те почти с нищо не се различават от местното население. Българите наскоро са приели християнството и в селските местности все още са свежи езическите култове (включително култа към Перун), а езикът, духовните и материалните традиции са били общи. Руснаците и българите са принадлежали към една етнокултурна и езикова общност. Не е учудващо, че самият Святослав възнамерява да пренесе столицата на Рус на Дунав, в България. \r\nТова дълбоко чувство на принадлежност към един-единствен народ може да се проследи и след това. Обикновените българи винаги са се чувствали като братя на руснаците. В края на XIV век настъпва дългият период на османската окупация. Османските турци окупират голяма част от Балканския полуостров, включително отслабената от предишни войни и раздробена България. За славяните и християните на Балканите настъпва тежко време – турското робство. Правата и свободите на християните са силно орязани и са им наложени тежки данъци. Включително „кръвният данък“, когато турците са взимали деца за служба в корпуса на еничарите. Юношите са възпитавани като мюсюлмани, забравяли са своите национални и религиозни корени и са ставали жестоки врагове на своите сънародници. При това на славяните е било забранено да живеят на определени територии и се е провеждала политика на ислямизация и потурчване. \r\nНе е изненадващо, че славяните, включително и българите, многократно се бунтуват и се опитват да се противопоставят. Местните партизани се бият срещу турците - хайдути, четници. Всички въстания обаче са удавени в кръв. Без външна подкрепа местното националноосвободително движение нямаше шанс. Истинската надежда за освобождение сред балканските славяни и християни се появи само с нарастването на силата на Русия. Руската империя води трудна борба с Турция за надмощие в Черно море, Кавказ и на Балканите. Стъпка по стъпка руснаците изтласкват силния противник и донасят освобождение на балканските народи. Десетки хиляди руски войници положиха глави, за да освободят Балканите от турската власт. \r\nСвободата на по-голямата част от България е донесена от Руско-турската война от 1877-1878 година. През 1875 г. въстават сърбите в Босна. В годините 1875-1876г. в България започва антитурското въстание. То е потушено по най-жесток начин от османците. Десетки хиляди българи са убити, ограбени и изнасилени от турците и техните нередовни формирования (албанци, кюрди и т.н.). Руското общество, което винаги е възприемало болезнено потисничеството на балканските славяни и християни, е дълбоко възмутено. Руски доброволци тръгват към Балканите, за да воюват с турците, обществени организации, църкви и редакции на вестници събират средства в помощ за бежанците. През 1876 година Сърбия и Черна гора започват война против Турция. Сърбия претърпява тежко поражение и е спасена само от твърдата позиция на Русия. \r\nОфициален Петербург, който по традиция е бил предпазлив, опасявайки се от реакция от страна на Запада (освен това още не е завършена военната реформа, а и икономиката не е в най-доброто си състояние), известно време се опитва да оказва дипломатически натиск на Константинопол. Под натиска на европейската общественост, шокирана от кланетата в България, Англия и Франция също настояват пред Турция да проведе реформи. През декември 1876 година Русия поиска Турция да признае автономията на България и Босна под контрола на световните държави. Турците пренебрегват това искане. \r\nПрез 1977 година Русия обявява война на Турция. Конфликтът е тежък. Руската армия не успява да форсира веднага Балкана и засяда в обсадата на Плевен. Въпреки това, руската армия с поддръжката на доброволци от България, румънци и сърби успява да освободи от турците Румъния и България. Авангарда на руската армия начело със Скобелев излизат при Адрианопол и са на подстъпите към Истанбул. Фактически руската армия е можела да вземе Константинопол и да реши изцяло въпроса с освобождението на Балканите от турско владичество. Но Петербург отново (както и през 1829 година: „Адрианопол е наш! Защо руската армия не взе Константинопол“) не се решава да вземе Константинопол и да сложи точка на многовековното историческо противопоставяне с Турция. Ключова роля изиграва страхът от Запада. Петербург се опасява, че против Русия ще се обявят Австрия, Франция и Англия, както по време на Кримската война. Макар Германската империя, където управлява Бисмарк, в този момент да намеква, че ще подкрепи Русия в замяна на възможността за решаването на френския въпрос. Това е разумен обмен. \r\nНа 3 март 1878 година (19 февруари по стар стил) е сключен Санстефанският мирен договор. Турците признават независимостта на Сърбия, Румъния и Черна гора. Сърбия и Румъния са разширени съществено. Босна и Херцеговина става автономия. България става автономно княжество, първоначално под руско управление и само формално зависима от Турция. В България са включени етнически българските територии в Мизия, Тракия и Македония. В резултат България се простира от Дунав до Егейско море, от Черно море до Охридското езеро. Турция плаща на Тусия контрибуция и отстъпва редица територии в Кавказ и Европа. 3 март става национален празник в България – Денят на освобождението на България от османско иго. По-късно в чест на руските освободители в България са издигнати стотици паметници. Включително Паметникът на Свободата в прохода Шипка в памет на падналите за освобождението на братския български народ руски воини. \r\n \r\n Откраднатата победа \r\n \r\nНо против това споразумение се обява „просветеният Запад“ и особено Англия, която изпраща флота си към Дарданелите, и Австро-Унгария. Лондон и Виена не искат Русия да укрепи позициите си на Балканите, където Москва може да получи мощен стратегически плацдарм и изход на Средиземно море чрез своя съюзник България. Под натиска на Запада Петербург отстъпва и плодовете на руската победа са частично откраднати. На 1 (14) юли е подписан Берлинският трактат, който е резултат от работата на Берлинския конгрес, проведен по инициатива на западните държави за преразглеждане на условията на Санстефанския мирен договор в ущърб на Русия и славянските народи на Балканския полуостров. \r\nБългария е разделена на три части: автономно княжество от Дунав до Балкана с център София (формално васал на Турция); българските земи на юг от Стара планина образуват автономната провинция на Турската империя – Източна Румелия с център Пловдив;  Македония – земите до Адриатика и Егейско море са върнати на турците без каквито и да е изменения в статута им. Независимостта на Сърбия, Черна гора и Румъния е призната, но териториалните придобивки на сърбите и черногорците са орязани. Австро-Унгария получава правото да окупира Босна и Херцеговина. Русия трябва да се откаже от част от придобивките си в Кавказ. Многото противоречия, заложени в Берлин, стават предпоставка за бъдещите Балкански войни и Първата световна война. \r\n \r\n България на страната на германците \r\n \r\nВпоследствие България, по предложение на руския император Александър II, е оглавена от племенника на съпругата на руския суверен Мария Александровна Александър Батенберг (1879–1886) от германската династия Батенберг, след това Фердинанд I (1887–1818) от династията Сакскобурггота. България със съгласието на Русия, Германия и Австро-Унгария през 1885 г. се слива с южната си част(Източна Румелия), през 1908 г. се обявява за напълно независима и става царство. \r\nРусия освободи България, но не можа да я привърже политически, икономически и дори културно. София постепенно отива на страната на Виена, Берлин и Париж. Германците и французите финансират икономическото развитие на страната и по-специално строителството на железници. Отношенията със Санкт Петербург се влошават, чак до скъсването на дипломатическите отношения, които са възстановени едва през 1896г. \r\nС подкрепата на Австро-Унгария, Германия и Франция България се готви за война с Турция за Македония. Освен това Македония става спорна територия между България, Сърбия и Гърция. В хода на Първата Балканска война 1912-1913 г. балканските държави разгромяват Турция и й отнемат европейските владения, но след това борят за плячката. Сърбия и Гърция сключват съюз против България. Германия и Австро-Унгария насъскват България срещу сърбите. През лятото на 1913 година България започва война против Сърбия. Война на България обявяват Черна гора и Гърция, а след това Румъния и Турция, за да се разширят за сметка на българите. София губи войната, орязана е териториално и е унижена. Този позор и жажда за мъст окончателно тласкат България в обятията на германския блок. Сърбия става враг номер едно за София. България е на страната на германския блок в Първата световна война. Нейното влизане през 1915 година води до разгрома и окупацията на Сърбия. \r\nБългария претърпява поражение заедно с Германия. Ньоският договор от 27 ноември 1919 година става тежко бреме за страната. Тя е разпокъсана в полза на Сърбия, Гърция и Румъния и е лишена от излаз на Егейско море, а освен това трябва да плаща контрибуции. Българските въоръжени сили са съкратени до минимум, отменена е военната служба, забранено й е да има авиация и тежко въоръжение. Не е учудващо, че през 20-те години в България се установява крайно-десен (фашистки) режим на Цанков, който провежда репресии срещу комунистите и социалистите. Тогава София успява да изгради добри отношения само с фашистка Италия. През втората половина на 30-те години София започва да клони към съюз с Третия райх. Развива се икономическо и военно сътрудничество с Германия. От началото на Втората световна война София става съюзник на Райха. Под натиска на Берлин Румъния връща на българите Южна Добруджа. \r\nПрез 1941 г. България подписва Тройния пакт (съюзът на Германия, Италия и Япония), но не участва във военни действия. Българската територия е използвана от нацистите за нахлуване в Югославия. Български войски окупират Западна Тракия, Македония и Западните покрайнини. През декември 1941 г. София обявява война на САЩ и Англия, но до края на войната тя се опитва да поддържа мир със СССР. В същото време германците използвалат транспортната инфраструктура на България (летища, морски пристанища, железници и магистрали) за военни цели, а българските войски са били използвани за окупиране на териториите на Югославия и Гърция. \r\n \r\n Българската операция \r\n \r\nПрез пролетта и лятото на 1944 година Москва нееднократно изисква от София да развали съюза си с Германия. След съкрушителните победи на Червената Армия през 1944 година – разгромът на немците в Молдова, освобождението на Румъния и излизането на III Украински фронт на румънско-българската граница, на България й се налага да направи избор. На 26 август 1944 година София обявява неутралитет във войната между Германия и СССР и иска изтегляне на германската армия от българска територия. Но немците продължават да използват територията на България за придвижване на войските си, в българските пристанища пристигат германски кораби, а на българска територия има германски сили. Затова на 5 септември СССР обявява война на българия, след което българските власти скъсват отношенията си с Хитлер. На 8 септември войските на III Украински фронт започват Българската операция. Те не срещат съпротива от българската армия. В нощта на 8 срещу 9 септември започва въстание в София. На 9 септември в страната е установена властта на Отечествения фронт начело с Кимон Георгиев. Водещи позиции в Отечествения фронт заемат комунистите и техните привърженици. \r\nПравителството на Отечествения фронт обявява война на Германия и Унгария, разпуска парламента, полицията (създава се народна милиция), предприема чиста в държавния апарат и реформа в армията, забранява нацистките организации. Военните престъпници са предадени на съд. В резултат от референдум в България е отменена монархията. Преминаването на страната на антифашистката коалиция позволява на България да запази Южна Добруджа. През 1946 година страната е оглавена от „българския Ленин“ – Георги Димитров и България става част от социалистическия лагер. \r\n \r\n 16-та Съюзна република и българско икономическо чудо за сметка на руснаците \r\n \r\nСлед Втората световна война България преживява дълбока икономическа криза. Страната е изтощена  и значителна част от населението гладува. Въпреки това, с помощта на Съветския съюз, България от бедна селскостопанска страна се превърна във високоразвита икономика, социално проспериращо общество. Това беше истинско „българско чудо“. \r\nОбщият български Брутен вътрешен продукт (БВП) за 40-те следвоенни години нараства с 14 пъти, на глава от населението – почти 30 пъти. В периода от 1946 до 1986 г. в България са създадени около 80% от индустриалните мощности, повече от една трета от селскостопанските, до 90% от енергетиката, 70% от транспортната мрежа, 80% от пристанищната инфраструктура, повече от 80% от цялата жилищна площ, обекти на здравеопазването, образованието, науката и културата. Всичко това е направено за сметка изключително на материално-техническата и финансовата помощ на СССР, за сметка на съветски кадри. И то безвъзмездно! Сметнато по съвременни цени, СССР влага в България стотици милиарди долари! Също така трябва да се отчетат компенсациите за доставката на български стоки в Съюза: за евтините български продукти Москва плаща на София по цени, близки до световните. За България са занижени цените на доставяните съветски стоки. \r\nЗаслужава да се отбележи, че авторитетът на съветското правителство в България беше много висок. От 1949 г. София многократно предлага да влезе в състава на СССР като 16-та република. За съжаление Москва, където процесите на разлагане започнаха постепенно след смъртта на Сталин (което в крайна сметка доведе до отхвърляне на социализма и бедствието през 1991 г.), не се осмели да го направи. Съветското ръководство се страхуваше от нови усложнения със Запада, от евентуален конфликт с Турция и от остра реакция сред другите балкански страни, в частност Югославия. \r\nВ България е изградено развито социалистическо общество. Доходите на населението са нараснали значително. Около 40% от структурата на БВП в началото на 80-те години е заета от машиностроенето, производството на инструменти и строителството на машини, черната металургия, химическата промишленост и нефтохимията, електрониката и електротехниката. Земеделието стана силно механизирано, което даде възможност на България да се превърне в един от най-големите износители на плодове и зеленчуци в Европа (пресни и консерви) още през 60-те години. Страната достигна високо ниво на образование, наука и култура: за 8,9 милиона души (през 1986 г.) имаше 27 университета, 185 държавни музея, 10,4 хиляди публични библиотеки, 55 театри и др. създаден е отличен курортен и туристически сектор (също главно благодарение на субсидиите от СССР). \r\nГенералният секретар на БКП Тодор Живков (1954-1989) умело провежда вътрешната и външната политика. Той провежда честа ротация на партийни и държавни лидери, при него няма преследване на православието, частният сектор в селското стопанство не беше ограничен, имаше бързо повишаване на жизнения стандарт. Оказва се всестранна подкрепа на работниците в културата, науката и изкуството. Това позволява да се запази вътрешната стабилност до средата на 80-те години. Практически няма вътрешна опозиция. На външната арена София подкрепи Москва в конфронтацията с Пекин. \r\nПрез втората половина на 80-те, когато започва подготовката за разпада на СССР и социалистическия лагер, ръководителят на Румъния Чаушеску предложи Живков да създаде румъно-български съюз с участието на ГДР и Албания, където сталинистите все още държаха властта. Новият съюз трябваше да се противопостави на горбачовското ръководство, което последователно разваляше социалистическия лагер и СССР. Но България не посмя да предприеме такава рязка мярка. След оставката на Живков през 1989 г., подготвена от предателската политика на кликата Горбачов и отслабването на икономическите връзки на СССР с България, българският социализъм падна. \r\n \r\n България няма бъдеще в рамките на „европейския райх“ \r\n \r\nСлед това събитията в България се развиват по отработената схема: либерализация, девалвация на валутата, приватизация (разграбване и унищожаване на националната икономика). Значително понижаване на качеството на живот на основната част от населението, поява на неголяма група от „успешни“. Аграрна реформа (предаване на земята на бившите собственици и техните наследници) довежда до раздробяване на поземлените площи на малки участъци и рязък спад на селскостопанското производство. Цените се увеличават, нивото на живот на народа пада рязко, българските стоки (промишлени и аграрни) се оказват ненужни на световния пазар, производството рязко намаля. До 70% от производствените мощности на България, създадени с помощта на Съюза, стоят празни или са закрити и оргабени. Българските плодове и зеленчуци се оказват ненужни на Западна Европа. \r\nБългария всъщност се превръща в полуколония на Запада, под управлението на „специалисти“ по унищожението на конкуренти от МВФ и Световната банка. Тя влиза в НАТО и ЕС. При това равнището на живота пада двойно в сравнение със средата на 80-те, а производственият потенциал на страната практически е унищожен. Сега България е обикновен потребител в състава на ЕС. А София пълзи пред Брюксел и моли за финансиране. Има малко работа, само в туристическия сектор, но и тя е сезонна. Не е учудващо, че народът измира стремително, а младежите бягат в развитите страни от ЕС, заемайки положението на хора от втори-трети клас, роби в „европейския райх“. На този фон за последните три десетилетия населението на България спада с близо една четвърт до 7 милиона души. Освен това намалява броят на българите, а турците и циганите стават повече. \r\nВодещите позиции във властта, икономиката и печата принадлежат на малка прозападна група (само няколко процента от населението), но именно тя определя политическия курс на страната и нарастването на русофобските и антисъветските настроения в обществото. Повечето българи все още смятат руснаците за братя, но не те определят политиките на София. Оттук и желанието на официална София да забрави всички огромни добрини, които Русия е направила за България и да представи бялото за черно. Историците и публицистите изпълняват държавната поръчка: по всякакъв начин занижават, зачертават и омаловажават ролята на Русия в историята на България. \r\nОчевидно е, че днешната прозападна България няма бъдеще. Полуколониална периферия на развитите страни от Запада, пазар за тях и евтина работна сила, плацдарм за НАТО на Балканите против Русия, незначителни нападки срещу руснаците във външната политика и бързо измиране, остаряване и бягство на коренното славянско население. В резултат на това – пълно изгасване и гибел на националното самосъзнание, на славянския народ. \r\n \r\nПревод и редакция:", "date": "2019.09.10", "title": "„Военное обозрение“: Официална безпаметност. Защо България предава Русия"}
{"url": "http://www.focus-news.net/news/2019/09/10/2697164/sport-grigor-dimitrov-shte-igrae-vav-viena-za-vtora-poredna-godina.html", "text": "За втора поредна година Григор Димитров ще участва на турнира на твърди кортове в зала в австрийската столица Виена. Надпреварата е от категория АТП 500 и ще се проведе в периода 21-27 октомври. Миналата година българинът загуби първия си двубой срещу Михаил Кукушкин. \r\nВ надпреварата във Виена са потвърдили участие Данийл Медведев, Доминик Тийм, Кей Нишикори, Карен Хачанов, Гаел Монфис, Матео Беретини, Диего Шварцман и други. . \r\nШампион във Виена миналата година стана Кевин Андерсън, който пропуска турнирите до края на сезона заради контузия.", "date": "2019.09.10", "title": "Спорт: Григор Димитров ще играе във Виена за втора поредна година"}
{"url": "http://www.focus-news.net/news/2019/09/10/2697172/d-r-mihail-bashtavelov-odbh-blagoevgrad-predi-konsumatsiya-na-meso-ot-umartveno-domashno-prase-e-vazhno-da-se-pravi-izsledvane-za-trihinela.html", "text": "Преди консумация на месо от умъртвено домашно прасе е важно да се прави изследване за трихинела. Това каза д-р Михаил Бащавелов, директор на Областна дирекция по безопасност на храните – Благоевград, след провелото се днес заседание на Областната епизоотична комисия, предаде репортер на  Радио „Фокус“ – Пирин . „Ако африканската чума е устойчив вирус, който нанася големи икономически вреди на селското стопанство, то трихинелата е нещо, което може да засегне всеки един от нас. В момента популацията на дивите свине е много голяма. Обикновено в много от селата прасетата се отглеждат в покрайнините, което е предпоставка за осъществяването на контакт между диво и домашно прасе. Трихинелата е заболяване, което е лечимо при хората, но е с много тежки последици“, каза още д-р Бащавелов. Д-р Бащавелов обясни, че самото заболяване е много болезнено, затова е хубаво да се правят изследвания и за в бъдеще, а не само сега, когато има установени огнища на африканска чума. Той подчерта, че имаме модерна лаборатория, която позволява да се правят подобни изследвания и през годините много собственици на домашни прасета са се възползвали от тази възможност. \r\nЛивия НИНОВА", "date": "2019.09.10", "title": "Д-р Михаил Бащавелов, ОДБХ – Благоевград: Преди консумация на месо от умъртвено домашно прасе е важно да се прави изследване за трихинела"}
{"url": "http://www.focus-news.net/news/2019/09/10/2697170/blagoevgrad-odbh-zapochva-proverki-vav-vsichki-naseleni-mesta-za-ustanovyavane-broya-na-dobrovolno-umartvenite-domashni-praseta-zaradi-afrikanskata-chuma.html", "text": "Няма регистрирани нови случаи на заболяването африканска чума по свинете в област Благоевград. Това каза д-р Михаил Бащавелов, директор на Областна дирекция по безопасност на храните – Благоевград, след провелото се днес заседание на Областната епизоотична комисия, предаде репортер на  Радио „Фокус“ – Пирин . „Обстановката е относително спокойна, като продължаваме да взимаме проби и да правим изследвания. Надявам се, че и за в бъдеще няма да имаме други случаи. Във връзка с държавното финансово подпомагане за стопаните, умъртвили доброволно домашните си прасета и най-вече с предпазването на областта ни от заболяването, до сега приканвахме много настойчиво всички собственици на прасета, отглеждани в така нареченият „заден двор“ да престъпят към умъртвяване и да проявят разбиране, че обстановката е такава и това нещо трябва да се направи. Мерките дават резултати, но те не са такива, каквито ни се иска на нас“, каза още д-р Бащавелов. Той добави, че по тази причина започват проверки на инспекторите към Областна дирекция по безопасност на храните – Благоевград във всички населени места, за да се види дали се изпълнява разпореждането, издадено от Областната епизоотична комисия. По време на тях ще се изиска актуална информация от кметовете на общините и селата относно броят на закланите животни и на тези, които не са били.  \r\nД-р Бащавелов припомни, че месото от закланите животни се изследва и ако пробата е отрицателна за африканска чума, то може да се консумира от стопаните. Той препоръча месото да минава термична обработка, но ако това не може да стане, за известно време може да се съхранява в хладилник. Директорът на Областна дирекция по безопасност на храните заяви, че днес е крайният срок, в който стопаните могат да умъртвят животните си доброволно и да получат финансово подпомагане. \r\nЛивия НИНОВА", "date": "2019.09.10", "title": "Благоевград: ОДБХ започва проверки във всички населени места за установяване броя на доброволно умъртвените домашни прасета заради африканската чума"}
{"url": "http://www.focus-news.net/news/2019/09/10/2697175/burgas-chrez-igra-obshtinata-shte-zapoznava-detsata-s-kartata-na-balgariya-slanchevata-sistema-i-pravilata-za-dvizhenie.html", "text": "Чрез игри и забавления в няколко детски къта в града, Общината иска по интересен начин да запознае малчуганите с най-големите градове в България и къде се намират, кои са планетите в слънчевата система, с основните правила за движение и безопасно пресичане на пешеходна пътека. Това съобщиха от  Община Бургас . \r\nЦветните игрови изображения на асфалта са изрисувани с пластична маркировка, която е издръжлива както на различни метеорологични влияния, така и на амортизация. \r\nОбщо на 5 места  в града ще има от новите образователни игри върху асфалта. Готови са новите детски кътове до Стената на приказките в Приморски парк, до детската площадка на Плувен Комплекс \"Арена ОЗК\" в парк \"Св. Троица\" и до бл. 600 в к-с \"Меден рудник\". Предстои още 2 да бъдат готови съвсем скоро.", "date": "2019.09.10", "title": "Бургас: Чрез игра Общината ще запознава децата с картата на България, слънчевата система и правилата за движение"}
{"url": "http://www.focus-news.net/news/2019/09/10/2697154/premierat-boyko-borisov-balgarskoto-pravitelstvo-otpusna-28-mln-lv-za-izplashtane-na-obezshteteniya-i-prilagane-na-merkite-za-likvidirane-na-zabolyavaneto-afrikanska-chuma-po-svinete.html", "text": "В България предприемаме всички мерки за ограничаване разпространението на заболяването африканска чума по свинете, заяви министър-председателят Бойко Борисов по време на срещата си с еврокомисаря по здравеопазване и безопасност на храните Витянис Андрюкайтис. Това съобщиха от  правителствената информационна служба . Премиерът Борисов отбеляза, че за целта в страната се прилага план, изготвен от Министерството на земеделието, храните и горите, който включва засилен контрол на граничните контролно-пропускателни пунктове, мерки за биосигурност в свиневъдните обекти, провеждане на информационна кампания, извършване на дезинфекция на площи и продукти, постоянен епизоотологичен надзор и редуциране на популацията от диви свине.  \r\nМинистър-председателят Борисов изтъкна, че за да бъдат приложени с цялата си сила тези мерки, се използва сериозен финансов ресурс. Премиерът добави, че българското правителство е отпуснало 28 млн. лв. за изплащане на обезщетения и прилагане на мерките за ограничаване и ликвидиране на заболяването Африканска чума по свинете на територията на България. Съгласно процедурата на Европейската комисия се извършва частично рефинансиране на направените разходи. Министър-председателят Борисов изрази надежда, че в най-кратки срокове Европейската комисия ще започне да възстановява разходите, направени от България, по овладяване на различни заболявания по животните, в това число и Африканската чума по свинете.  \r\nСпоред премиера Бойко Борисов разпространението на болестта АЧС е не само регионален, но вече и глобален проблем, който носи огромни загуби на засегнатите държави и който може да повлияе трайно не само върху определен сектор, а върху цели икономики и търговски партньорства. По тази причина министър-председателят счита за изключително важна координацията на действията в борбата срещу АЧС в Европа. Министър-председателят Борисов изрази увереност, че експертната среща по въпросите на АЧС, чийто домакин е София, ще допринесе за изготвянето на Глобална стратегия за контрол и изкореняване на Африканската чума по свинете в световен мащаб.", "date": "2019.09.10", "title": "Премиерът Бойко Борисов: Българското правителство отпусна 28 млн. лв. за изплащане на обезщетения и прилагане на мерките за ликвидиране на заболяването африканска чума по свинете"}
{"url": "http://www.focus-news.net/news/2019/09/10/2697171/pernik-oblastniyat-upravitel-irena-sokolova-provede-sreshta-s-zhiteli-na-gr-batanovtsi-vav-vrazka-s-razpisanieto-na-vlakovete-po-liniyata-sofiya-blagoevgrad-sofiya.html", "text": "Областният управител Ирена Соколова проведе среща с жители на гр. Батановци във връзка с намерението за отпадане от разписанието на влакове №5621 и №5622 по линията София – Благоевград – София.Това съобщиха от  Областната администрация на Перник . \r\nГражданите запознаха губернатора с желанията на пътуващите, както и с опасенията им, предоставяйки подписка за запазване на досегашното разписание.  \r\nСоколова уточни, че е във връзка с управлението на БДЖ по темата и че решението за отпадането на ЖП спирка Батановци на съответните влакове е с цел намаляване времетраенето на пътуване. Това решение е пробно за период от 3 месеца, като за това време и в двете посоки в интервал между 20 – 30 мин. ще има следващ влак, спиращ на ЖП гара Батановци. Влакове №5621 и №5622 са заложени в разписанието за 2020 година, са уточнили от БДЖ. \r\nОбластният управител се ангажира със съдействие по темата, като ще представи мотивирано становище на 20 септември 2019 г. в насрочено обществено обсъждане за новото разписание на влаковете. Предвижда се то да влезе в сила на 15 декември 2019 г.", "date": "2019.09.10", "title": "Перник: Областният управител Ирена Соколова проведе среща с жители на гр. Батановци във връзка с разписанието на влаковете по линията София-Благоевград-София"}
{"url": "http://www.focus-news.net/news/2019/09/10/2697177/pregled-na-mezhdunarodnite-novini-do-1300-chasa-agentsiya-fokus.html", "text": "Българските власти ще потърсят отговорност за запаления ни национален флаг по време на протеста на македонската диаспора пред сградата на консулството на югозападната ни съседка в Мелбърн, Австралия, съобщава скопското електронно издание  МКД . \r\nН.пр. Петър Никоалев получи задача от министъра на външните работи на България Екатерина Захариева да проведе среща с представители на австралийските власти и да ги призове да предприемат мерки срещу извършителите на инцидента, като същевременно помоли в бъдеще органите на реда да се противопоставят на всякакви опити за оскверняване на държавните символи.  \r\nВ понеделник македонското правителство осъди паленето на снимки на премиера Зоран Заев и министъра на отбраната Радмила Шекеринска пред консулството в Мелбърн, припомнят от редакцията. \r\n\"По разпореждане на вицепремиера Екатерина Захариева временно управляващият посолството на Република България в Австралия г-н Петър Николаев поиска среща в Министерството на външните работи и търговията по повод изгореното българско знаме в Мелбърн по време на демонстрация срещу т.нар. Преспанско споразумение. \r\nБългарският дипломат ще призове австралийските власти да предприемат мерки за търсене на отговорност от извършителите на това деяние и ще отправи молба органите на реда да се противопоставят за в бъдеще срещу опити за поругаване на държавни символи\", се казва в съобщение от МВнР в София, публикувано в социалната мрежа \"Фейсбук\". \r\n*** \r\n \r\n  Специалният представител на САЩ за Западните Балкани Матю Палмър заяви в интервю за обществения телевизионен оператор в Черна гора, че е уверен, че може да бъде постигнато споразумение между Белград и Прищина и че Вашингтон подкрепя правителство в Прищина, което е ангажирано с диалог, отбелязва електронното издание на прищинския ежедневник  Telegrafi .  \r\n„Една от основните ни цели е да подкрепим формирането на правителство в Косово, което е ангажирано с диалог, което означава отмяна на 100-процентовите мита и връщане към масата на разговорите“, подчерта американският дипломат. Палмър заяви, че разговорите между двете страни трябва да бъдат по-сериозни и да доведат до цялостно споразумение за нормализиране на отношенията между Белград и Прищина. „Би било идеално това да се случи въз основа на взаимно признаване. Едва след като страните се върнат на масата на преговорите, ние ще бъдем там като партньори в търсене на споразумение, приемливо за всички, устойчиво и което ще помогне на Сърбия по пътя й към ЕС “, добави той.  \r\nСпоред Палмър „руснаците имат власт в Западните Балкани\" и че САЩ имат съвсем различно положение в региона в сравнение с това на Москва „Ние виждаме Западните Балкани като член на семейството на западните държави, интегрирани в евроатлантическите институции, като страни, които си сътрудничат въз основа на правила и норми. Руснаците показаха, че искат регион, основан на вълнения и липса на доверие. Мисля, че това беше очевидно в Черна гора, където руснаците подкрепиха заговор за преврат през 2016 г.; агресивен акт, целящ да предотврати преминаването на Черна гора към НАТО и Запада“. \r\n*** \r\n \r\n  Във вторник талибаните увериха, че ще продължат борбата срещу американските сили в Афганистан, след като президентът на САЩ обяви преговорите с бунтовниците за „мъртви“, като обещаха, че Вашингтон ще съжалява за това, че се отказал от преговорите, предава  AFP . \r\n„Имахме два начина да сложим край на окупацията на Афганистан, единият беше джихадът и борбата, а другият – преговорите“, заяви говорителят на движението „Талибан“ Забиула Муджахид пред „Франс прес“. \r\n„Ако Тръмп иска да спре разговорите, ние ще поемем по първия път и те скоро ще съжаляват“, увери той. \r\n*** \r\n \r\n  Специалният представител на САЩ за Западните Балкани Матю Палмър заяви в хода на визитата си в Черна гора, че неговото назначение отбелязва възобновяването на фокуса на САЩ върху Балканите, пише прищинският ежедневник  Koha Ditore . \r\nЧерногорският премиер Душко Маркович заяви след среща с Палмър, че назначението му е реална възможност за региона да ускори изпълнението на стратегическите цели и допринася за стабилността на целия регион. Палмър се срещна и с черногорския президент Мило Джуканович и го информира за приоритетите на своята мисия: началото на преговорите за членство в ЕС за Северна Македония и Албания, рестартирането на диалога между Косово и Сърбия и решение за функционирането на Босна и Херцеговина. \r\n*** \r\n \r\n  Европейският съюз възнамерява да засили диалога със страните от Западните Балкани, за да обясни ползите от финансирането чрез основните инструменти на инфраструктурните проекти на Общността, като същевременно призовава властите да обърнат специално внимание на осигуряването на инвестиции от други партньори, помагащи на региона да отговаря на стандартите на ЕС, заяви говорителят на ЕС Мая Кочиянчич пред Радио „Свободна Европа“, съобщава електронното издание на скопския вестник  „Независен“ . \r\nКочиянчич припомни, че финансирането на инфраструктура от страна на Брюксел включва безвъзмездни средства, заедно със заеми с атрактивни лихви. \r\n„Обратното е китайското финансиране, което идва почти изключително под формата на заеми със значителни финансови последици. Следователно правителствата трябва да внимават да не допускат тези инвестиции да прерастват във високи нива на задлъжнялост, което може да доведе до контрол на прехвърлянето на стратегически активи и ресурси в бъдеще\", предупреди говорителят на ЕС. \r\nТя подчерта, че регионът на Западните Балкани има ясна европейска перспектива и че част от този процес предполага и необходимостта от модернизиране на инфраструктурата в тези страни. \r\nСпоред европейските служители инвестициите в региона трябва да съответстват на високите стандарти за обществени поръчки и прозрачност. Освен това Кочианчич заяви, че ЕС очаква партньорите от Западните Балкани да изпълнят задълженията си по своите Споразумения за стабилизиране и асоцииране, „по-специално по отношение на държавните помощи и обществените поръчки и за защита на фискалната устойчивост на техните икономики и инвестиции“. \r\nМая Кочиянчич припомни, че ЕС е най-големият търговски и инвестиционен партньор в региона, като 70% от търговията на Западните Балкани с ЕС и 60% от преките чуждестранни инвестиции в региона идват от Съюза. „За разлика от това, по-малко от шест процента от търговията и чуждестранните инвестиции в региона идват от Китай\", подчерта представителят на Брюксел. \r\nОт 2015 г. насам ЕС засили подкрепата си за развитие на свързаността в региона с над 3,2 милиарда евро инвестиции, които създадоха работни места и интегрираха инфраструктурата на региона в общоевропейска мрежа, за да увеличат максимално икономическия потенциал и конкурентоспособност на региона. \r\n*** \r\n \r\n  Бившият вицепремиер на Турция Али Бабакан ще сформира нова политическа партия преди края на годината. Съответното той обяви в интервю за вестник  Karar , предава  Reuters . \r\nБабакан подаде оставка от „Партия на справедливостта и развитието“ заради „дълбоки различия“. Той бе един от основателите на партията, а през първите й години на власт Бабакан заемаше постовете на министър на икономиката и външните работи, преди да стане вицепремиер на Турция – пост, който заемаше от 2009 г. до 2015 г. \r\nВ интервюто Бабакан подчерта, че все още работи за привличане на съмишленици за екип, който да ръководи новата партия. Амбициите са тя да бъде конкурентна на управляващата партия на държавния глава Реджеп Тайип Ердоган.  \r\n„Това ще отнеме известно време. Искаме партията да бъде сформирана преди 2020 г. Качеството е много важно тук“, подчерта Бабакан.  \r\nПартията на Ердоган претърпя тежко поражение на кметските избори в Истанбул през юни, а партията, ръководена от Бабакан, може да разруши допълнително базата за подкрепа на Ердоган. \r\n*** \r\n \r\n  Чистият държавен дълг на Русия е отрицателен за първи път след въвеждането на санкциите за присъединяването на Крим и падането на цените на нефта през 2014 година, предава  РИА Новости . \r\nКакто съобщава РБК, като се позовава на данни на Министерството на финансите на Русия и Централната банка, към първи август държавния дълг на федералното правителство, регионите и общините, включително държавните гаранции по кредитите на предприятията, е бил 16,2 трилиона рубли. \r\nВ същото време ликвидните активи на държавата – федералните власти, регионите и извънбюджетните държавни фондове – към тази дата са били 17,6 трилиона рубли. \r\nПо този начин, държавният дълг в широкото разбиране към средата на 2019 година е станал по-малък, отколкото ликвидните активи на „разширеното правителство“, посочва изданието. \r\nКакто се отбелязва, това е станало възможно заради рекордните резерви, които покриват изцяло държавния дълг. Т.е., ако на Русия й се наложи веднага да погаси всички дългове, това може да бъде направено само за сметка на депозитите на държавните органи в Централната банка и търговските банки. \r\nКакто подчертава министърът на икономическото развитие на страната Максим Орешкин, „това, което бе направено в макроикономиката на Русия от 2014 до 2019 година, със сигурност ще влезе в учебниците“. В същото време обратната страна на такъв твърд подход е, че се получава дефицит на фискални стимули за развитие на икономиката. \r\n***", "date": "2019.09.10", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/10/2697181/varna-pchelari-nastoyavat-za-uvelichenie-na-subsidiite-na-vsyako-pchelno-semeystvo.html", "text": "Пчелари от Варна и региона настояват за увеличение на субсидиите на всяко пчелно семейство. Това каза на пресконференция Ясен Янев, председател на НПО „Български свободни пчелари“, предаде репортер на  Радио „Фокус“ – Варна .  Той посочи, че в момента в България се дава най-малка субсидия за пчеларите, за разлика от други европейски държави. Пчеларите настояват за субсидиране на всяко пчелно семейство от 100 до 200 лв., като в момента сумата е много по-ниска. \r\nЯнев изтъкна също така, че в много държави от ЕС има практика медът да се продава без да е задължително преминаването през медопреработватели, като производителите се задължават да извършат лабораторни анализи на продукцията си. В България това е забранено, като медът се продава на преработватели на цени между 3,50 и 4 лв. за килограм. Той подчерта, че освен всичко друго, след като мине преработка медът губи част от най-важните си качества. „Не казвам, че не е полезен, но след термична обработка част от свойствата на меда се губят“, допълни специалистът. \r\nДруг сериозен проблем, за който алармира Ясен Янев се отнасяше до пръскането с химикали, които избива пчелите. По думите му, глобата при установяване на такова нарушение е едва 3000 лв. „Пчелите са индикатор за здравното състояние на обществото. Когато те измират – страдат и хората“, категоричен бе специалистът. \r\nСред основни искания на пчеларите са и държавна политика за сектор пчеларство, забрана за внос на мед и медни продукти от 3-ти страни, санитарен контрол, обмяна на опит и знания с пчеларски организации извън България и т.н. В заключение Ясен Янев посочи, че в момента се обмисля и протест на пчеларите. \r\nДесислава ВАСИЛЕВА", "date": "2019.09.10", "title": "Варна: Пчелари  настояват за увеличение на субсидиите на всяко пчелно семейство"}
{"url": "http://www.focus-news.net/news/2019/09/10/2697176/narodniyat-predstavitel-georgi-markov-shte-predstavi-v-narodnoto-sabranie-knigata-si-fenomenat-viktor-orban-na-12-septemvri.html", "text": "По повод навършването на 30 години от официалното отваряне на границата на Унгария с Австрия народният представител Георги Марков ще представи книгата си „Феноменът Виктор Орбан“. Това съобщиха от пресцентъра на  Народното събрание . Представянето ще бъде на 12 септември 2019 г. от 11.30 часа в Клуба на народния представител в Народното събрание.  \r\nКнигата обхваща политическата дейност на Виктор Орбан от 16 юни 1989 г. до 20 август 2019 г.", "date": "2019.09.10", "title": "Народният представител Георги Марков ще представи в Народното събрание книгата си „Феноменът Виктор Орбан“ на 12 септември"}
{"url": "http://www.focus-news.net/news/2019/09/10/2697182/valeri-simeonov-nfsb-predstoi-da-vzemem-reshenie-dali-shte-izdignem-kandidat-za-kmet-na-sofiya.html", "text": "Предстои да вземем решение дали ще издигнем кандидат за кмет на София. Това каза председателят на НФСБ, предаде репортер на  Агенция “Фокус” . “Възможно е да, възможно е не. Конкретни имена за сега не мога да кажа. Тепърва ще решаваме за София”, обясни Симеонов. \"София е черешката на тортата оставяме си я като десерт на края\", добави още председателят на НФСБ. Симеонов коментира, че ако Волен Сидеров се кандидатира за кмет на София, няма да го подкрепи. “В личен план няма да гласувам за него. Партиен план няма. Те си решават кого ще издигнат”, добави още Симеонов. Валери Симеонов посочи, че заличаването на парламентарната група на \"Обединени патриоти\", по искане на Волен Сидеров е невъзможно. \"Не четат ли наредбата, закона, правилника на Народното събрание. Лишено е от юридическо основание. Тъжно ми е да го казвам на хора, които имат висше юридическо образование между тях\", допълни още Симеонов. \r\n\"Успех на местните избори ще бъде да имаме повече кметове в по-големи градове. Издигаме абсолютно достойни кандидати, зад мен е господин Атанасов. Аз не знам по-добър и по-популярен човек в Пловдив от него и човек, който на практика да е доказал своите управленски и професионални способности и качества”, обясни Симеонов.  \r\n“Издигаме в Добрич Йордан Апостолов, абсолютно успял бизнесмен, народен представител от настоящото Народно събрание, човек с огромна популярност, с опит. Все такива издигаме по принцип”, добави още председателят на НФСБ. Той коментира, че в Бургас кандидат за кмет е д-р Пламен Миразчийски. “Един от най-известните хирурзи в България. Талантлив човек, със златни ръце и с богат управленски опит, в момента ръководи многопрофилната болница в Бургас, най-голямото лечебно заведение в Югоизточна България”, посочи Симеонов. По думите му местният вот може да разклати управляващата коалиция. “Ако пак се използват тези отвратителни манипулации в изборния ден, особено, каквито бяха направени в Пловдив, бъдете сигурни, че коалиция няма да има”, допълни Валери Симеонов.  \r\nВиолета СИМЕОНОВА", "date": "2019.09.10", "title": "Валери Симеонов, НФСБ: Предстои да вземем решение дали ще издигнем кандидат за кмет на София"}
{"url": "http://www.focus-news.net/news/2019/09/10/2697180/glavniyat-prokuror-sotir-tsatsarov-i-zamestnik-glavniyat-prokuror-ivan-geshev-se-sreshtnaha-s-rakovodstvoto-na-aikb.html", "text": "Главният прокурор Сотир Цацаров и заместникът му Иван Гешев се срещнаха с ръководството на Асоциацията на индустриалния капитал в България (АИКБ). Това съобщиха от пресцентъра на  Прокуратурата . В срещата участваха председателят на АИКБ Васил Велев и изпълнителният й директор Добрин Иванов. \r\nПо време на разговорите бяха обсъдени актуални проблеми, свързани със закононарушения, по-специално в сферата на енергетиката, както и злоупотребите при издаване на болнични листове. \r\nВ хода на срещата бе подчертано и дългогодишното полезно за обществото сътрудничество и ползотворен диалог между Прокуратурата на Република България и Асоциацията на индустриалния капитал в България.", "date": "2019.09.10", "title": "Главният прокурор Сотир Цацаров и заместник-главният прокурор Иван Гешев се срещнаха с ръководството на АИКБ"}
{"url": "http://www.focus-news.net/news/2019/09/10/2697184/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.09.10", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/09/10/2697183/plovdiv-otkriva-se-noviyat-sezon-na-klub-apteka-za-dushata-kam-narodna-biblioteka-ivan-vazov.html", "text": "На 11 септември се открива новия сезон на клуб „Аптека за душата“ към Народна библиотека „Иван Вазов“ в Пловдив. Това съобщиха за  Радио „Фокус“ – Пловдив  от културната институция. Откриването ще се състои от 18.00 часа в Конферентната зала на библиотеката  с лекция на тема „Родител в първи клас“.  „Тя ще помогне да се намерят отговорите на много въпроси, да се открие вярната посока, да се добие увереност, че „мисията е възможна“. Защото първокласник у дома е нов етап в живота на детето и често на родителите. Това е нова социална роля, която следва да се изиграе, нерядко почти без репетиции – нови задачи, нови хора, нови предизвикателства, нова организация на времето. Не е изключено стресът да съпровожда тези „новости“. А преодоляването му е задължително“, гласи анонсът за първата среща. \r\nЛекцията ще бъде поднесена от Събка Дякович-Чехович – психолог и писател, която ще е и водеща на събитието. Насочеността е към родителите на първокласници, но е подходяща и за майки и бащи на деца между 5 и 10 години. Входът е свободен.", "date": "2019.09.10", "title": "Пловдив: Открива се новият сезон на клуб „Аптека за душата“ към Народна библиотека „Иван Вазов“"}
{"url": "http://www.focus-news.net/news/2019/09/10/2697186/api-nad-12-000-vinetki-sa-prehvarleni-na-avtomobili-sled-smyana-na-registratsionniya-nomer.html", "text": "От началото на 2019 г. над 12 000 електронни винетки са прехвърлени на автомобили заради пререгистрация на превозните средства. Това съобщиха от пресцентъра на  Агенция „Пътна инфраструктура“ . Съгласно Закона за пътищата винетката, издавана на регистрационен номер, следва автомобила и при смяна на регистрационните табели тя се прехвърля на новия номер от Националното тол управление. \r\nПри промяна на регистрационния номер на автомобила собственикът или ползвателят му следва в рамките на три работни дни да подаде заявление в централното управление или в областните пътни управления на Агенция „Пътна инфраструктура\" (АПИ) или на електронния адрес info@bgtoll.bg. Образец на заявлението може да бъде изтеглен от сайта    (в менюто „За нас“/„Заявления“). \r\nНеобходимо е да бъдат посочени номерът на рамата, идентификационният номер на електронната винетка, както и старият и новият регистрационен номер на автомобила. Към заявлението следва да се приложи свидетелство за регистрация на автомобила (стария голям талон), а ако заявителят не разполага с него, е нужно да представи един от следните документи: договор за покупко-продажба с нотариална заверка, застраховка „Гражданска отговорност“, талон за преминат технически преглед или удостоверение от „Пътна полиция“.  \r\nС цел обратна връзка и информиране за извършеното прехвърляне препоръчително е заявителят да посочи електронен адрес и/или актуален телефонен номер. Прехвърлените електронни винетки заради пререгистрация на превозното средство не могат да бъдат проверени от бутона „Проверка на винетка“ на сайта  . \r\nПрехвърляне на електронни винетки е позволено само заради смяна на регистрационните номера на автомобила и корекции заради грешно въведени данни не се допускат. Вписването на символите от регистрационния номер може да бъде и на кирилица, и на латиница, но да съответства на символите в самия регистрационен номер. При изписването на номера се въвеждат само букви и цифри. Символите 0 (нула) и О (буква О) не са взаимозаменяеми. За цифра от номера трябва да се изпише 0 (нула), а за буква - \"О\". В случай, че регистрационният номер съдържа тире, точка или интервал те не се въвеждат.  \r\nПри покупка на електронна винетка, независимо дали през интернет или на каса, отговорността за попълване на коректна информация за номер на пътното превозно средство, категорията му и периода на валидност, е на собственика или ползвателя му. Приканваме отново потребителите внимателно да преглеждат и проверяват въведената от тях информация преди да потвърдят финалното плащане. Електронната система за събиране на пътни такси позволява покупката само на една винетка за един автомобил за даден период от време. В случай на неправилно декларирани данни се счита, че не е заплатена дължимата винетна такса за съответния автомобил.  \r\nПри установено нарушение специализираните мобилни екипи на НТУ предлагат на водача да заплати компенсаторна такса, за да може да довърши спокойно пътуването си до 23:59 часа на същия ден.  Компенсаторната такса е: 70 лева за автомобил с обща технически допустима максимална маса до или равна на 3,5 тона, 125 лева – за превозни средства с обща технически допустима максимална маса повече от 3,5 и по-малко от 12 тона, и 175 лева – за ТИР-овете над 12 тона. Тя може да бъде платена само през POS терминали на място при мобилните екипи.  \r\nАко водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай трябва да плати стойността на най-евтината винетка за съответната категория автомобили – уикенд винетка за леките коли и седмична винетка за тежкотоварните автомобили. Плащането отново е само с дебитна или кредитна карта. Той ще трябва да заплати компенсаторната такса в рамките на 14 дни. Тогава това може да стане и по банков път или в брой на касите на Easy Pay.  \r\nВ случай, че в 14-дневния срок не постъпи плащане, влиза в сила наказателно постановление, в резултат на което водачът на пътното превозно средство дължи глоба – за леките автомобили тя е 300 лева, а за тежкотоварните автомобили над 3,5 тона е 1800 лв. Ако нарушителят плати компенсаторната такса при установяване на нарушението или в срок от 14 дни от съставяне на акта за установяване на административно нарушение, то той се освобождава от административнонаказателна отговорност и не му се налага глоба.", "date": "2019.09.10", "title": "АПИ: Над 12 000 винетки са прехвърлени на автомобили след смяна на регистрационния номер"}
{"url": "http://www.focus-news.net/news/2019/09/10/2697189/bsp-na-11-septemvri-shte-se-provede-zasedanie-na-gradskata-konferentsiya-na-sofiyskata-organizatsiya-na-partiyata.html", "text": "На 11 септември ще се проведе заседание на Градската конференция на Софийската организация на БСП, съобщиха от пресцентъра на  партията . На заседанието ще бъде обсъдена и приета предизборната платформа на организацията за местните избори. Конференцията ще определи кандидата за кмет на София. Ще бъде избран водач и ще бъде подредена листата за общински съветници от „БСП за България“. \r\nФорумът ще се проведе от 16.00 часа в залата на „Позитано“ №20, етаж 1. \r\nПървата част от заседанието е открита за медиите.", "date": "2019.09.10", "title": "БСП: На 11 септември ще се проведе заседание на Градската конференция на Софийската организация на партията"}
{"url": "http://www.focus-news.net/news/2019/09/10/2697185/balgariya-poluchava-resor-inovatsii-i-mladezh-v-novata-ek.html", "text": "Българският еврокомисар Мария Габриел ще бъде предложена за отговорник по ресора „Иновация и младеж\" в състава на новата Комисия. Това стана ясно по време на представянето на новия състав на изпълнителния орган на Общността от новия му председател Урсула фон дер Лайен. \r\n\"Досега Мария Габриел работи с всеотдайност в ресора на цифровите технологии, а отсега нататък ще създава перспективи за новите поколения\", заяви германският християндемократ. \r\n \r\n Тереза Герова", "date": "2019.09.10", "title": "България получава ресор „Иновации и младеж“ в новата ЕК"}
{"url": "http://www.focus-news.net/news/2019/09/10/2697179/blagoevgrad-na-100-sa-umartveni-prasetata-otglezhdani-v-domashnite-stopanstva-v-obshtina-kresna-kadeto-be-ustanoven-sluchay-na-afrikanska-chuma.html", "text": "На 100% са умъртвени прасетата, отглеждани в домашните стопанства в община Кресна, където бе установен единственият констатиран случай на африканска чума в област Благоевград. Това каза д-р Михаил Бащавелов, директор на Областна дирекция по безопасност на храните – Благоевград, след провелото се днес заседание на Областната епизоотична комисия, предаде репортер на  Радио „Фокус“ – Пирин . „10-км зона е обхваната почти на 90%. Там ни остава още малко работа, но мисля, че и там ще успеем да се освободим от всички домашни прасета. За другите общини в област Благоевград в момента имаме информация, която не е пълна. По тази причина с решение на Областната епизоотична комисия сме поискали от кметовете до края на седмицата да ни предоставят информация по отношение броя на закланите прасета и на тези, които са оставени живи“, каза още д-р Бащавелов. Той добави, че във връзка със сериозността на заболяването при умъртвяване на домашните прасета собствениците подписват декларации, с които се съгласяват да не отглеждат животни от този тип за срок от 1 година. Д-р Бащавелов допълни, че ако стопаните не се съобразят с тази мярка, въпреки декларациите или ако откажат доброволно да умъртвят своите прасета е възможно да се стигне до налагането на административни мерки. \r\nПо отношение разследването, което се води, за да се установи от къде е заболялото прасе, намерено във водите на река Струма край Кресна, д-р Бащавелов каза, че имат предположения, но на този етап те няма да бъдат публично оповестявани. \r\nОт своя страна областният управител на Благоевград Бисер Михайлов се ангажира да поиска официална информация от Областна дирекция на МВР – Благоевград за хода на разследването, която ще бъде оповестена на следващата Областна епизоотична комисия, която ще се проведе на 17 септември. \r\nЛивия НИНОВА", "date": "2019.09.10", "title": "Благоевград: На 100% са умъртвени прасетата, отглеждани в домашните стопанства в община Кресна, където бе установен случай на африканска чума"}
{"url": "http://www.focus-news.net/news/2019/09/10/2697190/sliven-vazobnovyavane-na-satrudnichestvoto-s-pobratimenite-gradove-v-oblastta-na-kulturata-be-obsadeno-po-vreme-na-mezhdunarodniya-forum-evropa-nashiyat-obsht-dom.html", "text": "Възобновяване на сътрудничеството в областта на културата бе обсъдено в Сливен по време на международния форум „Европа – нашият общ дом“ от представителите на три побратимени града Сливен, Бидгошч и Ниш, предаде репортер на  Радио „Фокус“ – Сливен . Бяха направени презентации на трите града в областта на образованието, науката и културата. Заместник-кметът на Община Сливен Пепа Чиликова заяви, че се надява форумът да е само началото на едно успешно партньорство и културно сътрудничество между трите града. \r\n„Надявам да бъдете участници в бъдещи издания на нашите фестивали и разбира се, да откриете интересни събития, за които да разкажете на вашите съграждани. За нас основна цел в сферата на културата е изграждането на трайни културни мостове с европейски културни центрове и най-вече с нашите побратимени градове“, заяви Пепа Чиликова. \r\nМеждународното събитие се организира от Община Сливен в партньорство с градовете Бидгошч (Полша) и Ниш (Сърбия) в рамките на проект „Обединена Европа – сигурност, солидарност и стабилност за всички“ по Програма „Европа за гражданите”. \r\nУтре форумът продължава с презентация на общата икономическа зона Сливен –  Ямбол. \r\nЛюдмила ЙОРГОВА", "date": "2019.09.10", "title": "Сливен: Възобновяване на сътрудничеството с побратимените градове в областта на културата бе обсъдено по време на международния форум „Европа – нашият общ дом“"}
{"url": "http://www.focus-news.net/news/2019/09/10/2697191/afp-margrete-vestager-ostava-na-posta-komisar-po-konkurentsiyata.html", "text": "Маргрете Вестагер остава комисар по конкуренцията в новата Европейска комисия, запазвайки ролята, която изпълняваше през последните пет години, предава  AFP . \r\nБившият датски министър-председател получава задача при новия председател на Комисията Урсула фон дер Лайен, като вицепрезидент, натоварен с изграждането на „Европа, подходяща за ерата на цифровите технологии\". \r\n \r\n Тереза Герова", "date": "2019.09.10", "title": "AFP: Маргрете Вестагер остава на поста комисар по конкуренцията"}
{"url": "http://www.focus-news.net/news/2019/09/10/2697192/blagoevgrad-trafikat-na-gkpp-kulata-e-intenziven-na-izhod-za-leki-avtomobili.html", "text": "Трафикът на ГКПП „Кулата“ е интензивен на изход за леки автомобили. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ движението е нормално натоварено.  \r\nДо 14 октомври ще бъде затруднено преминаването през ГКПП „Златарево“ поради ремонтни дейности. На другия пункт между България и Северна Македония в област Благоевград – „Станке Лисичково“, движението се извършва без проблеми. \r\nЛивия НИНОВА", "date": "2019.09.10", "title": "Благоевград: Трафикът на ГКПП „Кулата“ е интензивен на изход за леки автомобили"}
{"url": "http://www.focus-news.net/news/2019/09/10/2697178/anadolska-agentsiya-ankara-schita-deystviyata-na-sasht-po-siriyskiya-vapros-za-demonstrativni.html", "text": "Министърът на външните работи на Турция Мевлют Чавушогли разкритикува действията на САЩ в рамките на инициативата за създаване на зона за сигурност в сирийските райони на изток от река Ефрат, предава  „Анадолската агенция“ . \r\nПо неговите думи, действията на американската страна по този въпрос са чисто демонстративни. \r\n„САЩ не изпълниха договорката с Турция за сирийския регион Манбидж. Причината за провала на „пътната карта“ за Манбидж е сътрудничеството на Вашингтон с терористите от ПКК/ОНС“, заяви Чавушоглу. \r\nОсвен това министърът засегна темата за разрешаването на кипърския въпрос. \r\n„Няма смисъл да се започват формални преговори за разрешаване на кипърския въпрос“, отбеляза първият дипломат на Анкара. \r\n \r\nПревод и редакция:", "date": "2019.09.10", "title": "„Анадолска агенция“: Анкара счита действията на САЩ по сирийския въпрос за демонстративни"}
{"url": "http://www.focus-news.net/news/2019/09/10/2697187/afp-v-novata-komisiya-na-es-shte-ima-vitsepredsedatel-za-borba-s-izmenenieto-na-klimata.html", "text": "Новата Европейска комисия, която встъпва в длъжност след два месеца, ще засили борбата си срещу изменението на климата, като я направи първостепенно портфолио. Ресорът ще бъде ръководден от Франс Тимерманс, предава  AFP . \r\nТимерманс, 58-годишен холандец и ветеран в политиката в Брюксел, ще бъде помощник на новия ръководител на Комисията Урсула фон дер Лайен, която направи намаляването на въглеродните емисии основен приоритет на нейната изпълнителна власт за следващите пет години. Официалният му пост ще бъде изпълнителен вицепредседател за „Европейска зелена сделка“, заяви Фон дер Лайен на пресконференция. \r\n \r\n Тереза Герова", "date": "2019.09.10", "title": "AFP: В новата Комисия на ЕС ще има вицепредседател за борба с изменението на климата"}
{"url": "http://www.focus-news.net/news/2019/09/10/2697195/dobrich-regionalna-biblioteka-dora-gabe-shte-predstavi-knigata-misteriyata-b-files.html", "text": "Регионална библиотека „Дора Габе“ организира среща с Мария Павлова за новата ѝ книга „Мистерията B-files“ в търсене на отговор на един от горещите съвременни екопроблеми - „Защо изчезват пчелите?”. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на  Радио „Фокус” – Варна . На 17 септември – вторник, от 17.30 часа в Регионална библиотека „Дора Габе” пловдивската писателка Мария Павлова ще представи своята книга – един роман, който разказва с художествени средства защо изчезват пчелите. Книгата е написана за 5 години и излиза от печат на 15 май 2019 г. До този момент са реализирани двадесет срещи с почитатели. Това е приключенски роман, имащ качествата на съвременен бестселър и филмов сценарий, събрал в едно глобалния проблем с мистериозното изчезване на колонии пчелни семейства, човешки отношения, базирани на професионална етика, шпионаж и любов, предателства и неочаквани развръзки, роман с интригуващ и изключително динамичен сюжет, който се чете на един дъх, а главните действащи лица са две – пчелите и хората. Защо бягат от нас пчелите и повличат ли ни със себе си? Обречено ли е всичко или все още има надежда? Авторката е разтревожена, че учените говорят за причините за екологичната катастрофа, но политиците и хората не се интересуват. А икономическите лобита си мислят, че този проблем не заслужава голямо внимание. „Минем ли повратната точка - край, няма връщане назад. Изчезнат ли пчелите, ще бъде абсолютно късно да правим каквото и да било“, предупреждава Мария Павлова. Писателката е била стъписана от информацията за „синдрома на празния кошер“, при който те изчезват, без да оставят следа. „Започнах да се чудя къде отиват тези пчели, как така изчезват. Кошерите им изведнъж се изпразват. В началото това ме заинтригува, докато накрая темата наистина ме грабна емоционално“, признава авторката. Тя е проучвала с години причините за измирането на пчелите и се е запознала също с тънкостите на пчеларството. Пчелинът в Марково е старомоден, а за описанието му тя е почерпила вдъхновение от 12 книжки от 1937 г. с уроци по пчеларство. Приключенският роман с екологична кауза е подкрепен от Лайънс Клуб България, Дистрикт 130. Мария Павлова има публикувани много разкази в американски и австралийски списания за художествена литература. В България има спечелени редица награди от престижни конкурси. Завършила е славянска филология в Пловдивския университет, работила е дълги години като журналист. \r\nЖулиета НИКОЛОВА", "date": "2019.09.10", "title": "Добрич: Регионална библиотека „Дора Габе“ ще представи книгата „Мистерията B-files“"}
{"url": "http://www.focus-news.net/news/2019/09/10/2697199/sport-balgariya-zamina-za-evrovoley-bez-rozalin-penchev.html", "text": "Мъжкият национален отбор по волейбол на България, който е воден от Силвано Пранди, замина за Франция, където ще участва на европейското първенство (12-29 септември). Националите ни са в група А в Монпелие, като съперници са им домакините от Франция, Италия, Румъния, Гърция и Португалия. „Лъвовете“ стартират срещу Гърция, а двубоят е на 12 септември от 14:15 ч. Поради контузия в последния момент от състава отпадна посрещача Розалин Пенчев. На негово място в групата на България за европейското ще участва Георги Петров.", "date": "2019.09.10", "title": "Спорт: България замина за Евроволей без Розалин Пенчев"}
{"url": "http://www.focus-news.net/news/2019/09/10/2697194/varna-chast-ot-grada-e-bez-voda-zaradi-avariya.html", "text": "Един район във Варна остава без вода днес. Това съобщиха за  Радио „Фокус“ – Варна  от водоснабдителното дружество. Оттам допълниха, че без вода ще бъдат абонатите в част местността Зеленика, като водоподаването се очаква да бъде възстановено до 16.00 часа. \r\nДесислава ВАСИЛЕВА", "date": "2019.09.10", "title": "Варна: Част от града е без вода заради авария"}
{"url": "http://www.focus-news.net/news/2019/09/10/2697198/kyustendil-s-shestdnevni-tarzhestva-e-otbelyazana-50-godishninata-ot-obyavyavaneto-na-rila-za-grad.html", "text": "С шестдневни тържества е отбелязана 50-годишнината от обявяването на Рила за град. Това съобщиха за  Радио „Фокус” – Кюстендил  от Община Рила. Днес програмата завършва с няколко инициативи. Сред тях са шествие на приказни герои с участие на децата от града, тържествена сесия на Общински съвет, както и юбилеен концерт с участието на тримата български тенори и Мария и Магдалена Филатови.  \r\nПо повод празника е проведен конкурс за есе на тема „Градът, в който съм роден“. Организирана е и среща „Връстник на моя град“ – среща на родените и сключилите граждански брак през 1969 година. Освен многото спортни прояви и детски работилници е проведен и концерт на музиканти от цял свят, участници в традиционния фестивал „Музика под рилското небе”. \r\nВенцеслав ИЛЧЕВ", "date": "2019.09.10", "title": "Кюстендил: С шестдневни тържества е отбелязана 50-годишнината от обявяването на Рила за град"}
{"url": "http://www.focus-news.net/news/2019/09/10/2697196/ria-novosti-posolstvoto-na-rusiya-v-sofiya-proveryava-informatsiyata-za-zadarzhaneto-na-balgarin-za-shpionazh-v-polza-na-moskva.html", "text": "Посолството на Русия в София проверява информацията за задържането на български гражданин за предполагаем шпионаж в полза на Русия, съобщи пред  РИА Новости  представител на дипломатическата мисия. \r\n„Към момента в посолството не е постъпвала официална информация. От своя страна ще проверяваме появилите се в медиите сведения и ще следим за развитието на ситуацията“, са заявили от посолството. \r\n \r\nПревод и редакция:", "date": "2019.09.10", "title": "РИА Новости: Посолството на Русия в София проверява информацията за задържането на българин за шпионаж в полза на Москва"}
{"url": "http://www.focus-news.net/news/2019/09/10/2697193/ek-komisiyata-fon-der-layen-sayuz-s-po-golemi-ambitsii.html", "text": "Новоизбраният председател Урсула фон дер Лайен представи своя екип и новата структура на следващата Европейска комисия, съобщават от  Отдел \"Преса и медии\" на Представителство на ЕК в България . \r\nНовата Комисия ще бъде отражение на приоритетите и амбициите, изложени в Политическите насоки. Комисията е структурирана около целите, за постигането на които Европейският парламент избра председателя Фон дер Лайен.  \r\nНовият колегиум ще се състои от осем заместник-председатели, в това число върховния представител на Съюза по въпросите на външната политика и политиката на сигурност (Жозеп Борел).   \r\nТрима изпълнителни заместник-председатели ще имат двойна функция. Те ще бъдат едновременно заместник-председатели, отговарящи за една от трите основни теми в дневния ред на новоизбрания председател, и членове на Комисията.  \r\nИзпълнителният заместник-председател Франс Тимерманс (Нидерландия) ще координира работата по Европейския зелен пакт. Той ще отговаря и за политиката за борба с изменението на климата със съдействието на Генерална дирекция „Действия по климата“.  \r\nИзпълнителният заместник-председател Маргрете Вестегер (Дания) ще координира цялата програма за подготвеност на Европа за цифровата ера и ще бъде комисар по въпросите на конкуренцията с подкрепата на Генерална дирекция „Конкуренция“.  \r\nИзпълнителният заместник-председател Валдис Домбровскис (Латвия) ще координира работата в областта на икономиката в интерес на хората и ще бъде комисар, отговарящ за финансовите услуги, със съдействието на Генерална дирекция „Финансова стабилност, финансови услуги и съюз на капиталовите пазари“.  \r\nОстаналите петима заместник-председатели са:  \r\nЖозеп Борел (Испания): кандидат за ВП/ЗП, „По-силна Европа на световната сцена“;  \r\nВера Йоурова, (Чешка република): „Ценности и прозрачност“;  \r\nМаргаритис Схинас (Гърция): „Съхраняване на европейския ни начин на живот“;  \r\nМарош Шефчович (Словакия): „Междуинституционални отношения и перспективи“;  \r\nДубравка Шуица (Хърватия): „Демокрация и демография“.  \r\nОстаналите кандидати за комисари са следните лица:  \r\nЙоханес Хан (Австрия) ще отговаря за ресор „Бюджет и администрация“ и ще се отчита пряко пред председателя на Комисията Урсула фон дер Лайен.  \r\nДидие Рейндерс (Белгия) ще отговаря за ресор „Правосъдие“ (включително по въпросите за върховенството на закона).  \r\nМария Габриел (България) преминава към създаването на нови перспективи за младото поколение, ресор „Иновации и младеж“.  \r\nСтела Кириaкидес (Кипър) ще ръководи ресор „Здравеопазване“.  \r\nКадри Симсон (Естония) ще отговаря за ресор „Енергетика“.  \r\nЮта Урпилайнен (Финландия) ще поеме отговорността за ресор „Международни партньорства“.  \r\nСилви Гулар (Франция) - Като комисар за ресора „Вътрешен пазар“ тя ще ръководи работата ни в областта на индустриалната политика и ще насърчава цифровия единен пазар. Тя ще отговаря и за новата Генерална дирекция „Отбранителна промишленост и космическо пространство“.  \r\nЛасло Трочани (Унгария) ще ръководи ресор „Съседство и разширяване“.  \r\nФил Хоган (Ирландия) ще допринесе с опита си в новата Комисия в ресор „Търговия“.  \r\nПаоло Джентилони (Италия) —ще сподели големия си опит в ресор „Икономика“.  \r\nВиргиниюс Синкявичюс (Литва) ще отговаря за „Околна среда и океани“.  \r\nНикола Шмит (Люксембург) ще отговаря за ресор „Работни места“.  \r\nХелена Дали (Малта) ще ръководи ресор „Равнопоставеност“.  \r\nЯнуш Войчеховски (Полша) ще отговаря за ресор „Земеделие“.  \r\nЕлиза Ферейра (Португалия) ще ръководи ресор „Сближаване и реформи“.  \r\nРована Плумб (Румъния) ще отговаря за ресор „Транспорт“.  \r\nЯнез Ленарчич (Словения) ще отговаря за ресор „Управление при кризи“.  \r\nИлва Йохансон (Швеция) ще ръководи ресор „Вътрешни работи“.  \r\nПовече информация ще откриете в прикачения документ и на следния адрес: https://ec.europa.eu/commission/interim/commissioners-designate", "date": "2019.09.10", "title": "ЕК: Комисията „Фон дер Лайен“: Съюз с по-големи амбиции"}
{"url": "http://www.focus-news.net/news/2019/09/10/2697197/ministerstvoto-na-turizma-i-obshtina-burgas-poluchiha-gramoti-po-vreme-na-otkrivaneto-na-festivala-sedmitsa-na-severen-kavkaz-v-balgariya.html", "text": "Министерството на туризма и Община Бургас получиха грамоти по време на откриването на фестивала „Седмица на Северен Кавказ в България“, предаде репортер на  Радио „Фокус“ – Бургас . Министерството на туризма получи грамота за сътрудничество, а като домакин на събитието Община Бургас получи грамота за гостоприемство. По време на събитието бе презентиран туристическият потенциал на България, както и този на страните от Северен Кавказ. От българска страна на представянето присъстваха Любен Кънчев, заместник-министър на туризма, Йорданка Ананиева, заместник-кмет на Община Бургас, както и представители на Община Кърджали. След края на презентациите бяха изпълнени традиционните кавказки танци, както и дегустирана автентична кавказка кухня. \r\nМария ПОПЧЕВА", "date": "2019.09.10", "title": "Министерството на туризма и Община Бургас получиха грамоти по време на откриването на фестивала „Седмица на Северен Кавказ в България“"}
{"url": "http://www.focus-news.net/news/2019/09/10/2697200/bsp-ot-1600-chasa-v-tsentralata-na-partiyata-na-ul-pozitano-20-shte-se-provede-preskonferentsiya.html", "text": "От 16:00 часа, в централата на БСП, ул. \"Позитано\" 20, ще се проведе пресконференция. Това съобщиха от пресцентъра на  партията .", "date": "2019.09.10", "title": "БСП: От 16.00 часа в централата на партията на ул. \"Позитано\", 20 ще се проведе пресконференция"}
{"url": "http://www.focus-news.net/news/2019/09/10/2697174/silistra-politsai-i-pozharnikari-sa-predotvratili-opit-za-samoubiystvo-v-grada.html", "text": "Полицаи и пожарникари са предотвратили опит за самоубийство в Силистра. Това съобщиха от  ОДМВР - Силистра . Сигнал за провиснало момиче от перваза на балкон на петия етаж на жилищен блок бил получен на спешния телефон 112 в 21.45 часа снощи. Последвала незабавна реакция на екипи на районното управление и противопожарната служба в града. След като успели да преодолеят заключената входна врата, служителите заварили в жилището освен 15-годишното момиче и приятеля ѝ – на 18 години, който също заплашвал да скочи. С търпение и такт един от полицаите успял да разубеди двойката да се откаже от намеренията си. Момичето успешно било изтеглено от терасата и заедно с приятеля ѝ били поети от изчакващ на адреса екип на ЦСМП.", "date": "2019.09.10", "title": "Силистра: Полицаи и пожарникари са предотвратили опит за самоубийство в града"}
{"url": "http://www.focus-news.net/news/2019/09/10/2697188/defense-news-rumaniya-i-balgariya-uskoryavat-pokupkite-na-voenna-tehnika-na-fona-na-straha-ot-rusiya.html", "text": "На фона на увеличената решителност на Русия да проектира военната си мощ в Черно море, Румъния и България ускоряват програмите си за модернизация на своите въоръжени сили и замяна на съветската военна техника с оръжие и оборудване, произведени на Запад, пише американското издание  Defense News  в материал, представен без редакторска намеса. \r\nС най-големите договори за отбрана в историята на двете страни в ход, Букурещ и София са изправени пред предизвикателството да увеличат военните разходи след години на недостатъчни инвестиции. \r\n„2014-та беше повратна за сигурността на черноморския регион“, посочва Георге Скутару, член на румънската Националнолиберална партия и директор за развитието на базирания в Букурещ Нов стратегически център. \r\n„Руската анексия на Крим, войната в Източна Украйна, рязкото увеличение на руските A2/AD способности в региона, предизвикаха Румъния да предприеме конкретни мерки за увеличение на възпиращите и отбранителните способности“, добави той. „Увеличението на военните способности е още една от основните цели за Румъния“. \r\nСъкращението A2/AD означава „anti-access, aerial denial“. То описва отбранителните военни мерки, насочени към задържане на вражеските сили възможно най-далеч от важните тактически места, чиято окупация може да реши изхода на битката. \r\nКато част от усилията си да се противопостави на подобни действия от страна на евентуалния противник Русия, румънското правителство през юли обяви, че ще закупи четири нови корвети Gowind от консорциума френската „Военноморска група“ и нейния румънски партньор, местния корабостроител Santierul Naval Constanta. \r\n Според сделката за 1,2 милиарда евро, компаниите ще модернизират и двете фрегати тип 22 на Румънския флот - F-221 Regina Maria и F-222 Regele Ferdinand, както и ще построят съоръжение за поддръжка и учебен център. \r\n„Румъния също иска да закупи противокорабни ракетни установки“, каза Скутару. „Друга цел на Румъния ще бъде да засили способностите си [за разузнаване и наблюдение] в Черно море. По този начин Румъния иска да покаже решителност в процеса на увеличаване на собствените си отбранителни способности, като по този начин допринася за усилията на НАТО за възпиране на руските действия в Черноморския регион“. \r\nВ челото на списъка с желания на Румъния е придобиването на произведената от Raytheon противовъздушна ракетна система „Пейтриът“ по сделка на стойност 3,9 милиарда долара, поръчката на Артилерийска ракетна система с висока мобилност (HIMARS) и Залпова ракетна установка (GMLRS) от Lockheed Martin за 1,25 милиарда долара. \r\nСкутару отбелязва, че Букурещ е поръчал и 54 пускови установки HIMARS за три системи и 81 унитарни варианта на GMLRS. Депутатът добавя, че правителството „продължава да преследва придобиването на F-16, за да допълни съществуващите си способности за въздушен отговор“. \r\n \r\n България иска изтребители и бронирани машини \r\n \r\nРуската активност в Украйна се отрази и на военната политика на България, която постави покупката на ново въоръжение начело в дневния ред на страната, посочват местни анализатори. \r\n„България счита, че дестабилизацията на региона и незаконната анексия на Крим водят до трайно нарушение на геостратегическия и военен баланс в Черноморския регион“, заяви Цветан Цветков, доцент в катедрата по национална и регионална сигурност от  Университета за национално и световно стопанство в София. \r\nБългария също е решена да модернизира своите военновъздушни сили, като планира да замени остарелите съветски изтребители на „Микоян“ МиГ-29 със западен самолет, най-вероятно изтребителите на Lockheed Martin F-16 Block 70. Планираното придобиване на осем самолета беше одобрено както от Министерския съвет, така и от Комитета по отбрана на българския парламент, сделка, която се оценява на стойност около 1,3 милиарда долара, проправяйки пътя към най-големия външен отбранителен договор след завръщането на независимостта на страната през 1989 г. \r\nПланираната покупка в последно време е източник на раздор между хората взимащи решения в страната. В края на юли президентът Румен Радев наложи вето на сделката, като заяви, че е нужен по-широк дебат по условията за придобиване на самолетите. \r\nПрезидентът каза, че българските законодатели трябва да обсъдят и оценят условията на предложения договор, включително цената, графика за доставка и неуточнените такси за логистика и обучение. Парламентът на страната отмени ветото на 26 юли с мнозинство от 128 гласа, със 73 депутати против и трима въздържали се. \r\nМеждувременно българското министерство на отбраната поиска оферти за доставка на 150 бронирани машини от четири европейски производители по сделка на стойност около 840 милиона долара. Те включват германската ARTEC, финландската Patria, френската Nexter Group и базираната в Швейцария General Dynamics Land Systems-MOWAG. \r\nОфертите трябва да бъдат подадени до 31 октомври и се очаква междуведомствена работна група да избере победителя в търга до 20 декември, се казва в съобщение на министерството. \r\n \r\nПревод и редакция:", "date": "2019.09.10", "title": "Defense News: Румъния и България ускоряват покупките на военна техника на фона на страха от Русия"}
{"url": "http://www.focus-news.net/news/2019/09/10/2697204/blagoevgrad-baseynova-direktsiya-zapadnobelomorski-rayon-shte-dade-brifing-vav-vrazka-sas-signali-za-martva-riba-v-yaz-pchelina.html", "text": "Във връзка със сигнали за мъртва риба в района на яз. „Пчелина“ Басейнова дирекция „Западнобеломорски район“ ще даде брифинг за представителите на медиите. Това съобщиха от пресцентъра на  Басейнова дирекция „Западнобеломорски район/b“. Събитието ще се проведе от 16.00 часа „Зала 1“ в сградата на БД ЗБР – Благоевград на бул. „Св. Димитър Солунски“ 66.", "date": "2019.09.10", "title": "Благоевград: Басейнова дирекция „Западнобеломорски район“ ще даде брифинг във връзка със сигнали за мъртва риба в яз. „Пчелина“"}
{"url": "http://www.focus-news.net/news/2019/09/10/2697202/shumen-chetiri-uchilishta-e-grada-shte-posreshtnat-nad-4000-uchenitsi-v-napalno-renovirana-baza-za-novata-uchebna-godina.html", "text": "Четири шуменски училища ще посрещнат над 4000 ученици в напълно реновирана база за новата учебна година. Това стана ясно на заключителна пресконференция по проекта за образователна инфраструктура по ОП „Региони в растеж”, предаде репортер на  Радио „Фокус“ - Шумен . В двора на СУ „Трайко Симеонов“ кметът Любомир Христов и директорът на училището Галина Сакарова тържествено прерязаха лентата и откриха обновените сграден фонд и материално-техническа база на училището. Общата стойност на проекта е над 13 млн. лв., като от тях 10.8 млн. лв. финансиране от Европейския фонд за регионално развитие, 1.9 млн. лв. националното финансиране. Съфинансирането от страна на бенефиециента е 320 000 лв. По проекта са реновирани СУ „П. Волов“, СУ „В. Левски“, СУ „Тр. Симеонов“ и НУ „Ил. Р. Блъсков“.  \r\nКметът на Шумен Любомир Христов благодари на директорите на училищата и строителните фирми за създадената добра организация в хода на дейностите, като не са допуснати инциденти с ученици. „Проблемите по време на строителството бяха своевременно отстранявани, било то по отношение на некачествено извършена работа по саниране, по подмяна на плочки и др. След като премина проверката не бяха констатирани нарушения. Не са налагани санкции на фирмите. Считам, че това, което е направено в учебните заведения е добро“, заяви Любомир Христов. Той пожела и в бъдеще Община Шумен да реализира успешно подобни мащабни проекти и отчете свършената работа - подмяна на фасадна дограма – 1 447 кв. м, фасадна топлоизолация - 9 588 кв. м, хидроизолация на покриви - 5 938 кв. м, топлоизолация на покриви - 6 638 кв. м, пейки - 233, кошчета - 66, ремонт на оградни пана - 1 462, нови радиатори - 1344, нови външни врати - 322. В СУ „Трайко Симеонов“ е изграден външен асансьор, в останалите три учебни заведения ще бъдат поставени стълбищни платформи. В ремонта на СУ „П. Волов“ са вложени 3 млн. лв., за СУ „В. Левски“ сумата е почти 3 млн.лв., за СУ „Трайко Симеонов“ - 4.5 млн. лв., в НУ „Ил. Р. Блъсков“ - близо 1 млн. лв. На официалната церемония по откриване на реновираните училища, по решение на Обществения и ученически съвет на СУ „Трайко Симеонов“, директорът Галина Сакарова връчи плакет „Строител на бъдещето“ на кмета Любомир Христов, на инж. Боян Димитров, заместник- кмет по сторителство и екология и на фирмата - строител. Участиците и гостите на церемонията бяха поздравени с изпълнения на деца от ансамбъл „Веселяче“ и мажоретната група към училището. Отец Димитър отслужи водосвет за здраве. \r\nИвелина ИВАНОВА", "date": "2019.09.10", "title": "Шумен: Четири училища е града ще посрещнат над 4000 ученици в напълно реновирана база за новата учебна година"}
{"url": "http://www.focus-news.net/news/2019/09/10/2697206/varna-mazh-shte-plati-na-darzhavata-blizo-390-000-leva-zaradi-neplateni-danatsi-v-osobeno-golemi-razmeri.html", "text": "Предаден на съд от Окръжната прокуратура във Варна за неплатени данъци в особено големи размери получи осъдителна присъда и ще плати на държавата сумата от близо 390 000 лева заедно с дължимите лихви. Това съобщиха от пресцентъра на  Апелативна прокуратура - Варна . Сашо Ст. бе осъден от състав на Варненския окръжен съд на три години лишаване от свобода, чието изтърпяване е било отложено с изпитателен срок от 5 години, в наказателно производство по общия ред. 56-годишният подсъдим е бил предаден на съд с обвинителен акт на Окръжната прокуратура във Варна за това, че като управител и представляващ фирма „Ферос“ ЕООД избегнал плащането на ДДС в особено големи размери, като потвърдил неистина в подадени лично от него и чрез други две лица справки-декларации в НАП. Сумата на престъплението, извършено като продължавано деяние от март 2003 до януари 2005 г., е 382 993 лева.  \r\nС присъдата си съдът задължи осъдения да плати на Министерството на финансите сумата, представляваща претърпени имуществени вреди от държавата заедно със законните лихви до окончателното й издължаване. В тежест на Сашо Ст. са и направените разноски по продължилото години наказателно дело в размер на 1533,60 лева.  \r\nСъдебният акт на Варненския окръжен съд подлежи на обжалване пред Апелативния съд в 15-дневен срок.", "date": "2019.09.10", "title": "Варна: Мъж ще плати на държавата близо 390 000 лева заради неплатени данъци в особено големи размери"}
{"url": "http://www.focus-news.net/news/2019/09/10/2697201/kathimerini-izbraha-grak-za-zamestnik-predsedatel-na-ek-po-zashtitata-na-nashiya-nachin-na-zhivot.html", "text": "Гъркът Маргаритис Схинас бе избран за заместник-председател на Европейската комисия по „защитата на нашия европейски начин на живот“, пише електронното издание на  Kathimerini . \r\nБъдещият председател на ЕК Урсула фон дер Лайен във вторник обяви списъка на хората, които ще работят с нея, когато поеме кормилата на изпълнителния орган на ЕС през ноември. \r\nСхинас, който в момента е главен говорител на ЕК, заяви, че е „развълнуван“ от номинацията, която ще отбележи първия път, когато грък е заемал такова високо място в най-висшия орган на Европейския съюз за вземане на решения. \r\n„Развълнуван съм, че съм номиниран за заместник-председател за Защитата на нашия начин на живот, обхващащ ресорите миграция, сигурност, заетост и образование. Готов съм да се заема с работа и очаквам с нетърпения да обсъдя с ЕП как можем да превърнем политическите ни приоритети в реални резултати“, написа Схинас. \r\n \r\nПревод и редакция:", "date": "2019.09.10", "title": "Kathimerini: Избраха грък за заместник-председател на ЕК по „Защитата на нашия начин на живот“"}
{"url": "http://www.focus-news.net/news/2019/09/10/2697209/ivanka-kirkova-ruo-plovdiv-izklyuchitelno-mnogo-shte-razchitame-na-uchiteli-koito-sa-kreativni-v-svoyata-deynost.html", "text": "В училищата в Пловдивска област ще подкрепят учителите – ракетоносители. Това съобщи в интервю за  Радио „Фокус” - Пловдив  началникът на РУО Иванка Киркова. „Ние изключително много ще разчитаме на учители, които са креативни в своята дейност в иновативните училища, учители – ракетоносители”, каза Киркова. По време на срещата с директорите вчера тя е апелирала да се дава повече свобода на тези учители, те да са водещи, да могат да творят и да провокират интерес у учениците си.  \r\nСпоред Киркова водещият приоритет за новата учебна година основно ще е свързана със задържане на учениците в клас. Това ще направят предимно учителите, заедно с родители, педагогически съветници и психолози. „Аз отдавна съм на мнение, че всеки един в тази система трябва по свой начин да може да се грижи за учениците, да ги възпитава и формира нрави и ценности и да повишава познанията им, интереса и уменията за живот и за работа”, поясни Киркова. \r\nТя отбеляза още, че за втора поредна година в областта функционира механизъм за обхващане на учениците в училище. По този механизъм на територията на областта са работили 23 екипа с 1100 участници в тях от всички институции – образователни медиатори, трудови медиатори, представители на РЗИ, които са имали задачата да следят за фалшифициране на медицински бележки с цел ограничаване на отсъствията, представители на полицията, на социалните служби. „Основна обаче бе ролята на нашите учители в тези комисии”, добави Иванка Киркова. По думите ѝ тази работа ще продължи и в бъдеще. \r\n„Друг приоритет на училищата през тази учебна година ще е работата с родителите – искаме да скъсим още повече дистанцията”, каза Киркова. Същото поиска и министърът на образованието Красимир Вълчев, който излезе с предложение всяко училище да подпише споразумение с родителите за спазване на определени правила за успехите и резултатите на учениците. В Пловдив вече има подписано такова споразумение в СУ „Черноризец Храбър”, е станало ясно на вчерашната среща на директорите на училища в областта. \r\nЦветана ТОНЧЕВА", "date": "2019.09.10", "title": "Иванка Киркова, РУО - Пловдив: Изключително много ще разчитаме на учители, които са креативни в своята дейност"}
{"url": "http://www.focus-news.net/news/2019/09/10/2697203/komisar-aleksi-stratiev-prez-septemvri-katastrofite-se-uvelichavat-zaradi-visokata-skorost-i-nespazvaneto-na-distantsiya.html", "text": "През септември катастрофите се увеличават. Причините са високата скорост и неспазването на дистанция. Това каза за дневния блок  „Добър ден“  на  Радио „Фокус“  експертът по пътна безопасност Алекси Стратиев. Той коментира и недоволството от движението на тежкотоварни автомобили в крайна лява лента като посочи, че условията у нас не предразполагат забрана му .  \r\n„В доста страни има такава забрана и камионите образуват огромна колона, а до тях вървят леките автомобили с по-висока скорост. Няма логика да се забрани движението на товарните автомобили у нас. Това се прави в магистрали, които имат три активни ленти, докато нашите разполагат с две. Ако на камионите им се забрани да изпреварват, това би създало сериозни проблеми“, коментира той и допълни, че превозвачите също ще недоволстват. Алекси Стратиев каза още, че е редно да се помисли за ремонт на участъка  между Чирпан и Стара Загора за да се нормализира движението там. Според него не е реалистично предложението в участъкът да падне ограничението на скоростта, защото със съществуващите неравности, голямата скорост би довела до загуба на управлението и инциденти. Той отбеляза, че ремонтите се извършват бавно, а е възможно работата да бъде свършена с по-голям интензитет. Стратиев припомни, че преминаваме към зимен сезон и апелира хората да проверят състоянието на автомобилите си, както и да се подготвят финансово и материално за промяната. \r\n \r\nЕвелина БРАНИМИРОВА", "date": "2019.09.10", "title": "Комисар Алекси Стратиев: През септември катастрофите се увеличават заради високата скорост и неспазването на дистанция"}
{"url": "http://www.focus-news.net/news/2019/09/10/2697205/ursula-fon-der-layen-brekzit-ne-e-kray-a-nachalo-na-otnosheniyata-s-velikobritaniya.html", "text": "Новоизбраният председател на Европейската комисия Урсула фон дер Лайен изрази увереност, че Брекзит ще бъде началото на нови отношения между Общността и Обединеното кралство, предава  AFP . \r\n„Брекзит, ако се случи, не е краят, а началото на бъдещите ни отношения\", подчерта германският християндемократ. Тя избра Фил Хоган от Ирландия да поеме отговорността за търговията в ЕС, включително за разговорите с Великобритания за свободна търговия след излизането й от Общността. \r\n \r\n Тереза Герова", "date": "2019.09.10", "title": "Урсула фон дер Лайен: Брекзит не е край, а начало на отношенията с Великобритания"}
{"url": "http://www.focus-news.net/news/2019/09/10/2697213/sport-makenrou-izbra-dvama-amerikantsi-za-leyvar-kap.html", "text": "Американците Джак Сок и Тейлър Фриц се присъединиха към отбор „Свят“ за третото издание на „Лейвър Къп“, което ще се проведе в Женева по-късно този месец. Съответното обяви капитанът на тима Джон Макенроу. \r\nСъставите на двата отбора за „Лейвър Къп“ вече са известни. В отбор „Европа“ ще играят  \r\nРафаел Надал, Роджър Федерер, Доминик Тийм, Александър Зверев, Стефанос Циципас и Фабио Фонини. В отбор „Свят“ бяха включени Джон Иснър, Милош Раонич, Ник Кириос, Денис Шаповалов, Джак Сок, Тейлър Фриц.", "date": "2019.09.10", "title": "Спорт: Макенроу избра двама американци за Лейвър Къп"}
{"url": "http://www.focus-news.net/news/2019/09/10/2697211/yambol-prepalnen-ploshtad-na-spetsialnata-predpremiera-na-filma-dalech-ot-brega-v-grada.html", "text": "С препълнен „киносалон“ под открито небе в площадното пространство до Безистена в Ямбол премина предпремиерата на един от най-новите и успешни български филми „Далеч от брега“ на режисьора Костадин Бонев.Това съобщиха от  Община Ямбол . Тази първа прожекция бе специален жест от страна на екипа на продукцията, тъй като основната част от снимките бяха направени именно тук през есента на 2017 година. \r\n„В Ямбол ние получихме не само помощ, а истинска подкрепа от страна на кмета и на хората в общината, което ни позволи да работим абсолютно спокойно – нещо, което се случва рядко, а е изключително важно за един снимачен процес“, сподели преди прожекцията Костадин Бонев. „Разбирахме се от половин дума“, допълни още режисьорът и благодари на целия град за топлия прием и оказаното съдействие. \r\n„Радвам се, че филм с толкова сериозен екип бе сниман в нашия град и че удържахте на думата си той да бъде показан пред масова публика най-напред в Ямбол“, каза от своя страна кметът Георги Славов. \r\nНа предпремиерата на „Далеч от брега“, която бе два дни преди официалното представяне в София на 11 септември, освен режисьорът Костадин Бонев, присъстваха и изпълнителният продуцент Тони Тодоров, операторът Орлин Руевски и звукорежисьорът Валентин Кирилов. Гости на Ямбол бяха и Пенко Господинов, Йоана Буковска – Давидова и Марий Росен от актьорския екип. Във филма участват и актьори от ямболския Драматичен театър „Невена Коканова“. \r\nВъзторжените аплаузи в края на прожекцията бяха израз на искрената благодарност на многобройните зрители, присъствали на това филмово събитие. \r\nМакар и твърде „млад“, филмът вече е лауреат на редица национални и международни награди, сред които Награда за режисура от Кинофестивала в Ричмънд 2019, Награда на руската преса от Международния кинофестивал в град Сочи 2018, Награда за най-добра поддържаща роля на Стефан Вълдобрев от Фестивала във Валенсия през 2019. Последното признание бе на фестивала в Прага в началото на август тази година, където Костадин Бонев спечели наградата за най-добър режисьор, а приза за операторско майсторство грабнаха Константин Занков и Орлин Руевски. \r\n„Далеч от брега“ тръгва по кината на 13 септември.", "date": "2019.09.10", "title": "Ямбол: Препълнен площад на специалната предпремиера на филма „Далеч от брега“ в града"}
{"url": "http://www.focus-news.net/news/2019/09/10/2697207/perviy-kanal-rusiya-v-balgariya-nabira-oboroti-shpionski-skandal.html", "text": "Именно в шпионаж, както се съобщава, обвиняват ръководството на движение „Русофили“, което се обявява за приятелски отношения с Русия. Юрий Борисов – секретар на организацията, бивш депутат в парламента и бивш главен редактор на вестник „Дума“, е бил пуснат след разговор със следователите. Но според някои информации, още двама души са задържани и е проведена цяла серия от разпити, отбелязва руският телевизионен  „Первий канал“ . \r\n„И се случи така, че всичко това съвпадна с откриването на изложба в столицата на България, посветена на освобождението на страната от фашизма от съветските войници. И именно тази изложба предизвика крайното недоволство на официална София“, посочва още медията. \r\n„Къде е той в момента, както и съпругата му, не се знае и къде се намира заместникът на Малинов в националното движение „Русофили“ Милен Чакъров. Те не отговарят на телефоните си. Няма официална информация. Засега всички съобщения са, че Малинов и Чакъров са били отведени за разпит – това е информация на българските медии, които се позовават на свои източници в правозащитните органи. Очаква се, че днес Прокуратурата на България ще направи официално изявление. По-рано бе задържан секретарят на „Русофили“ и бивш депутат от Великото народно събрание, утвърдило новата Конституция на България, Юрий Борисов. В дома му е направен обиск, иззети са документи, компютър и комуникационна техника. Разпитите са продължили осем часа. В крайна сметка Борисов е пуснат у дома. В момента той фигурира в делото като свидетел. Наказателното дело е повдигнато по член 105 – за шпионаж в полза на чужда държава или чуждестранна организация. Отговорността по този член е от пет до 15 години лишаване от свобода. Прави впечатление, че задържанията се проведоха точно в деня, когато в София се откри изложба, посветена на 75-годишнината от освобождението на Източна Европа от нацизма. Преди откриването българското външно министерство се изказа остро за експозицията, всъщност се усъмни в изхода на Втората световна война. И ето, че идва нов удар, този път по  движението „Русофили““, коментира „Первий канал“ в своя информационна емисия. \r\n \r\nПревод и редакция:", "date": "2019.09.10", "title": "„Первий канал“ (Русия): В България набира обороти шпионски скандал"}
{"url": "http://www.focus-news.net/news/2019/09/10/2697212/yordanka-ananieva-zam-kmet-na-burgas-ideyata-e-festivalat-sedmitsa-na-severen-kavkaz-v-balgariya-da-se-prevarne-v-ezhegodno-sabitie-i-burgas-da-bade-predstaven-kato-turisticheska-destinatsiya.html", "text": "Идеята е фестивалът „Седмица на Северен Кавказ в България“ да се превърне в ежегодно събитие и Бургас да бъде представен като туристическа дестинация по време на следващото му издание. Това каза по време на откриването на фестивала  Йорданка Ананиева, зам.-кмет по образованието в Община Бургас, предаде репортер на  Радио „Фокус“ – Бургас . По думите ѝ представянето на Кавказ в нашия регион ще даде възможност да се задълбочи  сътрудничеството между страните. „Това е прекрасна инициатива на фондация „Посети Кавказ“. Бяха представени всички републики от този регион в нашата страна. Мисля, че това е едно добро начало. Вече отправих покана по време на следващото издание на Международния фолклорен фестивал да гостува ансамбъл от Северен Кавказ. Те имат невероятна самобитна култура. Ще направят атрактивен самия фестивал и ще допринесат за това да познаваме по-добре културата на този регион от Русия“, отбеляза Йорданка Ананиева. Тя добави, че фестивалът „Седмица на Северен Кавказ в България“ предстои да посети и градовете Несебър и Варна в следващите два дни. \r\nМария ПОПЧЕВА", "date": "2019.09.10", "title": "Йорданка Ананиева, зам.-кмет на Бургас: Идеята е фестивалът „Седмица на Северен Кавказ в България“ да се превърне в ежегодно събитие и Бургас да бъде представен като туристическа дестинация"}
{"url": "http://www.focus-news.net/news/2019/09/10/2697217/dobrich-po-proekt-na-obshtinata-dve-mezhdublokovi-prostranstva-v-tsentara-shte-badat-remontirani-i-oborudvani-sas-saorazheniya-za-detska-igra.html", "text": "Добрич. По проект на Общината две междублокови пространства в центъра ще бъдат ремонтирани и оборудвани със съоръжения за детска игра. Това съобщи в своя Фейсбук профил кметът на Добрич Йордан Йорданов. Миналата седмица е тествано новото парково осветление на новообособената площадка зад блок „Лебед“. „Там ще бъдат поставени тенис маси, съоръжения за деца. Вече са обновени и зоните за паркиране. По проекта за реконструкция на ул. „Св.Св. Кирил и Методий“ две междублокови пространства ще бъдат ремонтирани и оборудвани“, съобщава кметът Йордан Йорданов.", "date": "2019.09.10", "title": "Добрич: По проект на Общината две междублокови пространства в центъра ще бъдат ремонтирани и оборудвани със съоръжения за детска игра"}
{"url": "http://www.focus-news.net/news/2019/09/10/2697215/predsedatelyat-na-parlamenta-tsveta-karayancheva-pristigna-v-bryuksel.html", "text": "Председателят на парламента Цвета Караянчева пристигна в Брюксел, предаде специалният пратеник на  Агенция „Фокус“ . На летището тя беше посрещната от постоянния представител на България в ЕС Димитър Цанчев и от постоянния представител на НС в ЕП Христо Краевски. Посещението на българската парламентарна делегация, водена от председателя на Народното събрание, е по повод откриване на експозиция „140 години български парламент“. За 17.00 часа е планирана среща на Караянчева с председателя на Европейския парламент Давид Сасоли, а в 17.40 часа тя  ще даде изявление пред медиите. Срещата ще бъде във формат 1 +6, като от българска страна ще присъстват заместник-председателят на Народното събрание д-р Нигяр Джафер и народните представители Галя Желязкова, Крум Зарков, Емил Димитров и Полина Христова. От 18.00 часа ще се състои официална церемония, която ще бъде открита от г-жа Цвета Караянчева и председателя на ЕП. С нея ще бъде отбелязана 140-ата годишнина от Учредителното събрание и приемането на Търновската конституция. Председателят на Народното събрание Цвета Караянчева и председателят на Европейския парламент Давид Сасоли ще я открият в 18.00 часа в изложбено пространство „Атанас Буров“. Цвета Караянчева ще връчи на председателя на Европейския парламент луксозни копия на Търновската конституция и на Сребърната конституция, дарение от Народното събрание за библиотеката на ЕП. \r\n “Фокус“ припомня: Изложбата беше показвана в цялата страна и е част от програмата за 140 години от Учредителното Народно събрание. Кулминацията на честванията беше във Велико Търново. Тя беше представена в областните градове в страната, едновременно в Северна и Южна България. В пътуващата изложба са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват. \r\nТеодора ПАВЛОВА", "date": "2019.09.10", "title": "Председателят на парламента Цвета Караянчева пристигна в Брюксел"}
{"url": "http://www.focus-news.net/news/2019/09/10/2697216/krasimir-karakachanov-ministar-na-otbranata-dnes-v-pleven-provezhdame-meropriyatie-v-ramkite-na-kampaniyata-stani-voynik.html", "text": "Днес в Плевен провеждаме мероприятие в рамките на кампанията ,,Стани войник“. Това каза на пресконференция в Плевен Красимир Каракачанов, министър на отбраната, предаде кореспондент на  Радио „Фокус“ . \"След липсата на кадрови потенциал за въоръжените сили, целта на кампанията ,,Стани войник“ е да извади на показ армията пред обществото, да стане позната. Днешните млади хора, които не отбиват военна служба, нямат представа какво е армия“, каза министър Красимир Каракачанов. ,, Провеждаме вече седемнадесетото събитие в страната. Ще има щандове на различните видове въоръжения и на военните училища в страната.  От 16.00 часа ще има демонстрация на военно-въздушните сили и два самолета ще прелетят над града.  Между 17.00 и 17.30 часа специалните сили ще покажат своите умения“, каза още министър Каракачанов. Той добави, че като цяло кампанията ,,Стани войник“ вече дава резултати. \r\nВиолета КРЪСТЕВА", "date": "2019.09.10", "title": "Красимир Каракачанов, министър на отбраната: Днес в Плевен провеждаме мероприятие в рамките на кампанията ,,Стани войник“"}
{"url": "http://www.focus-news.net/news/2019/09/10/2697218/emiliya-kraleva-e-osvobodena-ot-dlazhnostta-zamestnik-ministar-na-vanshnite-raboti.html", "text": "Със заповед на премиера Бойко Борисов от длъжността заместник-министър на външните работи е освободена Емилия Кралева. Това съобщиха от  правителствената информационна служба .  \r\nОт утре Кралева поема поста на постоянен представител на Република България при Службата на ООН, преговорите и форумите на ОССЕ и международните организации във Виена.", "date": "2019.09.10", "title": "Емилия Кралева е освободена от длъжността заместник-министър на външните работи"}
{"url": "http://www.focus-news.net/news/2019/09/10/2697214/plovdiv-rayonnata-prokuratura-nablyudava-dosadebnoto-proizvodstvo-za-ostavenoto-bez-nadzor-dete-padnalo-ot-vtoriya-etazh-na-kashta.html", "text": "Във връзка със запитвания от журналисти ви уведомяваме, че Районна прокуратура-Пловдив наблюдава досъдебно производство за това, че родител е оставил лице, намиращо се под родителски грижи без надзор и с това е създал опасност за неговото физическо здраве и развитие – престъпление по чл. 182 ал. 1 от Наказателния кодекс. Това съобщиха от пресцентъра на  Апелативна прокуратура - Пловдив . \r\nНа 6 септември 2019 г., на тел. 112 е бил подаден сигнал, че в двор на къща в гр. Пловдив е паднало дете. На място е пристигнал полицейски екип, който установил, че от прозорец на втория етаж на постройката е паднало момиченце, на 1 година и 3 месеца. Детето е настанено в болница, като към момента състоянието му е стабилно.  \r\nПо досъдебното производство са извършени процесуално-следствени действия - оглед на местопроизшествието, изготвен е фотоалбум, разпитани са свидетели и родителите на детето.   \r\nЗа случая е уведомена Агенцията за закрила на детето, като е възложено нейни служители да се запознаят със случая и изготвят социален доклад, който да бъде представен по досъдебното производство. Работата по случая продължава, извършват се активни действия по разследването за установяване на фактическата обстановка.", "date": "2019.09.10", "title": "Пловдив: Районната прокуратура наблюдава досъдебното производство за оставеното без надзор дете, паднало от втория етаж на къща"}
{"url": "http://www.focus-news.net/news/2019/09/10/2697210/glavniyat-prokuror-sotir-tsatsarov-na-ruskiya-grazhdanin-leonid-reshetnikov-e-nalozhena-zabrana-za-vlizane-na-teritoriyata-na-republika-balgariya.html", "text": "На руския гражданин Леонид Решетников е наложена забрана за влизане на територията на Република България. Това каза на брифинг за медиите главният прокурор Сотир Цацаров, предаде репортер на  Агенция „Фокус“ . „Чуждите организации, за които твърдим и сме събрали доказателства, че Малинов се е поставял в услуга са със седалище в Руската федерация. Организациите са две: „Общество двуглав орел“ и Руският институт за стратегически изследвания. По отношение на един руски гражданин, а именно Леонид Решетников е наложена забрана за влизане в пределите на Република България за срок от 10 години. Забраната е наложена от Държавна агенция „Национална сигурност“ по реда на Закона за чужденците в Република България“, добави още Цацаров. \r\nЗорница КОСТАДИНОВА", "date": "2019.09.10", "title": "Главният прокурор Сотир Цацаров: На руския гражданин Леонид Решетников е наложена забрана за влизане на територията на Република България"}
{"url": "http://www.focus-news.net/news/2019/09/10/2697223/sofiya-24-godishna-zhena-e-stanala-zhertva-na-domashno-nasilie-v-selo-ravnishte.html", "text": "24-годишна жена е станала жертва на домашно насилие в село Равнище. Това съобщиха от пресцентъра на  МВР . Сигналът е получен около 22.20 часа на 8 септември на тел. 112. 27-годишен осъждан мъж е задържан за нанесен побой на партньорката си. Пред изпратените на адреса служители на РУ - Правец потърпевшата споделила, че нападателят ѝ е мъжът, с когото живее на семейни начала. След бързи действия 27-годишният криминално проявен и осъждан извършител е установен на територията на Тетевен и задържан за срок до 24 часа. След медицински преглед пострадалата е освободена. По случая е образувано досъдебно производство.", "date": "2019.09.10", "title": "София: 24-годишна жена е станала жертва на домашно насилие в село Равнище"}
{"url": "http://www.focus-news.net/news/2019/09/10/2697220/sofiya-trima-dushi-sa-zadarzhani-za-napadenie-s-nozh-na-19-godishen-mladezh.html", "text": "Трима души са задържани за нападение с нож на 19-годишен младеж. Това съобщиха от пресцентъра на  МВР . Вследствие на сбиване 19-годишен младеж е с прободни рани в гърба и врата. Тримата рецидивисти са задържани за причинена телесна повреда след незабавни действия на криминалисти от РУ - Годеч и ОДМВР - София. Около 22.00 часа на 7 септември в РУ - Годеч постъпил сигнал за сбиване между няколко души пред жилищен блок на ул. „Г. С. Раковски“. На място незабавно били изпратени полицейски служители. Пострадалият бил транспортиран до болнично заведение. След оглед на местопроизшествието, криминалистите от РУ, съвместно с колегите им от областната дирекция, предприели активни оперативно-издирвателни действия, в хода на които установили и задържали извършителите - трима криминално проявени и осъждани мъже от Угърчин. Установено е и средството за извършване на престъплението - нож. След доклад на събраните доказателства в районната прокуратура в Костинброд 40-годишен е привлечен в качеството на обвиняем и му е наложена 72-часова мярка за неотклонение „Задържане под стража“.", "date": "2019.09.10", "title": "София: Трима души са задържани за нападение с нож на 19-годишен младеж"}
{"url": "http://www.focus-news.net/news/2019/09/10/2697221/krasimir-karakachanov-ministar-na-otbranata-printsipat-mi-na-rabota-e-da-se-remontira-nalichnata-boyna-tehnika-i-da-se-izpolzva.html", "text": "Принципът ми на работа е да се ремонтира  наличната бойна техника и да се използва. Това каза на пресконференция в Плевен Красимир Каракачанов, министър на отбраната, предаде кореспондент на  Радио „Фокус“ . ,, Сключен е договор за ремонт на учебните самолети L-39, до 2 месеца трябва да бъдат закупени 2 нови миночистачи. В проект е нова бронирана машина“, каза министър Каракачанов. Той подчерта, че по-големите възможности и по-добрата техника ще дадат самочувствие на въоръжените сили на България.,,Ще помогна с всички сили за откриването на паметника на Девета Плевенска дивизия ,,Героите на Дойран\". От ВМРО издигаме кандидатурата за кмет на д-р Калин Поповски и собствена листа за общински съветници“, каза още министър Каракачанов.  \r\nВиолета КРЪСТЕВА", "date": "2019.09.10", "title": "Красимир Каракачанов, министър на отбраната:  Принципът ми на работа е да се ремонтира  наличната бойна техника и да се използва"}
{"url": "http://www.focus-news.net/news/2019/09/10/2697208/glavniyat-prokuror-sotir-tsatsarov-nikolay-malinov-e-obvinen-v-shema-za-izpirane-na-pari-i-finansirane-na-meropriyatiya-zasyagashti-natsionalnata-sigurnost.html", "text": "Българският гражданин Николай Малинов е привлечен като обвиняем в организиране на престъпна схема за изпиране на пари и финансиране на мероприятия, които засягат националната ни сигурност. Това каза на брифинг главният прокурор Сотир Цацаров, предаде репортер на  Агенция „Фокус“ . „В хода на разследване на престъпление против финансовата и кредитната система  установена изградена и действаща схема за изпиране на пари. Веднага след установяването на тази схема, прокуратурата възложи на ДАНС изпълнението на множество оперативни мероприятия, включително и по линия на финансовото разузнаване. В резултат на това са събрани данни, че тази схема се използва и за трансфер на финансови средства от лица, ръководители на чужди организации, които имат определени интереси в политическия живот на страната. Тези интереси са свързани с различни области от българския обществен и политически живот, както и от дейността на българските държавни органи. По този начин се финансират разностранни мероприятия, които пряко засягат националната сигурност на РБ и представляват опити за целенасочено влияние и по отношение на нейната външна политика. Събрани са доказателства за пряко участие на български гражданин, както в схемата за финансиране, така и в действия на българска територия, които обслужват посочените по-горе интереси чрез различни форми, включително и чрез предаване на информация, защитена от закона. Българският гражданин е Николай Малинов. Днес Николай Малинов е привлечен в качество на обвиняем за престъпление по чл. 105, ал. 1 от Българския наказателен кодекс. По отношение на господин Малинов прокуратурата взе мярка за неотклонение „парична гаранция в размер на 50 хиляди лева“. На Николай Малинов е наложена забрана да напуска територията на страната и към този момент той вече е освободен от следствения арест“, допълни още главният прокурор. \r\nЗорница КОСТАДИНОВА", "date": "2019.09.10", "title": "Главният прокурор Сотир Цацаров: Николай Малинов е обвинен в схема за изпиране на пари и финансиране на мероприятия, засягащи националната сигурност"}
{"url": "http://www.focus-news.net/news/2019/09/10/2697227/zam-ministar-lyuben-kanchev-balgariya-e-vtorata-strana-v-evropa-po-broy-na-mineralni-izvori-koeto-spomaga-za-razvitieto-na-lechebniya-turizam.html", "text": "България притежава едно преимущество – тя е втората страна в Европа по брой на минерални извори, което спомага за развитието на лечебния туризъм. Това каза по време на откриването на фестивала „Седмица на Северен Кавказ в България“ Любен Кънчев, зам.-министър на туризма, предаде репортер на  Радио „Фокус“ – Бургас . Според Кънчев минералните извори в България наброяват 1600, което дава огромни възможности за развитието на балнеолечението, на СПА центровете и на лечебния туризъм. „Това е изключително перспективен сектор в туризма, защото от такъв тип туризъм имат нужда хора на всяка една възраст“, отбеляза зам.-министър Любен Кънчев. Той добави, че друго преимущество за България носят културно-историческите дестинации. „Тези дестинации представят интерес за чужденците. Историята на България е изключително дълбока, стара и често обвързана с историята на Русия. Така че това, което се случва тук днес, е важно за нашето министерство. Това е добър шанс нещата да се развиват професионално помежду ни още по-добре, качествено да се развиват и да работим взаимно още по-активно. Сигурен съм, че форуми като днешния ще допринесат това да се случи. Нека този форум всеки път да става по-качествен, по-силен и по-резултатен“, допълни още зам.-министър Любен Кънчев. \r\nМария ПОПЧЕВА", "date": "2019.09.10", "title": "Зам.-министър Любен Кънчев: България е втората страна в Европа по брой на минерални извори, което спомага за развитието на лечебния туризъм"}
{"url": "http://www.focus-news.net/news/2019/09/10/2697222/temata-balgariya-v-ruskite-medii-shpionskiyat-skandal-9-septemvri-agentsiya-fokus.html", "text": "Именно в шпионаж, както се съобщава, обвиняват ръководството на движение „Русофили“, което се обявява за приятелски отношения с Русия. Юрий Борисов – секретар на организацията, бивш депутат в парламента и бивш главен редактор на вестник „Дума“, е бил пуснат след разговор със следователите. Но според някои информации, още двама души са задържани и е проведена цяла серия от разпити, отбелязва руският телевизионен  „Первий канал“ . \r\n„И се случи така, че всичко това съвпадна с откриването на изложба в столицата на България, посветена на освобождението на страната от фашизма от съветските войници. И именно тази изложба предизвика крайното недоволство на официална София“, посочва още медията. \r\n„Къде е той в момента, както и съпругата му, не се знае и къде се намира заместникът на Малинов в националното движение „Русофили“ Милен Чакъров. Те не отговарят на телефоните си. Няма официална информация. Засега всички съобщения са, че Малинов и Чакъров са били отведени за разпит – това е информация на българските медии, които се позовават на свои източници в правозащитните органи. Очаква се, че днес Прокуратурата на България ще направи официално изявление. По-рано бе задържан секретарят на „Русофили“ и бивш депутат от Великото народно събрание, утвърдило новата Конституция на България, Юрий Борисов. В дома му е направен обиск, иззети са документи, компютър и комуникационна техника. Разпитите са продължили осем часа. В крайна сметка Борисов е пуснат у дома. В момента той фигурира в делото като свидетел. Наказателното дело е повдигнато по член 105 – за шпионаж в полза на чужда държава или чуждестранна организация. Отговорността по този член е от пет до 15 години лишаване от свобода. Прави впечатление, че задържанията се проведоха точно в деня, когато в София се откри изложба, посветена на 75-годишнината от освобождението на Източна Европа от нацизма. Преди откриването българското външно министерство се изказа остро за експозицията, всъщност се усъмни в изхода на Втората световна война. И ето, че идва нов удар, този път по  движението „Русофили““, коментира „Первий канал“ в своя информационна емисия. \r\n*** \r\n Посолството на Русия в София проверява информацията за задържането на български гражданин за предполагаем шпионаж в полза на Русия, съобщи пред  РИА Новости  представител на дипломатическата мисия. \r\n„Към момента в посолството не е постъпвала официална информация. От своя страна ще проверяваме появилите се в медиите сведения и ще следим за развитието на ситуацията“, са заявили от посолството. \r\n*** \r\n  От България пристигнаха много тревожни новини. Там, както се оказа, внезапно беше задържан секретарят на Българското национално движение „Русофили“, бившият главен редактор на вестник „Дума\" Юрий Борисов. Освен това от един ден няма връзка и с председателя на движението Николай Малинов. Заместник-председателят на Съвета на Дружеството за развитие на руското историческо просвещение „Двуглав орел\" Леонид Решетников отбеляза на страницата си в социалната мрежа „Фейсбук“, че „американците започнаха кампанията „руски шпиони в България\", предава телевизионният канал  „Царьград ТВ“ . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nЛеонид Решетников отбеляза, че по-рано журналист от  The New York Times  внезапно го е помолил за интервю, като е насочвал въпросите „около имперски планове, глупости за възстановяване на монархията и Путин-цар“. \r\n„Опитват се да припишат няколко души на нашия „Двуглав орел“, който работи само в Русия“, подчерта заместник-председателят на Съвета на дружеството и допълни: „Но това е достатъчно за тях, за да ударят истинските български патриоти“. \r\nТози интерес към американския вестник не е изненадващ, ако вземем предвид някои от тревожните новини, които идват от България в момента. Според някои доклади в страната продължава поредица от задържания, разпити и обвинения в „шпионаж\" срещу група активни привърженици на приятелските отношения с Русия. \r\n \r\n Атака срещу русофили \r\n \r\nТака по-рано в България по подозрение в шпионаж беше задържан секретарят на Българското национално движение „Русофили“, бившият главен редактор на вестник „Дума\" Юрий Борисов. Министърът на вътрешните работи на страната Младен Маринов вече съобщи, че срещу задържания се водят следствени действия. \r\nВ същото време той каза, че „ако се извършват подобни действия, тогава има основателни причини за това\". Министърът обаче не представи никакви подробности, позовавайки се на тайната на разследването. \r\nRunews24.ru също потвърждава информация за задържането. Порталът обаче твърди, че Юрий Борисов е „освободен без предявени обвинения“. Вярно, все пак е имало разпит в Прокуратурата, както и обиск на жилището му. „Те иззеха електронни носители и документи“. \r\nОсвен това от дни, според наличната информация на телевизията, председателят на движението Николай Малинов не отговаря на никого.  \r\nМеждувременно „Русская България“ съобщава, че са извършени обиски както в офиса на движението, така и в къщата на Малинов. \r\n Американска кампания \r\n \r\nЛеонид Решетников е сигурен, че Вашингтон стои зад тревожните събития с русофилите в България. „Американците започнаха кампанията„ Руски шпиони в България “, написа той на страницата си в социалната мрежа. \r\nМеждувременно заместник-председателят на Съвета на Дружеството за развитие на руското историческо просвещение „Двуглав орел“ изрази увереност, че „тези действия на сегашните български власти са напълно дискредитирани в очите на българския народ“. \r\n„Да се нападат хора, само защото почитат традициите и историята, както и жертвите, дадени от Русия за създаването на Българската държава, могат само да са врагове на България“, убеден е Решетников. \r\nДокато българските сили за сигурност „ловят“ русофили, Букурещ и София ускоряват програмите си за модернизиране на въоръжените сили. Както отбелязва  Defense News , това се прави на фона на „страха от Русия\". \r\nНаред с други неща, България и Румъния заменят военната техника на съветската промишленост с нова. Но, което е забележително, главно с  европейска, или американска. \r\nВключително се планира, както изглежда, и подмяната на изтребителите. Вместо руските МиГ-29 българските ВВС може да получат F-16 70. Тези американски самолети, макар и модернизирани, както военните експерти неведнъж отбелязват, са по-скъпи от изтребителите от пето поколение. \r\nВпрочем, не само Черно море безпокои официална София. Но и връщането на Крим в Русия, което, припомняме, се случи преди пет години в резултат на референдум. \r\n„България вярва, че дестабилизацията на региона и незаконната анексия (резултатите от референдума не се признават в Украйна и в западните страни, а полуостровът се счита за  анексиран и окупиран от Русия) на Крим води до постоянно нарушаване на геостратегическия и военния баланс в Черноморския регион“, се казва в коментар на ситуацията в публикацията на доцента по национална и регионална сигурност в УНСС в София Цветан Цветков. \r\n*** \r\n  Председателят на комисията по международни работи на Съвета на Федерацията на Русия (Сената) Константин Косачев е разтревожен от съобщенията за задържани активни привърженици на приятелските отношения с Русия и заяви, че Москва е готова да ги защитава, включително по обществено-политическа линия, предава  ТАСС . \r\n„От България пристигат крайно притеснителни новини. Серия задържания, разпити и обвинения в „шпионаж“ на група активни привърженици на приятелските отношения с Русия. Познавам отлично много от тези хора“, написа Косачев във „Фейсбук“ във вторник. \r\nТой добави, че заедно с тях парламентаристите са направили много по обществена линия, включително в рамките на Ливадийския форум, който Съветът на Федерацията ежегодно провежда в Крим. „Ще разберем за какво става въпрос и ще ги защитаваме решително. По всички линии – дипломатическа, обществено-политическа и, ако е уместно, юридическа“, подчерта сенаторът. \r\nОсвен това той изрази намерението си да поиска изчерпателни оценки на случващото се от международните правозащитници, „занимаващите се с темата за затворниците на съвестта (Prisoners of conscience – POC бел. „Фокус“) и от съюзническите за България НАТО и Европейски съюз, които толкова много обичат своите ценности и нашите общи права на човека“. \r\n„България, ти вече се опозори тези дни в оценката си за резултатите от Втората световна война. Време е да се опомниш“, завършва съобщението си Косачев. \r\n \r\nТАСС отбелязва, че „в понеделник българската полиция задържа секретаря на българското Национално движение „Русофили“, бившият главен редактор на вестник „Дума“ Юрий Борисов по подозрение в шпионаж. Това съобщи в интервю пред БНТ министърът на вътрешните работи на страната Младен Маринов. Вестник „Дума“ информира, че в дома на задържания е проведен обиск, в хода на който са иззети компютър и документи. В заповедта за обиска е отбелязано, че той се провежда във връзка с възбудено на 3 юли дело по член 105 от Наказателния кодекс, т.е. за шпионаж в полза на чужда държава или чуждестранна организация, за което е предвидено наказание лишаване от свобода от 5 до 15 години“. \r\n*** \r\n  България предава собствената си история. Официална София не иска да помни за освобождението на страната от окупацията на Турция и Третия Райх. Тези дни Министерството на външните работи на България заяви, че Русия не бива да подкрепя „съмнителната историческа теза“, че борбата на СССР с Нацистка Германия е била освобождение за Европа. От българското ведомство отбелязват също, че Червената армия „донесе на народите от Централна и Източна Европа половин век репресии“, пише Александър Самсонов в материал за популярният руски специализиран портал  „Военное обозрение“ , представен без редакторска намеса. \r\n \r\n Как Русия освободи България от турско робство \r\n \r\nРуснаците и българите имат стари национални, културно-езикови и духовни връзки. Сега малцина помнят, че по времето на руския княз Святослав Игоревич (велик княз киевски 945-972 гг.) русите и българите-славяни са били практически един народ. Когато воините на Святослав воюват в България, те почти с нищо не се различават от местното население. Българите наскоро са приели християнството и в селските местности все още са свежи езическите култове (включително култа към Перун), а езикът, духовните и материалните традиции са били общи. Руснаците и българите са принадлежали към една етнокултурна и езикова общност. Не е учудващо, че самият Святослав възнамерява да пренесе столицата на Рус на Дунав, в България. \r\nТова дълбоко чувство на принадлежност към един-единствен народ може да се проследи и след това. Обикновените българи винаги са се чувствали като братя на руснаците. В края на XIV век настъпва дългият период на османската окупация. Османските турци окупират голяма част от Балканския полуостров, включително отслабената от предишни войни и раздробена България. За славяните и християните на Балканите настъпва тежко време – турското робство. Правата и свободите на християните са силно орязани и са им наложени тежки данъци. Включително „кръвният данък“, когато турците са взимали деца за служба в корпуса на еничарите. Юношите са възпитавани като мюсюлмани, забравяли са своите национални и религиозни корени и са ставали жестоки врагове на своите сънародници. При това на славяните е било забранено да живеят на определени територии и се е провеждала политика на ислямизация и потурчване. \r\nНе е изненадващо, че славяните, включително и българите, многократно се бунтуват и се опитват да се противопоставят. Местните партизани се бият срещу турците - хайдути, четници. Всички въстания обаче са удавени в кръв. Без външна подкрепа местното националноосвободително движение нямаше шанс. Истинската надежда за освобождение сред балканските славяни и християни се появи само с нарастването на силата на Русия. Руската империя води трудна борба с Турция за надмощие в Черно море, Кавказ и на Балканите. Стъпка по стъпка руснаците изтласкват силния противник и донасят освобождение на балканските народи. Десетки хиляди руски войници положиха глави, за да освободят Балканите от турската власт. \r\nСвободата на по-голямата част от България е донесена от Руско-турската война от 1877-1878 година. През 1875 г. въстават сърбите в Босна. В годините 1875-1876г. в България започва антитурското въстание. То е потушено по най-жесток начин от османците. Десетки хиляди българи са убити, ограбени и изнасилени от турците и техните нередовни формирования (албанци, кюрди и т.н.). Руското общество, което винаги е възприемало болезнено потисничеството на балканските славяни и християни, е дълбоко възмутено. Руски доброволци тръгват към Балканите, за да воюват с турците, обществени организации, църкви и редакции на вестници събират средства в помощ за бежанците. През 1876 година Сърбия и Черна гора започват война против Турция. Сърбия претърпява тежко поражение и е спасена само от твърдата позиция на Русия. \r\nОфициален Петербург, който по традиция е бил предпазлив, опасявайки се от реакция от страна на Запада (освен това още не е завършена военната реформа, а и икономиката не е в най-доброто си състояние), известно време се опитва да оказва дипломатически натиск на Константинопол. Под натиска на европейската общественост, шокирана от кланетата в България, Англия и Франция също настояват пред Турция да проведе реформи. През декември 1876 година Русия поиска Турция да признае автономията на България и Босна под контрола на световните държави. Турците пренебрегват това искане. \r\nПрез 1977 година Русия обявява война на Турция. Конфликтът е тежък. Руската армия не успява да форсира веднага Балкана и засяда в обсадата на Плевен. Въпреки това, руската армия с поддръжката на доброволци от България, румънци и сърби успява да освободи от турците Румъния и България. Авангарда на руската армия начело със Скобелев излизат при Адрианопол и са на подстъпите към Истанбул. Фактически руската армия е можела да вземе Константинопол и да реши изцяло въпроса с освобождението на Балканите от турско владичество. Но Петербург отново (както и през 1829 година: „Адрианопол е наш! Защо руската армия не взе Константинопол“) не се решава да вземе Константинопол и да сложи точка на многовековното историческо противопоставяне с Турция. Ключова роля изиграва страхът от Запада. Петербург се опасява, че против Русия ще се обявят Австрия, Франция и Англия, както по време на Кримската война. Макар Германската империя, където управлява Бисмарк, в този момент да намеква, че ще подкрепи Русия в замяна на възможността за решаването на френския въпрос. Това е разумен обмен. \r\nНа 3 март 1878 година (19 февруари по стар стил) е сключен Санстефанският мирен договор. Турците признават независимостта на Сърбия, Румъния и Черна гора. Сърбия и Румъния са разширени съществено. Босна и Херцеговина става автономия. България става автономно княжество, първоначално под руско управление и само формално зависима от Турция. В България са включени етнически българските територии в Мизия, Тракия и Македония. В резултат България се простира от Дунав до Егейско море, от Черно море до Охридското езеро. Турция плаща на Тусия контрибуция и отстъпва редица територии в Кавказ и Европа. 3 март става национален празник в България – Денят на освобождението на България от османско иго. По-късно в чест на руските освободители в България са издигнати стотици паметници. Включително Паметникът на Свободата в прохода Шипка в памет на падналите за освобождението на братския български народ руски воини. \r\n \r\n Откраднатата победа \r\n \r\nНо против това споразумение се обява „просветеният Запад“ и особено Англия, която изпраща флота си към Дарданелите, и Австро-Унгария. Лондон и Виена не искат Русия да укрепи позициите си на Балканите, където Москва може да получи мощен стратегически плацдарм и изход на Средиземно море чрез своя съюзник България. Под натиска на Запада Петербург отстъпва и плодовете на руската победа са частично откраднати. На 1 (14) юли е подписан Берлинският трактат, който е резултат от работата на Берлинския конгрес, проведен по инициатива на западните държави за преразглеждане на условията на Санстефанския мирен договор в ущърб на Русия и славянските народи на Балканския полуостров. \r\nБългария е разделена на три части: автономно княжество от Дунав до Балкана с център София (формално васал на Турция); българските земи на юг от Стара планина образуват автономната провинция на Турската империя – Източна Румелия с център Пловдив;  Македония – земите до Адриатика и Егейско море са върнати на турците без каквито и да е изменения в статута им. Независимостта на Сърбия, Черна гора и Румъния е призната, но териториалните придобивки на сърбите и черногорците са орязани. Австро-Унгария получава правото да окупира Босна и Херцеговина. Русия трябва да се откаже от част от придобивките си в Кавказ. Многото противоречия, заложени в Берлин, стават предпоставка за бъдещите Балкански войни и Първата световна война. \r\n \r\n България на страната на германците \r\n \r\nВпоследствие България, по предложение на руския император Александър II, е оглавена от племенника на съпругата на руския суверен Мария Александровна Александър Батенберг (1879–1886) от германската династия Батенберг, след това Фердинанд I (1887–1818) от династията Сакскобурггота. България със съгласието на Русия, Германия и Австро-Унгария през 1885 г. се слива с южната си част(Източна Румелия), през 1908 г. се обявява за напълно независима и става царство. \r\nРусия освободи България, но не можа да я привърже политически, икономически и дори културно. София постепенно отива на страната на Виена, Берлин и Париж. Германците и французите финансират икономическото развитие на страната и по-специално строителството на железници. Отношенията със Санкт Петербург се влошават, чак до скъсването на дипломатическите отношения, които са възстановени едва през 1896г. \r\nС подкрепата на Австро-Унгария, Германия и Франция България се готви за война с Турция за Македония. Освен това Македония става спорна територия между България, Сърбия и Гърция. В хода на Първата Балканска война 1912-1913 г. балканските държави разгромяват Турция и й отнемат европейските владения, но след това борят за плячката. Сърбия и Гърция сключват съюз против България. Германия и Австро-Унгария насъскват България срещу сърбите. През лятото на 1913 година България започва война против Сърбия. Война на България обявяват Черна гора и Гърция, а след това Румъния и Турция, за да се разширят за сметка на българите. София губи войната, орязана е териториално и е унижена. Този позор и жажда за мъст окончателно тласкат България в обятията на германския блок. Сърбия става враг номер едно за София. България е на страната на германския блок в Първата световна война. Нейното влизане през 1915 година води до разгрома и окупацията на Сърбия. \r\nБългария претърпява поражение заедно с Германия. Ньоският договор от 27 ноември 1919 година става тежко бреме за страната. Тя е разпокъсана в полза на Сърбия, Гърция и Румъния и е лишена от излаз на Егейско море, а освен това трябва да плаща контрибуции. Българските въоръжени сили са съкратени до минимум, отменена е военната служба, забранено й е да има авиация и тежко въоръжение. Не е учудващо, че през 20-те години в България се установява крайно-десен (фашистки) режим на Цанков, който провежда репресии срещу комунистите и социалистите. Тогава София успява да изгради добри отношения само с фашистка Италия. През втората половина на 30-те години София започва да клони към съюз с Третия райх. Развива се икономическо и военно сътрудничество с Германия. От началото на Втората световна война София става съюзник на Райха. Под натиска на Берлин Румъния връща на българите Южна Добруджа. \r\nПрез 1941 г. България подписва Тройния пакт (съюзът на Германия, Италия и Япония), но не участва във военни действия. Българската територия е използвана от нацистите за нахлуване в Югославия. Български войски окупират Западна Тракия, Македония и Западните покрайнини. През декември 1941 г. София обявява война на САЩ и Англия, но до края на войната тя се опитва да поддържа мир със СССР. В същото време германците използвалат транспортната инфраструктура на България (летища, морски пристанища, железници и магистрали) за военни цели, а българските войски са били използвани за окупиране на териториите на Югославия и Гърция. \r\n \r\n Българската операция \r\n \r\nПрез пролетта и лятото на 1944 година Москва нееднократно изисква от София да развали съюза си с Германия. След съкрушителните победи на Червената Армия през 1944 година – разгромът на немците в Молдова, освобождението на Румъния и излизането на III Украински фронт на румънско-българската граница, на България й се налага да направи избор. На 26 август 1944 година София обявява неутралитет във войната между Германия и СССР и иска изтегляне на германската армия от българска територия. Но немците продължават да използват територията на България за придвижване на войските си, в българските пристанища пристигат германски кораби, а на българска територия има германски сили. Затова на 5 септември СССР обявява война на българия, след което българските власти скъсват отношенията си с Хитлер. На 8 септември войските на III Украински фронт започват Българската операция. Те не срещат съпротива от българската армия. В нощта на 8 срещу 9 септември започва въстание в София. На 9 септември в страната е установена властта на Отечествения фронт начело с Кимон Георгиев. Водещи позиции в Отечествения фронт заемат комунистите и техните привърженици. \r\nПравителството на Отечествения фронт обявява война на Германия и Унгария, разпуска парламента, полицията (създава се народна милиция), предприема чиста в държавния апарат и реформа в армията, забранява нацистките организации. Военните престъпници са предадени на съд. В резултат от референдум в България е отменена монархията. Преминаването на страната на антифашистката коалиция позволява на България да запази Южна Добруджа. През 1946 година страната е оглавена от „българския Ленин“ – Георги Димитров и България става част от социалистическия лагер. \r\n \r\n 16-та Съюзна република и българско икономическо чудо за сметка на руснаците \r\n \r\nСлед Втората световна война България преживява дълбока икономическа криза. Страната е изтощена  и значителна част от населението гладува. Въпреки това, с помощта на Съветския съюз, България от бедна селскостопанска страна се превърна във високоразвита икономика, социално проспериращо общество. Това беше истинско „българско чудо“. \r\nОбщият български Брутен вътрешен продукт (БВП) за 40-те следвоенни години нараства с 14 пъти, на глава от населението – почти 30 пъти. В периода от 1946 до 1986 г. в България са създадени около 80% от индустриалните мощности, повече от една трета от селскостопанските, до 90% от енергетиката, 70% от транспортната мрежа, 80% от пристанищната инфраструктура, повече от 80% от цялата жилищна площ, обекти на здравеопазването, образованието, науката и културата. Всичко това е направено за сметка изключително на материално-техническата и финансовата помощ на СССР, за сметка на съветски кадри. И то безвъзмездно! Сметнато по съвременни цени, СССР влага в България стотици милиарди долари! Също така трябва да се отчетат компенсациите за доставката на български стоки в Съюза: за евтините български продукти Москва плаща на София по цени, близки до световните. За България са занижени цените на доставяните съветски стоки. \r\nЗаслужава да се отбележи, че авторитетът на съветското правителство в България беше много висок. От 1949 г. София многократно предлага да влезе в състава на СССР като 16-та република. За съжаление Москва, където процесите на разлагане започнаха постепенно след смъртта на Сталин (което в крайна сметка доведе до отхвърляне на социализма и бедствието през 1991 г.), не се осмели да го направи. Съветското ръководство се страхуваше от нови усложнения със Запада, от евентуален конфликт с Турция и от остра реакция сред другите балкански страни, в частност Югославия. \r\nВ България е изградено развито социалистическо общество. Доходите на населението са нараснали значително. Около 40% от структурата на БВП в началото на 80-те години е заета от машиностроенето, производството на инструменти и строителството на машини, черната металургия, химическата промишленост и нефтохимията, електрониката и електротехниката. Земеделието стана силно механизирано, което даде възможност на България да се превърне в един от най-големите износители на плодове и зеленчуци в Европа (пресни и консерви) още през 60-те години. Страната достигна високо ниво на образование, наука и култура: за 8,9 милиона души (през 1986 г.) имаше 27 университета, 185 държавни музея, 10,4 хиляди публични библиотеки, 55 театри и др. създаден е отличен курортен и туристически сектор (също главно благодарение на субсидиите от СССР). \r\nГенералният секретар на БКП Тодор Живков (1954-1989) умело провежда вътрешната и външната политика. Той провежда честа ротация на партийни и държавни лидери, при него няма преследване на православието, частният сектор в селското стопанство не беше ограничен, имаше бързо повишаване на жизнения стандарт. Оказва се всестранна подкрепа на работниците в културата, науката и изкуството. Това позволява да се запази вътрешната стабилност до средата на 80-те години. Практически няма вътрешна опозиция. На външната арена София подкрепи Москва в конфронтацията с Пекин. \r\nПрез втората половина на 80-те, когато започва подготовката за разпада на СССР и социалистическия лагер, ръководителят на Румъния Чаушеску предложи Живков да създаде румъно-български съюз с участието на ГДР и Албания, където сталинистите все още държаха властта. Новият съюз трябваше да се противопостави на горбачовското ръководство, което последователно разваляше социалистическия лагер и СССР. Но България не посмя да предприеме такава рязка мярка. След оставката на Живков през 1989 г., подготвена от предателската политика на кликата Горбачов и отслабването на икономическите връзки на СССР с България, българският социализъм падна. \r\n \r\n България няма бъдеще в рамките на „европейския райх“ \r\n \r\nСлед това събитията в България се развиват по отработената схема: либерализация, девалвация на валутата, приватизация (разграбване и унищожаване на националната икономика). Значително понижаване на качеството на живот на основната част от населението, поява на неголяма група от „успешни“. Аграрна реформа (предаване на земята на бившите собственици и техните наследници) довежда до раздробяване на поземлените площи на малки участъци и рязък спад на селскостопанското производство. Цените се увеличават, нивото на живот на народа пада рязко, българските стоки (промишлени и аграрни) се оказват ненужни на световния пазар, производството рязко намаля. До 70% от производствените мощности на България, създадени с помощта на Съюза, стоят празни или са закрити и оргабени. Българските плодове и зеленчуци се оказват ненужни на Западна Европа. \r\nБългария всъщност се превръща в полуколония на Запада, под управлението на „специалисти“ по унищожението на конкуренти от МВФ и Световната банка. Тя влиза в НАТО и ЕС. При това равнището на живота пада двойно в сравнение със средата на 80-те, а производственият потенциал на страната практически е унищожен. Сега България е обикновен потребител в състава на ЕС. А София пълзи пред Брюксел и моли за финансиране. Има малко работа, само в туристическия сектор, но и тя е сезонна. Не е учудващо, че народът измира стремително, а младежите бягат в развитите страни от ЕС, заемайки положението на хора от втори-трети клас, роби в „европейския райх“. На този фон за последните три десетилетия населението на България спада с близо една четвърт до 7 милиона души. Освен това намалява броят на българите, а турците и циганите стават повече. \r\nВодещите позиции във властта, икономиката и печата принадлежат на малка прозападна група (само няколко процента от населението), но именно тя определя политическия курс на страната и нарастването на русофобските и антисъветските настроения в обществото. Повечето българи все още смятат руснаците за братя, но не те определят политиките на София. Оттук и желанието на официална София да забрави всички огромни добрини, които Русия е направила за България и да представи бялото за черно. Историците и публицистите изпълняват държавната поръчка: по всякакъв начин занижават, зачертават и омаловажават ролята на Русия в историята на България. \r\nОчевидно е, че днешната прозападна България няма бъдеще. Полуколониална периферия на развитите страни от Запада, пазар за тях и евтина работна сила, плацдарм за НАТО на Балканите против Русия, незначителни нападки срещу руснаците във външната политика и бързо измиране, остаряване и бягство на коренното славянско население. В резултат на това – пълно изгасване и гибел на националното самосъзнание, на славянския народ.", "date": "2019.09.10", "title": "Темата България в руските медии - шпионският скандал, 9 септември (Агенция „Фокус“)"}
{"url": "http://www.focus-news.net/news/2019/09/10/2697228/temata-balgariya-v-svetovnite-medii-agentsiya-fokus.html", "text": "На фона на увеличената решителност на Русия да проектира военната си мощ в Черно море, Румъния и България ускоряват програмите си за модернизация на своите въоръжени сили и замяна на съветската военна техника с оръжие и оборудване, произведени на Запад, пише американското издание  Defense News  в материал, представен без редакторска намеса. \r\nС най-големите договори за отбрана в историята на двете страни в ход, Букурещ и София са изправени пред предизвикателството да увеличат военните разходи след години на недостатъчни инвестиции. \r\n„2014-та беше повратна за сигурността на черноморския регион“, посочва Георге Скутару, член на румънската Националнолиберална партия и директор за развитието на базирания в Букурещ Нов стратегически център. \r\n„Руската анексия на Крим, войната в Източна Украйна, рязкото увеличение на руските A2/AD способности в региона, предизвикаха Румъния да предприеме конкретни мерки за увеличение на възпиращите и отбранителните способности“, добави той. „Увеличението на военните способности е още една от основните цели за Румъния“. \r\nСъкращението A2/AD означава „anti-access, aerial denial“. То описва отбранителните военни мерки, насочени към задържане на вражеските сили възможно най-далеч от важните тактически места, чиято окупация може да реши изхода на битката. \r\nКато част от усилията си да се противопостави на подобни действия от страна на евентуалния противник Русия, румънското правителство през юли обяви, че ще закупи четири нови корвети Gowind от консорциума френската „Военноморска група“ и нейния румънски партньор, местния корабостроител Santierul Naval Constanta. \r\n Според сделката за 1,2 милиарда евро, компаниите ще модернизират и двете фрегати тип 22 на Румънския флот - F-221 Regina Maria и F-222 Regele Ferdinand, както и ще построят съоръжение за поддръжка и учебен център. \r\n„Румъния също иска да закупи противокорабни ракетни установки“, каза Скутару. „Друга цел на Румъния ще бъде да засили способностите си [за разузнаване и наблюдение] в Черно море. По този начин Румъния иска да покаже решителност в процеса на увеличаване на собствените си отбранителни способности, като по този начин допринася за усилията на НАТО за възпиране на руските действия в Черноморския регион“. \r\nВ челото на списъка с желания на Румъния е придобиването на произведената от Raytheon противовъздушна ракетна система „Пейтриът“ по сделка на стойност 3,9 милиарда долара, поръчката на Артилерийска ракетна система с висока мобилност (HIMARS) и Залпова ракетна установка (GMLRS) от Lockheed Martin за 1,25 милиарда долара. \r\nСкутару отбелязва, че Букурещ е поръчал и 54 пускови установки HIMARS за три системи и 81 унитарни варианта на GMLRS. Депутатът добавя, че правителството „продължава да преследва придобиването на F-16, за да допълни съществуващите си способности за въздушен отговор“. \r\n \r\n България иска изтребители и бронирани машини \r\n \r\nРуската активност в Украйна се отрази и на военната политика на България, която постави покупката на ново въоръжение начело в дневния ред на страната, посочват местни анализатори. \r\n„България счита, че дестабилизацията на региона и незаконната анексия на Крим водят до трайно нарушение на геостратегическия и военен баланс в Черноморския регион“, заяви Цветан Цветков, доцент в катедрата по национална и регионална сигурност от  Университета за национално и световно стопанство в София. \r\nБългария също е решена да модернизира своите военновъздушни сили, като планира да замени остарелите съветски изтребители на „Микоян“ МиГ-29 със западен самолет, най-вероятно изтребителите на Lockheed Martin F-16 Block 70. Планираното придобиване на осем самолета беше одобрено както от Министерския съвет, така и от Комитета по отбрана на българския парламент, сделка, която се оценява на стойност около 1,3 милиарда долара, проправяйки пътя към най-големия външен отбранителен договор след завръщането на независимостта на страната през 1989 г. \r\nПланираната покупка в последно време е източник на раздор между хората взимащи решения в страната. В края на юли президентът Румен Радев наложи вето на сделката, като заяви, че е нужен по-широк дебат по условията за придобиване на самолетите. \r\nПрезидентът каза, че българските законодатели трябва да обсъдят и оценят условията на предложения договор, включително цената, графика за доставка и неуточнените такси за логистика и обучение. Парламентът на страната отмени ветото на 26 юли с мнозинство от 128 гласа, със 73 депутати против и трима въздържали се. \r\nМеждувременно българското министерство на отбраната поиска оферти за доставка на 150 бронирани машини от четири европейски производители по сделка на стойност около 840 милиона долара. Те включват германската ARTEC, финландската Patria, френската Nexter Group и базираната в Швейцария General Dynamics Land Systems-MOWAG. \r\nОфертите трябва да бъдат подадени до 31 октомври и се очаква междуведомствена работна група да избере победителя в търга до 20 декември, се казва в съобщение на министерството. \r\n*** \r\n  Вторият по големина град в България – Пловдив, е Европейска столица на културата за 2019 г. Дори и само този единствен град предлага много на посетителите си, но има още много причини да пътувате до балканската държава, пише Кристофер Неринг в статия за германския национален ежедневник  Die Welt . Авторът живее повече от две години в страната ни с цел проучване на Държавния архив за дейностите на ЩАЗИ \r\nБългария все още е неизвестна като туристическа дестинация. Експериментът на Комунистическата партия, който започва в края на 50-те години на миналия век за създаването на „Червената Ривиера“ на Черноморието като евтина ваканционна дестинация за Запада, продължава да работи и до днес: ол инклузив предложенията за почивки и празници може да бъдат резервирани за всяко кътче, при това на цени, които не биха привлекли всеки местен към крайбрежието на страната. Но престоят в България се превръща в преживяване. \r\nПловдив: Пиршество в столицата на културата \r\nПловдив е вторият най-голям град в страната, най-старият по продължителност на заселването град в Европа и един от най-древните в света като цяло. Известен е с историческия си център и с римския амфитеатър, заедно с италианската Матера, градът сега е Европейска столица на културата. Разположен в равнината на Марица между Стара планина и Родопите, до него може да се стигне от столицата София за два часа. \r\nНай-добрият начин да започнете деня е да отидете до едно от многото кафенета на тротоарите в пешеходната зона и да поръчате турски сладкиши като баклава или толумбички . Най-красиво е привечер, пише авторът, като препоръчва на гостите на града да се разходят из Стария град и да си купят билет за някое от събитията в Античния театър. „Ако не са останали, почерпете се с малко хапване в модерните заведения в квартал Капана и чуйте звуците, които идват от разположения в съседство амфитеатър“. \r\n„След това идва най-важното: храната. Обилното хранене в ресторанти и има висока културна стойност. Банкетите служат като сложен съпровод за дискусии относно политиката, шегите и дългата история на германско-българската солидарност“, уверен е авторът, като предлага на читателите си съвети за това какви напитки и ястия да подберат – ракия и задължителната шопска салата, мезе, скара, мусака или гювечи. На вегетарианците се препоръчват чушки бюрек или печени чушки с доматен сос. \r\nЗа да „слегне храната“, Пловдив предлага някои възможности за разходки пеша. Градът е построен между седем хълма, шест от които се издигат и до днес. Най-красив безспорно е Бунарджик, на чийто връх паметник на руски войник отбелязва Освобождението от османско владичество през 1878 година. \r\nПо посока на войника са Родопите, идеални за туризъм . Възможно е също така за един ден от Пловдив да стигнете до Бачковския манастир или Асеновградската крепост. На север от столицата на културата можете да се насладите и на контрастна програма: престой в Хисаря или Павел баня. \r\nВ материала следват препоръки за посещение в Мелник, Априлци и черноморската ни перла – Созопол. На читателите се предлага информация за най-известните събития в тези градове. \r\nВ последния абзац авторът припомня на читателите за това какво свързва българи и германци – като например скулпторът и художник Христо Явашев – Кристо. Припомня се и за Валя Балканска. Дори световна звезда на съвременната литература свързва Германия и България: Илия Троянов, чието семейство бяга от България в Германия през 1971 г. \r\nПодчертава се, че немският е вторият най-изучаван език в България. На първо място е руският, а на трето място е английският. Немските училища в страната подготвят десетки хиляди българи за обучението им в Германия. \r\n*** \r\n  Българските власти ще потърсят отговорност за запаления ни национален флаг по време на протеста на македонската диаспора пред сградата на консулството на югозападната ни съседка в Мелбърн, Австралия, съобщава скопското електронно издание  МКД . \r\nН.пр. Петър Никоалев получи задача от министъра на външните работи на България Екатерина Захариева да проведе среща с представители на австралийските власти и да ги призове да предприемат мерки срещу извършителите на инцидента, като същевременно помоли в бъдеще органите на реда да се противопоставят на всякакви опити за оскверняване на държавните символи.  \r\nВ понеделник македонското правителство осъди паленето на снимки на премиера Зоран Заев и министъра на отбраната Радмила Шекеринска пред консулството в Мелбърн, припомнят от редакцията. \r\n\"По разпореждане на вицепремиера Екатерина Захариева временно управляващият посолството на Република България в Австралия г-н Петър Николаев поиска среща в Министерството на външните работи и търговията по повод изгореното българско знаме в Мелбърн по време на демонстрация срещу т.нар. Преспанско споразумение. \r\nБългарският дипломат ще призове австралийските власти да предприемат мерки за търсене на отговорност от извършителите на това деяние и ще отправи молба органите на реда да се противопоставят за в бъдеще срещу опити за поругаване на държавни символи\", се казва в съобщение от МВнР в София, публикувано в социалната мрежа \"Фейсбук\". \r\n*** \r\n  Група македонски изселници в Австралия запалиха знамена на България и Гърция, както и макети на македонския премиер Зоран Заев и министъра на отбраната на страната Радмила Шекеринска, предава македонското електронно издание  „Кумановски муабети“ . \r\nВсичко това се случва в хода на протестите против промяна на името на Македония и Преспанския договор пред македонското консулство в Мелбърн. \r\nДемонстрантите носят старите македонски знамена със Звездата от Вергина, които бяха променени през 1995 година и скандират обидни лозунги срещу правителството в Скопие и промяната на името.", "date": "2019.09.10", "title": "Темата България в световните медии (Агенция „Фокус“)"}
{"url": "http://www.focus-news.net/news/2019/09/10/2697224/ivan-geshev-zamestnik-glaven-prokuror-nameren-e-dokument-izgotven-ot-nikolay-malinov-otnosno-neobhodimata-geopoliticheska-preorientatsiya-na-balgariya.html", "text": "На 09.09 г. 2019 г. са проведени 11 претърсвания на недвижими имоти и свързаните с тях изземване на веществени доказателства – телефони и множество документи. Намерен е документ на руски език, изготвен от Николай Малинов относно „необходимата геополитическа преориентация на България“. Това каза на брифинг за медиите заместник-главният прокурор Иван Гешев, предаде репортер на  Агенция „Фокус“ . „В хода на разследването е установено, че обвиняемият е приел  срещу заплащане да изпълнява задачите, възложени му от ръководителите на посочените от главния прокурор организации. Заплащането се е извършвало под различни форми, като е било предназначено от една страна за него и притежаваните от него търговски дружества и тяхната дейност, а от друга за финансиране на всички мероприятия за оказване на влияние върху българската вътрешна политика“, обясни Гешев. Той посочи, че на 09.09 г. 2019 г. са проведени 11 претърсвания на недвижими имоти и свързаните с тях изземване на веществени доказателства – телефони и множество документи, като е намерен документ на руски език, изготвен от Николай Малинов относно „необходимата геополитическа преориентация на България“. По думите на Гешев, той е изготвен с цел информиране на организациите каква е настоящата ситуация в България и какви мерки да бъдат взети да се промени из основи геополитическата ориентация на България. Председателят на Национално движение \"Русофили\" Николай Малинов е с обвинение по чл. 105* от Наказателния кодекс. Обвинението вече му е повдигнато, освободен е от ареста и е с гаранция от 50 000 лв. Той е със забрана за напускане на страната.  \r\nЗорница КОСТАДИНОВА", "date": "2019.09.10", "title": "Иван Гешев, заместник-главен прокурор: Намерен е документ, изготвен от Николай Малинов относно необходимата геополитическа преориентация на България"}
{"url": "http://www.focus-news.net/news/2019/09/10/2697229/ministerstvo-na-ikonomikata-yuzhna-koreya-iska-da-vnasya-balgarski-vina-eterichni-masla-i-mlechni-produkti.html", "text": "Български продукти сред които вина, етерични масла и млечни продукти са с изключителен потенциал да бъдат изнасяни за корейския пазар. Това стана ясно по време на среща на министъра на икономиката Емил Караниколов, който е  на работно посещение в Сеул, с председателя на Корейската асоциация на компаниите-вносители /КOIMA/ г-н Хонг Кванг-Хи, съобщиха от пресцентъра на  Министерство на икономиката . \r\nКорейската асоциация на компаниите-вносители (KOIMA) е организация, в която членуват над 8000 южнокорейски бизнес компании-вносители и е създадена през 1970 г. Това е единствената бизнес организация в Република Корея, която има за цел да подпомага вноса от чужбина и играе много важна роля в насърчаването на търговията на страната. \r\nПо време на разговорите  от организацията  са проявили интерес и към други висококачествени български продукти, които да бъдат реализирани в Корея. \r\n„През 2018 година българският износ за Корея надхвърли 106 млн. щ. д. Разчитаме на прояви като бизнес форуми и на активност от страна на бизнеса от двете страни за увеличаване на търговския обмен и за създаване на контакти с цел реализиране на съвместни проекти“, посочи министър Караниколов. \r\nНа срещите си с представителите на корейския бизнес икономическият ни министър изтъкна и  предимствата на страната ни, като атрактивна дестинация за инвестиции. По думите му Правителството е в непрекъснат, активен диалог и партньорство с бизнеса за реализирането на последователна външноикономическа политика, целяща разширяване на пазарното присъствие, подобряване на условията за достъп до чужди пазари и привличане на чуждестранни инвестиции. „Подкрепяме експортно ориентирани сектори с висока добавена стойност и висок потенциал за внедряване на иновации в производството“, посочи още той. \r\nПо време на официалната си визита Караниколов се срещна още и със заместник-министъра на търговията, индустрията и енергетиката на Република Корея г-н Ким Йонг -Рае. Пред него икономическият министър подчерта, че Република Корея е приоритетен икономически партньор в Азия и усилията ни са насочени към насърчаване на двустранното сътрудничество и засилване на икономическите връзки между двете страни. \r\nОт своя страна заместник-министърът на търговията на Корея изтъкна, че акцентирането на развойна дейност и сектори за високи технологии е ниша, която ще даде цялостен облик на България като страна залагаща на технологиите и дейности носещи висока добавена стойност.", "date": "2019.09.10", "title": "Министерство на икономиката: Южна Корея иска да внася български вина, етерични масла и млечни продукти"}
{"url": "http://www.focus-news.net/news/2019/09/10/2697230/yambol-vazdushna-pushka-prigodena-za-strelba-s-boepripasi-e-izzeta-pri-proverka-na-imot-v-grada.html", "text": "Въздушна пушка, пригодена за стрелба с боеприпаси, е иззета при проверка на имот в града. Това съобщиха от пресцентъра на  МВР . Специализираната полицейска операция е проведена на 29 август. В хода на полицейските действия е извършена проверка в имот, стопанисван от 63-годишен мъж. На адреса са открити и иззети пневматична пушка, пригодена за стрелба с малокалибрен боеприпас, 109 боеприпаса 22 калибър, цев за късо огнестрелно оръжие, 87 ловни патрони и 5 кутийки с барут. Открити са и няколко старинни предмета, за които експертиза ще покаже дали са културно-исторически ценности. В хода на досъдебното производство 63-годишният е привлечен като обвиняем. Работата по случая продължава под ръководството на Районна прокуратура – Елхово.", "date": "2019.09.10", "title": "Ямбол: Въздушна пушка, пригодена за стрелба с боеприпаси, е иззета при проверка на имот в града"}
{"url": "http://www.focus-news.net/news/2019/09/10/2697233/galina-stoyanova-kmet-na-kazanlak-predstoyat-saglasuvatelni-protseduri-po-proekta-za-remont-na-nadleza-sled-koeto-zapochvat-realni-remontni-deynosti.html", "text": "На пресконференция в Община Казанлък бяха обявени предстоящите ремонтни дейности на жп - надлеза, който е най – голямото пътно съоръжение в града, което отвежда към индустриалната зона на Казанлък, предаде кореспондент на  Радио \"Фокус\" . На представянето присъстваха кметът Галина Стоянова, заместник – кметът Даниела Коева, представители на проектантската и на строителната фирми, на фирмите за строителен и авторски надзор, както и представител на консултантска фирма. Кметът Галина Стоянова съобщи, че преди години е извършено обследване, поръчан е проект, съгласуван е с институциите, издадено е разрешение за строеж от фирмата проектант. Стойността на договора за строителство възлиза на 2 милиона 495 хиляди 511 лева. Половината от сумата в размер на 1 милион и 200 хиляди лева са отпуснати от Министерски съвет в края на 2018 година, а останалата част от сумата е осигурена от Агенция \"Пътна инфраструктура\" със споразумение за сътрудничество, сключено с Община Казанлък. \"Предвид на това, че става въпрос не за ново строителство, а ремонт на съоръжението, е възможно по време на самия строителен процес, след премахване на настилката и отваряне на фугите, да се наложат допълнителни дейности, които вероятно ще бъдат финансирани от Община Казанлък като непредвидени разходи и дейности по проекта\", каза заместник – кметът Даниела Коева. Срокът за изпълнение на самото строителство е 6 месеца, като той започва да тече при откриването на строителната площадка, след като преминат всички съгласувателни дейности. Гаранционният срок на обекта е 8 години. Строителството, строителният надзор и авторският надзор, както и консултирането ще бъдат осъществени от фирми, които имат опит в проектирането, изграждането и ремонта на съоръжения като надлеза. Цената на договора за строителен надзор е 7 хиляди 188 лева, на авторският надзор - 6 хиляди лева. \"Възползвали сме се от възможността да имаме външен консултант, предвид сериозността на ремонта, който ни предстои”, каза още Даниела Коева. Кметът Галина Стоянова подчерта, че надлезът е голямо и сложно съоръжение и не прилича на съоръженията, които се ремонтират по магистралите в днешно време, защото е изграждан по стара технология, но изключително модерна за времето си. Оттук идва и затруднението в избора на строителна фирма, която трябва да реализира проекта. Проведени са три процедури по Закона за обществените поръчки. На двете от тях, преди последната, явилите се фирми не отговарят на основните изисквания за реконструкция на такова мостово съоръжение. \"Това за Община Казанлък беше най – важно – фирмата, която ще изпълни този проект да има опит и всички сертификати за дейностите, които ще бъдат извършени по надлеза\", каза Стоянова. Тя поясни, че надлезът е сто процента общинска собственост. Въпреки това в годините екипът на Община Казанлък е успял да убеди Министерски съвет и Агенция \"Пътна инфраструктура\", че това е съоръжение не е по силите на общинския бюджет и така се стига до външното финансиране на дейностите по проекта. Към днешна дата е сключен договор с фирмата – строител, сключени са също договори с фирмите за авторски надзор, за строителен надзор и с инвеститорския контрол. „ Ние сме в пълна готовност да направим организацията и графика за започване на ремонта”, каза още кметът Стоянова и поясни, че следват няколко задължителни стъпки преди реалното затваряне на надлеза за движение. За тях жителите на общината ще бъдат информирани поетапно за обходните пътища, по които могат да се движат.Предстои съгласуване на дейностите с Държавно предприятие \"Железопътна инфраструктура\", предвид на това, че надлезът преминава над главната жп –артерия София – Бургас, която преминава през Казанлък. Подобно съгласуване е необходимо, за да се отворят прозорци, в които строителите да могат да работят, тъй като самата жп – линия не може да бъде затворена за времето на ремонта. Подобно съгласуване ще бъде извършено и с фирмата, която осъществява обществения транспорт на Казанлък, предвид новите обходни маршрути, които ще бъдат направени за населените места, които са на север и на юг от града. Дейностите по ремонта на надлеза ще бъдат съгласувани и с големите предприятия, които потребяват тази обществена линия за транспорт.Съгласуване ще бъде направено и с потенциален изпълнител за премахване на тролейбусните стълбове, които са конструирани на надлеза и са собственост на частен превозвач. „ Общината стриктно ще се придържа към договорените условия и срокове\", категорична бе Стоянова. От проектантската фирма поясниха, че надлезът е съоръжение тип \"герберова конструкция\": \"То има лагери, които следва да бъдат подменени и това е неразделна част от рехабилитацията на едно такова съоръжение. Така че, освен подмяна на тротоарни конзоли и пътна настилка, премахване на всякакви повреди по горно и долно строене, има и подмяна на лагери, което е много трудоемко, тъй като надлезът е голямо съоръжение, двуотворен и има повтаряемост на лагерите, и съответно на тяхната консервация\". Подобен мащабен ремонт на надлеза не е правен в продължение на 50 години.", "date": "2019.09.10", "title": "Галина Стоянова, кмет на Казанлък: Предстоят съгласувателни процедури по проекта за ремонт на надлеза, след което започват реални ремонтни дейности"}
{"url": "http://www.focus-news.net/news/2019/09/10/2697225/prezidentat-rumen-radev-bezsilieto-na-upravlyavashtite-da-reshat-tezhkite-problemi-se-izrazhda-v-panichesko-tarsene-na-vrag-koeto-da-protivopostavi-horata.html", "text": "Безсилието на управляващите да се справят с тежките проблеми в страната и пълният провал на правителството в стратегически за европейското ни развитие приоритети се изражда в паническо търсене на враг и в миналото, и в настоящото, така че хората да се противопоставят непрекъснато един на друг и да не могат да се обединят в търсене на отговорност за проблемите и провалите днес. Това заяви пред журналисти в Пловдив президентът Румен Радев, съобщиха от  прессекретариата на държавния глава . \r\n„Влизането в Шенген и Еврозоната, отпадането на европейския мониторинг за върховенството на закона у нас, както и привличането на чуждестранни инвеститори са сред стратегическите приоритети, в които управляващите се провалят“, заяви държавният глава. В отговор на въпрос за вчерашните процесуално-следствени действия за шпионаж в полза на чужда държава президентът заяви още, че това е „изключително тежко обвинение“ и ако от следствието не представят неоспорими факти, „ще остане съмнението, че български институции са употребени в режисиран вътрешнополитически сценарий“. „Очаквам наистина категорични доказателства, че българската външна политика не се е превърнала в заложник на вътрешнопартийни интереси и обслужваща интересите на управляващите“, заяви президентът.    \r\n„Според мен здравият разум очевидно напуска българското политическо пространство и особено управляващите“, заяви Румен Радев в отговор на въпрос дали е атака срещу президентската институция разпитът на социолога Живко Георгиев – член на Стратегическия съвет при президента, за проведено от него социологическо проучване преди президентските избори. По думите на Румен Радев, част от твърденията относно Живко Георгиев, свързани с разпитите, са абсурдни и нелепи. „Аз съм избран с гласовете на 2 млн. българи и подобни твърдения и инсинуации са обида най-вече към тези хора“, заяви Румен Радев.    \r\nПрезидентът определи като важен ресорът „Иновации и младеж“, който се предвижда България да получи в новосформираната Европейска комисия. „Не меря ресорите с това какъв финансов обем от средства съдържат и колко ще разпределяме. Европа има амбицията да бъде водещ фактор на световната сцена и това е залегнало във всички стратегически европейски документи. Това не може да се получи без иновации и без активното участие и работа с младежта на Европа“, заяви президентът.   \r\nДържавният глава беше в Пловдив за откриването на португалски инвестиционен проект.", "date": "2019.09.10", "title": "Президентът Румен Радев: Безсилието на управляващите да решат тежките проблеми се изражда в паническо търсене на враг, което да противопостави хората"}
{"url": "http://www.focus-news.net/news/2019/09/10/2697219/erdogan-turtsiya-ne-mozhe-da-poeme-nova-migrantska-valna-ot-siriya.html", "text": "Турция не може да поеме нова вълна мигранти от Северна Сирия, заяви президентът на страната Реджеп Таийп Ердоган във вторник, като подчерта, че Анкара и Вашингтон трябва да установят „зона за сигурност“ в региона възможно най-скоро, предава  Reuters . \r\nБританската агенция припомня, че съюзниците в НАТО се съгласиха да установят зона за сигурност в Североизточна Сирия по турската южна граница и да изчистят района от сирийските кюрдски „Отряди за народна самоотбрана“ (ОНС). В неделя турски и американски войници проведоха първия си съвместен патрул в региона. \r\n \r\nПревод и редакция:", "date": "2019.09.10", "title": "Ердоган: Турция не може да поеме нова мигрантска вълна от Сирия"}
{"url": "http://www.focus-news.net/news/2019/09/10/2697231/sport-nadal-se-izravni-po-golemi-trofei-s-federer-i-dzhokovich.html", "text": "След като успя да спечели трофея на US Open в близо петчасов финал срещу Даниил Медведев с 3:2 сета Рафаел Надал се изравни по брой спечелени големи титли с Роджър Федерер и Новак Джокович. Трофеите, влизащи в тази класация, са тези от “Големия шлем”, Финалния турнир на ATP и “Мастърс 1000” турнирите. Титлата от US Open бе четвърта за Надал през сезона, след като завоюва трофеите на “Ролан Гарос” и “Мастърс”-ите в Рим и Монреал. По този начин Матадора се изравнява с Федерер и Джокович, като и тримата са спечелили по 54 от големите надпревари. Невероятното е, че Джокович и Надал са изиграли еднакъв брой турнири (182) и са спечелили еднакъв брой трофеи, докато Федерер е постигнал същия брой успехи, но се е състезавал в 232 турнира.", "date": "2019.09.10", "title": "Спорт: Надал се изравни по големи трофеи с Федерер и Джокович"}
{"url": "http://www.focus-news.net/news/2019/09/10/2697234/pazardzhik-zadarzhan-e-26-godishen-mazh-strelyal-s-gaz-signalen-pistolet-po-zhitel-na-velingrad.html", "text": "Задържан е 26-годишен мъж, стрелял с газ-сигнален пистолет по жител на Велинград. Това съобщиха от пресцентъра на  МВР . Инцидентът е станал вчера сутринта в къща в града. 26-годишният мъж е влязъл в пререкание със своята хазяйка заради неуредени финансови отношения. Жената се развикала и преминаващият по улицата 69-годишен се отзовал на апела ѝ. Тогава наемателят извадил газ-сигнален пистолет, произвел изстрел към възрастния мъж и го блъснал от стълбищната площадка. След получаването на сигнала незабавно към мястото са насочени автопатрули на РУ - Велинград. Униформените задържали стрелеца и иззели оръжието му, което не е регистрирано. Пострадалият е транспортиран в местната болница, където е настанен за лечение без опасност за живота. На местопроизшествието е извършен оглед, образувано е полицейско производство под наблюдението на прокуратурата.", "date": "2019.09.10", "title": "Пазарджик: Задържан е 26-годишен мъж, стрелял с газ-сигнален пистолет по жител на Велинград"}
{"url": "http://www.focus-news.net/news/2019/09/10/2697226/kyustendil-pozharnikari-ot-grada-gostuvaha-na-dve-detski-gradini.html", "text": "Пожарникари от Кюстендил гостуваха на две детски градини в града, предаде репортер на  Радио „Фокус” – Кюстендил . Служители на Районна служба „Пожарна безопасност и защита на населението” – Кюстендил, проведоха демонстративно занятие за гасене на пожар и евакуиране на деца и персонал в детска градина „Еделвайс“. Децата станаха свидетели и на това как учителките им ползват пожарогасителни уреди, докато пристигне противопожарният екип. Децата от детска градина „Слънце“ посрещнаха пожарникарите с тематична изложба и музикална програма. Това беше техния поздрав по случай предстоящия празник на служителите от „Пожарна безопасност и защита на населението”.  Гостуванията включваха и снимки с пожарникарите и с работните им каски и маски. \r\nВенцеслав ИЛЧЕВ", "date": "2019.09.10", "title": "Кюстендил: Пожарникари от града гостуваха на две детски градини"}
{"url": "http://www.focus-news.net/news/2019/09/10/2697236/a1-on-makedoniya-chetiri-hilyadi-dushi-mesechno-napuskat-sarbiya.html", "text": "Последните данни на европейската статистическа служба Евростат показват, че всеки месец повече от четири хиляди души напускат Сърбия, а годишно – 51 хиляди, като става въпрос основно за млади хора, предава македонският портал  „А1 Он“ . \r\nСпоред доклад на фондация Фридрих Еберт, младите посочват като причина за напускането на страната икономическите проблеми, а отскоро и „песимистичните изгледи за бъдещето на сръбското общество“. \r\nВ Сърбия, за разлика от останалите страни в региона, няма конкретни превантивни мерки срещу явлението, освен желанието да се формира експертен екип, който трябва да изготви стратегия и план за действие за предотвратяване на изселването на хората от страната, както и за връщане на онези, които вече за заминали, коментира белградската „ТВ Н1“. \r\n \r\nПревод и редакция:", "date": "2019.09.10", "title": "„А1 Он“ (Македония): Четири хиляди души месечно напускат Сърбия"}
{"url": "http://www.focus-news.net/news/2019/09/10/2697237/renoviranata-sgrada-na-peta-rspbzn-v-sofiya-shte-bade-ofitsialno-otkrita-na-11-septemvri.html", "text": "Реновираната сграда на Пета РСПБЗН в София ще бъде официално открита на 11 септември. Това съобщиха от пресцентъра на  МВР . Събитието ще се проведе от 14.00 часа в район „Подуяне“ на ул. „Ал. Екзарх“ 44. В рамките на извършените ремонтни дейности на стойност за около 80 хил. лева са сменени покривът и дограмата на сградата, изградена е абонатна станция и е извършено външно боядисване. Сумата за реновирането е осигурена от бюджета на Министерството на вътрешните работи.  \r\nСградата на тази пожарна служба е построена в периода 1947 – 1950 година. В нея работят 75 огнеборци, които обслужват 160 хиляди жители от две столични общини - Слатина и Подуяне.", "date": "2019.09.10", "title": "Реновираната сграда на Пета РСПБЗН в София ще бъде официално открита на 11 септември"}
{"url": "http://www.focus-news.net/news/2019/09/10/2697235/zam-glavniyat-prokuror-ivan-geshev-za-men-edinstvenata-razdelitelna-liniya-v-balgarskoto-obshtestvo-e-dali-obichash-stranata-si-ili-ne-ya-obichash.html", "text": "За мен единствената разделителна линия в българското общество следва да е дали обичаш страната си, или не я обичаш, дали си българофил, или българофоб. Това каза зам. главният прокурор Иван Гешев по повод обвинението срещу Николай Малинов, предаде репортер на  Агенция „Фокус“ . Според Гешев в хода на работа по делото са събрани доказателства, че се е оказвало влияние за политическия живот в страната „по таен начин“. „Според обвиняемия привържениците на идеи в България не могат да се справят сами, без подкрепа от руската държава“, посочи Гешев. Той поясни, че е повдигнато обвинение към председателя на Национално движение \"Русофили\" Николай Малинов за това, че през период от неустановено време на територията на република България и Руската федерация се е поставял в услуга на чужди организации. \r\nЗорница КОСТАДИНОВА", "date": "2019.09.10", "title": "Зам. главният прокурор Иван Гешев: За мен единствената разделителна линия в българското общество е дали обичаш страната си, или не я обичаш"}
{"url": "http://www.focus-news.net/news/2019/09/10/2697243/kiril-dobrev-bsp-porochnoto-upravlenie-na-gerb-shte-si-otide-parvo-v-yambol.html", "text": "Порочното управление на ГЕРБ ще си отиде първо в Ямбол. Това заяви Кирил Добрев, зам.-председател на БСП и председател на предизборния щаб при представянето на Катя Георгиева като кандидат за кмет на Ямбол на коалиция „БСП за България“, съобщиха от пресцентъра на  БСП . Той подчерта, че Ямбол е изключително важен за БСП не просто заради това да спечелят една битка, а заради хората, които са останали да живеят в града и искат промяна. \r\n„Катя Георгиева е единственият официално утвърден кандидат за кмет на Ямбол“, изтъкна при представянето ѝ зам.-председателят на Народното събрание Кристиан Вигенин, който е народен представител от Ямбол. Тя е председател на ямболската организация на БСП от 2 години, работи като производствен директор в семейната им мебелна фирма и е два мандата общински съветник на левицата. \r\nТя призова ямболци да бъдат активни, свободни и смели и да участват в изборите, като гарантира, че ще вложи всички усилия да ги убеди, че има алтернатива с по-добрите идеи за бъдещето на Ямбол и че като човек, който иска доверието им, знае как да ги реализира. \r\n„За да бъде катализирана истинска промяна, е необходимо повече от един човек и един общински съвет. Зад всяка голяма промяна обикновено стоят многобройни съмишленици и аз протягам ръка към всички ямболци“, обърна се Катя Георгиева към съгражданите си и ги призова да дадат нов шанс на Ямбол. \r\nВ представянето си тя се мотивира защо е убедена, че може да се справи като кмет, изтъкна с какви нередности се е опитала да реши като общински съветник и подробно представи важните за града нерешени от сегашното управление проблеми, като предложи своите виждания за преодоляването им.  \r\nКатя Георгиева е подготвила специална програма за задържането на младите хора в Ямбол, за привличане на млади специалисти в здравеопазването и образованието, за насърчаване на инвестиции с висока добавена стойност, защото в града проблем не е безработицата, а ниските доходи. Тя заяви, че ще заложи и на изравняването на стандарта на живот в кварталите и в централната част на града, а като своя мисия определи поставянето на човека в центъра на управлението на Ямбол. \r\nКандидатът на кмет на БСП изтъкна, че единението в името на града, уважение и справедливост към приноса на всеки, са принципите, които ще доведат ямболци до целта - да видят града си по-приветлив и проспериращ и ги призова заедно да работят за Ямбол. \r\nОсновният опонент на БСП, управляващ вече 12 години в Ямбол, издигна за четвърти мандат Георги Славов, но изпълнителната комисия на ГЕРБ все още не го е одобрила. \r\nВ изборите вероятно ще участва местен бизнесмен (Валентин Ревански), но все още не е ясно дали ще бъде подкрепен от партия, или ще се яви като независим. Друг представител на бизнеса в Ямбол (Павел Додов) ще се опита да обедини гласовете на десните избиратели, но на този етап няма друга официално утвърдена кандидатура за кмет на областния град.", "date": "2019.09.10", "title": "Кирил Добрев, БСП: Порочното управление на ГЕРБ ще си отиде първо в Ямбол"}
{"url": "http://www.focus-news.net/news/2019/09/10/2697240/ministar-desislava-taneva-prez-avgust-povecheto-ot-registriranite-sluchai-na-afrikanskata-chuma-po-svinete-byaha-na-diva-svinya-pri-domashnite-praseta-byaha-samo-pet.html", "text": "През месец август на практика повечето от регистрираните случаи на африканска чума бяха на дива свиня, при домашна свиня бяха само пет, два от които бяха за първи път източнобалкански свине. Това каза министърът на земеделието, храните и горите Десислава Танева на пресконференция във връзка с 14-ата годишна среща на Постоянната група от експерти по африканската чума по свинете в Европа, предаде репортер на  Агенция „Фокус“ . „За тази година регистрираните случаи са 57 общо. За дивата свиня и за домашната се прилагат обичайните мерки с цялата ми строгост по Стратегията за борбата с африканската чума по свинете на ЕС от 2015 година“, допълни министърът.  \r\nТеодора ПАТРОНОВА", "date": "2019.09.10", "title": "Министър Десислава Танева: През август повечето от регистрираните случаи на африканската чума по свинете бяха на дива свиня, при домашните прасета бяха само пет"}
{"url": "http://www.focus-news.net/news/2019/09/10/2697232/prezidentat-rumen-radev-resor-inovatsiya-i-mladezh-e-vazhen-i-ochakvam-balgariya-da-ima-aktivna-rolya.html", "text": "Ресор „Иновация и младеж“ е важен и очаквам България да има активна роля. Това каза пред журналисти в Пловдив президентът Румен Радев по повод информацията, че Мария Габриел ще бъде предложена за отговорник на ресора в състава на новата Европейска комисия, предаде репортер на  Радио „Фокус“ – Пловдив . „Аз мисля, че „Иновация и младеж“ е значим ресор. Не меря ресорите с това какъв финансов обем от средства съдържат в себе си и колко ще разпределят. Не е това въпросът. Европа има амбицията да бъде водещ фактор на световната сцена. Това е залегнало във всички европейски стратегически документи. Това не може да се получи без иновации и без активното участие в работата с младежта на Европа. Там е бъдещето и очаквам България да има активна роля в този ресор“, коментира президентът Румен Радев. \r\nТони МИХАЙЛОВ", "date": "2019.09.10", "title": "Президентът Румен Радев: Ресор „Иновация и младеж“ е важен и очаквам България да има активна роля"}
{"url": "http://www.focus-news.net/news/2019/09/10/2697238/ministar-desislava-taneva-mesets-veche-nyamame-registrirano-ognishte-na-afrikanska-chuma-po-svinete.html", "text": "Месец вече нямаме регистрирано огнище на африканска чума по свинете. Това каза министъра на земеделието, храните и горите Десислава Танева на пресконференция във връзка с 14-ата годишна среща на Постоянната група от експерти по африканската чума по свинете в Европа, предаде репортер на  Агенция „Фокус“ . „35 са огнищата за 2019 година, от които от първи август насам са регистрирани пет. Две, от които са диви свине. От първи август интензитета драстично го намалихме. Като последното регистрирано огнище тип домашна свиня е от 15 август.  Към момента не са под наблюдение регистрирани животновъдни обекти от типа за домашни свине, които да се следят или да имат симптоматика на африканска чума по свинете\", допълни тя. \r\nТеодора ПАТРОНОВА", "date": "2019.09.10", "title": "Министър Десислава Танева: Месец вече нямаме регистрирано огнище на африканска чума по свинете"}
{"url": "http://www.focus-news.net/news/2019/09/10/2697242/kyustendil-oblastta-ostava-svobodna-ot-zabolyavaneto-afrikanska-chuma-po-svinete.html", "text": "Областта остава свободна от заболяването африканска чума по свинете. Това стана ясно от провелото се заседание на Областната епизоотична комисия в града, предаде репортер на  Радио „Фокус” – Кюстендил . „На територията на област Кюстендил обстановката е благоприятна, няма случаи на заболяването. Приключва изплащането на обезщетенията на стопаните, извършили доброволното клане и дезинфекцията на стопанствата”, каза Райчо Цветин, зам. областен управител на Кюстендил и председател на комисията. Продължават да са в сила превантивните мерки. Работят всички институции, заседават и общинските епизоотични комисии. Изплатени са по 300 лева стопаните, общата сума на ръка е 174 300 лева, остава да се изплатят по банков път на останалите стопани 183 000 лева. Броят на закланите доброволно домашни свине е 1246. \r\nВенцеслав ИЛЧЕВ", "date": "2019.09.10", "title": "Кюстендил: Областта остава свободна от заболяването африканска чума по свинете"}
{"url": "http://www.focus-news.net/news/2019/09/10/2697245/shumen-pozhar-e-goryal-v-avtomobilni-gumi-skladirani-v-blizost-do-gradskiya-stadion-v-grada.html", "text": "Пожар е горял в автомобилни гуми, складирани в близост до градския стадион в града. Огънят е погасен, предаде репортер на  Радио „Фокус“ - Шумен . Информацията потвърди за Радио „Фокус“- Шумен и Красимир Колев, началник на РС „Пожарна безопасност и защита на населението“ - Шумен. В овладяване на стихията са се включили шест пожарни автомобила, сред които пожарна от Нови пазар и от Велики Преслав, 35 души личен състав, включително и ръководството на пожарната. При гасенето на гумите е използвана въздушномеханична пяна. „Гумата е въглеводород и гори много с огромно отделяне на топлина. Добре, че имахме три екипа на разположение, които веднага са изпратени на мястото на пожара“, каза Красимир Колев. Той обясни, че в момента огнеборците са разделили огнището от останалите гуми, които не са засегнати от огъня. „Разчистваме огнището и поетапно доизгасяваме“, каза още Красимир Колев. От РИОСВ - Шумен ще направят замервания на въздуха. \r\nИвелина ИВАНОВА", "date": "2019.09.10", "title": "Шумен: Пожар е горял в автомобилни гуми, складирани в близост до градския стадион в града"}
{"url": "http://www.focus-news.net/news/2019/09/10/2697244/mvnr-novoto-konsulstvo-v-barselona-otvori-vrati-za-grazhdani.html", "text": "Шестима наши сънародници се възползваха от услугите на новото българско консулство в Барселона, което днес отвори врати за граждани. Това съобщиха от пресцентъра на  Министерството на външните работи . Четирима души са подали заявления за документи за самоличност, а двама са получили заверки на пълномощни.    \r\nАдресът на новото ни задграничното представителство е Avenida de la Riera de Cassoles, 54, Barrio Vila de Gràcia, Distrito Gràcia, а приемното време е от понеделник до петък от 9.00 ч. до 12.30 ч.   \r\nОт екипа на консулството уточняват, че от понеделник до четвъртък ще се приемат заявления за документи за самоличност, пълномощни, декларации, сертификати и документи по гражданско състояние, а в петък ще се извършват бракосъчетания (без последния петък от месеца) и ще се приемат заявления за визи, за документи за придобиване и отказ от българско гражданство, както и ще се връчват готови документи.    \r\nПредоставянето на консулски услуги ще става само по предварително записан час, който ще се запазва по един от следните начини:    \r\n- Онлайн на интернет адрес: https://www.consulatebg.eu/book – за подаващите заявления за български лични документи;    \r\n- На електронния адрес на консулството: Consulate.Barcelona@mfa.bg до 17:00 ч. на предхождащия посещението ден/дни. При наличие на свободен час гражданите ще получават потвърждение по електронната поща, което следва да носят разпечатано или да покажат на телефон. Ако за поискания ден няма свободни часове, ще им бъде предложен първият възможен час за друг ден;   \r\n- По телефона на консулството: + 34 937969950 - между 15:00 ч. и 17:00 ч. на предходния ден/дни.    \r\nРешението на Министерския съвет за откриване на консулство на Република България в Барселона, взето по предложение на вицепремиера и министър на външните работи Екатерина Захариева, влезе в сила на 9 май 2019 г.  \r\nКонсулският окръг на задграничното ни представителство обхваща автономна област Каталуния и автономна област Арагон. В Каталуния живее голяма българска общност, възлизаща по официални данни на 11 239 души, а по неофициални на около 25-30 000 души. През 2018 г. областта е била посетена от 30 100 български туристи, като по-голямата част от тях са посетили Барселона.  \r\nОткриването на консулството в Барселона ще допринесе значително за подобряването на консулското обслужване на българските граждани, пребиваващи в тази част на Кралство Испания.", "date": "2019.09.10", "title": "МВнР: Новото консулство в Барселона отвори врати за граждани"}
{"url": "http://www.focus-news.net/news/2019/09/10/2697239/d-r-sava-bozukov-odbh-smolyan-pet-sa-sluchaite-na-afrikanska-chuma-po-svinete-v-oblastta-nay-noviyat-e-kray-selo-pavelsko.html", "text": "Пет са случаите на африканска чума по свинете в областта, най-новото е в землището на Ловно-рибарско дружество „Павелско“, което е на територията на ДГС - Хвойна. Това заяви на ежеседмичното заседание на Постоянната епизоотична комисия в Смолян д-р Сава Бозуков, директор на Областна дирекция по безопасност на храните – Смолян, предаде репортер на  Радио „Фокус“ – Смолян . Бозуков поясни, че новата положителна проба е от открито мъртво и полуразложено прасе, като досега няма положителна проба от отстреляни диви прасета в областта. С новооткритият, случаите в региона са пет и те са край село Змеица, в Държавно ловно стопанство „Извора“ – Девин, край Забърдо и край язовир „Въча“ до село Михалково. Д-р Бозуков посочи, че тече разяснителна кампания за африканската чума сред свиневъдите в област Смолян. През изминалата седмица са направени такива срещи с хора от Чепеларе, Девин и Неделино, на които са обяснени новите принципи за биосигурност в свиневъдните обекти тип „заден двор“, както и промените в наредба № 44, за да са информирани и да знаят на какви условия трябва да отговарят при регистрация през следващата година. Директорът на Регионална дирекция по горите – Смолян инж. Венцислав Фурлански каза, че е налице намаляване на броя на отстреляните диви прасета през последната седмица. „Очаквахме намаляване на отстреляните животни заради наближаващото откриване на ловния сезон, което ще бъде по-рано от началото на октомври. Призоваваме ловците да не спират с индивидуалния лов, защото от него има големи ползи – животните не се прогонват и така има по-малък риск от разпространение на заразата. За миналата седмица са отстреляни само 9 прасета на територията на областта“, допълни инж. Фурлански. Зам.-директорът на Южноцентрално държавно предприятие – Смолян, инж. Ивайло Исаев обясни, че проблеми при осигуряването на дърва за огрев в инфектираните райони има все още в селата Борино и Чала. „Имаме информация, че през последната седмица има дигане и транспортиране на добитите дърва, които са на временен склад. Създадена е организация и се работи усилено за транспортирането им. Жителите на Доспат, които също са в инфектирана зона на 90 % са задоволени с дърва и предполагаме, че там няма да има проблеми. В община Чепеларе хората се снабдяват с дърва за огрев от недържавни горски територии. В Хвойна голяма част от населението също е снабдено с дърва“, обясни инж. Исаев. \r\nНели ГЕРГЬОВСКА", "date": "2019.09.10", "title": "Д-р Сава Бозуков, ОДБХ – Смолян: Пет са случаите на африканска чума по свинете в областта, най-новият е край село Павелско"}
{"url": "http://www.focus-news.net/news/2019/09/10/2697247/tsarygrad-rusiya-provokatsiyata-v-balgariya-e-podobna-na-tazi-v-gruziya.html", "text": "Провокацията в България е подобна на тази в Грузия, коментира руският телевизионен канал  “Царьград“ , излъчващ в интернет. Публикацията е представена без редакторска намеса. \r\n \r\nСитуацията със задържането на членове на активистите на българското национално движение „Русофили“ беше коментирана от заместник-ръководителя на Световния  руски национален съвет (ВРНС), председател на Дружеството за развитие на руското историческо образование „Двуглав орел“, ръководител на групата компании „Царьград“ Константин Малофеев. Според него русофобската провокация е близка до грузинската, която наскоро гръмна в Тбилиси. \"Ушите на западните разузнавателни служби стърчат зад всичко това\", подчерта Малофеев. \r\nВ България, след неотдавнашно провокативно изявление на местното външно министерство за ролята на страната ни във Втората световна война и победата над фашизма избухна нов скандал. В понеделник, както стана известно, имаше задържания, както и разпити и претърсвания на активисти на местното национално движение „Русофили“. По-специално беше съобщено, че Юрий Борисов, секретар на движението и бивш главен редактор на вестник \"Дума\", е задържан. Порталът runews24.ru съобщи, че е „освободен без предявяване на обвинения“. \r\nОсвен това от дни, според наличната информация в „Царьград“, няма връзка с председателя на движението Николай Малинов. Изданието „Руска България“ съобщава, че са извършени обиски в офиса на движението и в къщата на Малинов. \r\nКонстантин Малофеев, коментира тази ситуация, подчертавайки сходството на събитията в София и Тбилиси. \r\n\"Изявлението на българския външен министър и преследването на русофилите са, разбира се, звена от една верига, която насърчава русофобската провокация, близка до грузинската\", подчерта Константин Малофеев. \"Те искат да скарат братските руски и български народи.\" \r\nСпоред председателя на Дружеството за развитие на руското историческо образование „Двуглав орел“, за тази цел първо е направено провокативното изявление (за ролята на страната ни в разгрома на нацизма в Европа през Втората световна война. - Ред.). След това хората, които възразяват срещу това в България, бяха задържани, за да предизвикат съответна реакция, още по-бурна реакция в Русия, за да се разделят още повече руснаците и българите “, каза Константин Малофеев. \r\nСтава дума за скандалното изявление на българските дипломати за откриването на изложба в София за 75-годишнината от освобождението на Източна Европа. \r\n\"Без да отричаме приноса на СССР за разгрома на нацизма в Европа, не трябва да затваряме очите си, че съветската армия донесе на народите от Централна и Източна Европа половин век репресии, задушено гражданското съзнание, деформира икономическото развитие и изолация от динамиката на процесите в развитите европейски страни\", каза тогава българското външно министерство, което предизвика остри критики и крайно негативна реакция от страна на руското Министерство на външните работи. По-специално руските дипломати отбелязаха, че „тази изложба няма нищо общо с днешния български политически дискурс или отделни политически сили, така че донякъде сме обезкуражени, че можете да правите всякакви официални изявления, преди да се запознаете със самата експозиция“.Константин Малофеев е сигурен, че официална София няма да може да скара  нашите два народа. \r\n„Ние добре знаем, че зад всичко това стоят ушите на западните разузнавателни служби и тяхното клеветничество в България“, заяви Малофеев, говорейки за  задкулисието на русофобската провокация в България. „Ние внимателно наблюдаваме ситуацията и, разбира се, няма да позволим да се навреди на нашите приятели по какъвто и да е незаконен начин.\" \r\nДокато българските сили за сигурност „ловят“ русофили, Букурещ и София ускоряват програмите си за модернизиране на въоръжените сили. Както отбелязва Defense News, това се прави на фона на \"страха от Русия\", която видимо се е активизирала в Черно море. \r\nНаред с други неща, България и Румъния заменят военната техника съветско производство  с нова. Но, по-специално, то е основно европейско или американско производство. \r\nВ това число се планира, както изглежда, и подмяната на изтребителната авиация. Вместо руските МиГ-29 българските ВВС може да получат F-16 блок 70. Тези американски самолети, макар и модернизирани, но, както военните експерти неведнъж отбелязват, са по-скъпи от изтребителите от пето поколение. \r\nНе само ситуацията в Черно море безпокои официална София, но и завръщането на Крим в Русия, което, припомняме, се случи преди пет години в резултат на референдум. \r\n\"България вярва, че дестабилизацията на региона и незаконната анексия на Крим (резултатите от референдума не се признават в Украйна и в западните страни. Полуостровът се счита за\" анексиран \"и\" окупиран \"от Русия. - Ред.) води до постоянно нарушаване на геостратегическия и военния баланс в Черноморския регион “, - коментира ситуацията  доцента по национална и регионална сигурност в УНСС в София Цветан Цветков. \r\n \r\n  Юлиян Марков", "date": "2019.09.10", "title": "„Царьград“ (Русия): Провокацията в България е подобна на тази в Грузия"}
{"url": "http://www.focus-news.net/news/2019/09/10/2697248/shumen-riosv-montira-spetsializiranata-aparatura-za-izmervane-na-zamarsyavaniya-vav-vazduha-na-myastoto-na-pozhara-pri-kolodruma.html", "text": "Експерти от РИОСВ и Регионалната лаборатория в Шумен извършиха незабавна проверка във връзка с постъпил сигнал от РПЗБН – Шумен за замърсяване на атмосферния въздух вследствие на горене на излезли от употреба гуми в района на шуменския „Колодрум“. Това съобщиха от пресцентъра на  РИОСВ . Площадката е собственост на Община Шумен.  \r\nКъм момента на мястото вече е монтирана специализираната апаратура за измерване в аварийни ситуации. До този час  няма регистрирани отклонения от допустимите емисии за качеството на въздуха по данни на автоматичната измервателна станция, която следи средночасовите показателите на въздуха.  \r\nПо последна информация към 14.15 часа пожарът вече е загасен.", "date": "2019.09.10", "title": "Шумен: РИОСВ монтира специализираната апаратура за измерване на замърсявания във въздуха на мястото на пожара при Колодрума"}
{"url": "http://www.focus-news.net/news/2019/09/10/2697241/tass-na-g-20-si-dzinpin-e-kazal-che-ne-vyarva-na-dumite-na-tramp-za-targovskite-pregovori.html", "text": "Президентът на Китай Си Дзинпин на среща с японския премиер Шиндзо Абе през юни в Осака е казал, че не вярва на американския президент Доналд Тръмп по въпросите, свързани с търговските преговори. Това съобщава във вторник агенция Kyodo, като се позовава на правителствени източници, предава  ТАСС . \r\n„Не мога да вярвам на това, което говори президентът Тръмп“, е казал китайският лидер за търговските преговори с Вашингтон, като неговите думи са цитирани от неназования източник. Абе, на свой ред, се е опитал да убеди Си Дзинпин, че, напротив, Тръмп му вярва, но той е продължил да прави критични бележки по повод политиката на американския президент. \r\nСтанало е въпрос конкретно за това, че Тръмп неведнъж се е изказвал за подкрепата на Китай за държавните компании. „САЩ също дават субсидии на Боинг“, е привел обратния пример Си Дзинпин. \r\n \r\nПревод и редакция:", "date": "2019.09.10", "title": "ТАСС: На Г-20 Си Дзинпин е казал, че не вярва на думите на Тръмп за търговските преговори"}
{"url": "http://www.focus-news.net/news/2019/09/10/2697253/varna-dvama-mladezhi-sa-postradali-pri-katastrofa-na-patya-varna-beloslav-ediniyat-e-s-opasnost-za-zhivota.html", "text": "Двама младежи са пострадали при катастрофа на пътя Варна - Белослав. Това съобщиха от  ОДМВР - Варна . Сигналът е подаден около 14.50 часа. Установено е, че на пътя Варна - Белослав след ляв завой водачът на лек автомобил „Мазда“ с инициали Р. К. (на 18 г.) губи контрол над МПС, излиза вляво от пътя и се блъска в дърво. Вследствие на това момчето и неговият спътник (също на 18 г.) са пострадали. Изяснява се състоянието и на двамата, като второто момче е получило по-сериозни травми и според първоначалната информация има опасност за живота му.  \r\nРаботи се за изясняване на причини и обстоятелства около инцидента.", "date": "2019.09.10", "title": "Варна: Двама младежи са пострадали при катастрофа на пътя Варна - Белослав, единият е с опасност за живота"}
{"url": "http://www.focus-news.net/news/2019/09/10/2697252/sliven-okrazhna-prokuratura-obvini-mazh-za-prinuda-za-falshifitsirane-na-protokol-pri-izvarshena-proverka-na-targovski-obekt.html", "text": "Окръжна прокуратура – Сливен предаде на съд Атанас М. Това съобщиха от  пресцентъра на прокуратурата . Той е обвинен за това, че на 02 февруари 2018 г. в гр. Сливен е принудил инспектор по приходите в ТД на НАП – Бургас да извърши нещо противно на волята му – да впише в протокол за извършена проверка на търговски обект, намиращ се в гр. Сливен, Общински пазар, стопанисван от търговско дружество, неверни обстоятелства, а именно че проверяваният обект не работи и не извършва дейност в момента на проверката, като употребил за това заплашване, изразяващо се в саморазправа, като принудата е упражнена по отношение на орган по приходите при изпълнение на функциите му – престъпление по чл.143, ал.3, предл.10, вр. ал.1 от НК. \r\nТой е обвинен и за това, че на същите дата и място противозаконно попречил на двама инспектори по приходите в отдел „Оперативни проверки“ в ТД на НАП – Бургас да изпълнят своите законови задържания – да извършат оперативна проверка относно спазване на наложена Заповед, съобразно, която търговският обект – Баничарница, който е стопанисван от търговското дружество, да бъде запечатан, като деянието е извършено чрез заплашване (отправяне на закани за физическа саморазправа) – престъпление по чл.258, ал.2, предл.2, вр. ал.1 от НК. \r\nОкръжен съд – Сливен е насрочил заседанието си за11.09.2019 г.", "date": "2019.09.10", "title": "Сливен: Окръжна прокуратура обвини мъж за принуда за фалшифициране на протокол при извършена проверка на търговски обект"}
{"url": "http://www.focus-news.net/news/2019/09/10/2697257/kyustendil-ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“ при пътен възел „Дупница Север“, както и по пътните връзки от път ІІ-62 Дупница - Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.10", "title": "Кюстендил: Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/10/2697251/korneliya-ninova-bsp-arestite-se-izpolzvat-v-predizborna-kampaniya-borisov-e-gotov-na-vsichko-za-vlastta-no-se-minaha-granitsi.html", "text": "Арестите се използват в предизборна кампания - Борисов е готов на всичко за властта, но се минаха граници. Това каза лидерът на БСП Корнелия Нинова по време на пресконференция във връзка с ареста на Юрий Борисов и разпитите на проф. Ваня Добрева заради шпионаж, предаде репортер на  Агенция \"Фокус\" . \"Смятаме, че се прави в момента и сега, за да се прикрият други скандали, предизвикани от правителството и да се използва случая в предизборна кампания. Воден единствено от желанието си за оставане на власт на всяка цена премиерът Борисов е готов на всичко, но вчера се минаха граници. С действието им вчера се провокира разделение между българския народ на русофили и русофоби, всяването на страх и насъскването на едни срещу други. Докато по този начин ни разделя и противопоставя ни отнема най-ценното право - свободата. Да се говори свободно, да се изразява свободно мнение, да се сдружават свободно българските граждани. Ето защо се обръщаме към всички, на които тази ценност е скъпа - категорично да се противопоставим на подобни действия, на които вчера бяхме свидетели: водене с белезници, страх, разпити и т.н.\", допълни Нинова.  \r\nПопитана как ще коментира забраната на Леонид Решетников да влиза в България, Нинова заяви, че щом прокуратурата е решила така, сигурно има основание. \"Не се месим в тяхната работа\", допълни още лидерът на БСП.  \r\nДеница КИТАНОВА", "date": "2019.09.10", "title": "Корнелия Нинова, БСП: Арестите се използват в предизборна кампания - Борисов е готов на всичко за властта, но се минаха граници"}
{"url": "http://www.focus-news.net/news/2019/09/10/2697254/afp-evropeyskiyat-sad-podkrepi-iskaneto-na-polsha-da-bade-ogranichen-dostapa-na-rusiya-do-klyuchov-gazoprovod.html", "text": "Европейският съд подкрепи във вторник полското искане за ограничаване на достъпа на Русия до ключов газопровод , преминаващ през Германия, което според Варшава защити енергийната сигурност, предава  AFP . \r\nОбщият съд на ЕС, който принадлежи на Съда на Европейските общности, се произнесе срещу решение на Европейската комисия от 2016 г., което позволява на руската компания „Газпром“ да използва газопровода „Опал“, за да транзитира по-големи количества природен газ в Германия. \r\nОпал е 480-километров  тръбопровод, свързан с газопровода „Северен поток I“, който изпомпва руски газ под Балтийско море към Германия. \r\nГазопроводът „Опал“, който е собственост на „Уингаз“ - германското дъщерно дружество на „Газпром“, минава паралелно на германско-полската граница чак до Чехия. \r\nВаршава изпрати правно възражение срещу решението на Комисията с аргумента, че „Газпром“ може да използва „Опал“, за да заобиколи Полша и Украйна и да транзитира газ на запад и по този начин да застраши енергийната  сигурност. \r\n„Съдът отбелязва, че решението за 2016 г. е прието в нарушение на принципа на енергийна солидарност“, се казва в решението от вторник на Общия съд на ЕС в Люксембург. \r\n \r\n  Юлиян Марков", "date": "2019.09.10", "title": "AFP: Европейският съд подкрепи искането на Полша да бъде ограничен достъпа на Русия до ключов газопровод"}
{"url": "http://www.focus-news.net/news/2019/09/10/2697259/haskovo-v-grada-shte-bade-otkrita-vtorata-za-stranata-solna-staya-izgradena-v-detska-gradina.html", "text": "В града ще бъде открита втората за страната солна стая, изградена в детска градина.Това съобщиха от  Общината . Церемонията е насрочена за 12 септември от 10:00 часа.Средствата за изграждането на стаята са от бюджета на Общината и бюджета на детската градина.", "date": "2019.09.10", "title": "Хасково: В града ще бъде открита втората за страната солна стая, изградена в детска градина"}
{"url": "http://www.focus-news.net/news/2019/09/10/2697258/valeri-simeonov-nfsb-vliza-v-kampaniyata-za-mestni-izbori-sas-samochuvstvieto-na-partiya-pokazala-kak-se-raboti-za-balgariya.html", "text": "„Националният фронт за спасение на България влиза в кампанията за местни органи на властта със самочувствието на партия, доказала на дело - и с присъствието си в Народното събрание, и в изпълнителната власт – как трябва да се работи за България. Доказала какво е истински и действащ патриотизъм, показала, че националният интерес винаги трябва и може да бъде поставян над партийния и над личния. Кандидатите ни за кметове са такива хора“. Това заяви лидерът на НФСБ Валери Симеонов на пресконференция днес преди представянето на кандидатите на НФСБ за кметове в страната, съобщиха от  пресцентъра на партията . Патриотичната формация издигна претендентите си за голяма част от градовете в страната. Предстои да бъдат обявени и другите номинации на партията.  \r\nЕто и кандидатите:  \r\n1. Славчо Атанасов – кандидат за кмет на Пловдив. Кмет на Пловдив в мандат 2007-2011, народен представител от НФСБ в групата на „Обединени патриоти“ в 43 и 44 Народно събрание. Роден е на 14 февруари 1968 г. в Карлово. Завършва Висшето военно училище в Шумен, след което „Право“ във Великотърновския университет „Кирил и Методий“. Кмет на пловдивския район „Тракия“ от 2003 до 2007 г., и на Пловдив от 2007 до 2011. Носител на отличията „Рицар на книгата“ и „Следовник на народните будители“. Председател на Комисията по култура и медии в 43 Народно събрание и на Комисията по въпросите на децата, младежта и спорта в 44 Народно събрание. \r\n \r\n2. Йордан Апостолов – кандидат за кмет на Добрич. Народен  представител от НФСБ в групата на „Обединени патриоти“ в 44 Народно събрание. Зам.-председател на Парламентарната комисия по земеделие и храни, член на Бюджетната комисия.  \r\nЙордан Апостолов е роден на 3 юли 1970 г. в Добрич. Агроном, икономист, той познава отлично проблемите на родния си град.   \r\nЕдин от активните народни представители, родолюбец и спомоществовател за това паметникът да ген. Колев в Добрич да го има. \r\n \r\n3. Димитър Карбов – кандидат за кмет на Варна. Предприемач, опитен администратор – Димитър Карбов познава отлично развитието и проблемите на Варна, има опита на народен представител и общински съветник в предишни мандати \r\n \r\n4. Д-р Бойко Миразчийски – кандидат за кмет на Бургас. Роден е през 1966 г., завършил е Медицинския университет в София. От 1993 г. работи по специалността „Хирургия“ в Бургас. От 2006 до 2014 г. заема ръководни постове в най-голямото здравно заведение на Югоизточна България – МБАЛ – заместник-директор, прокурист, изпълнителен директор. Бил е и изпълнителен директор на МБАЛ „Бургасмед“ ЕООД. Д-р Бойко Миразчийски е познат на бургазлии и като общински съветник от НФСБ в периода 2015 – 2017 г. От 8 юни 2017 г. до момента е изпълнителен директор на УМБАЛ Бургас.  \r\n \r\n5. Росен Йорданов Георгиев - кандидат за Кмет на Община Благоевград. Той е на 42 години, женен с две деца. Постиженията му като управленец са безспорни. През двата си мандата, като Кмет на с. Дъбрава, превръща едно изоставено и обезлюдено българско село в най-желаната дестинация за туризъм и най-привлекателно място за живеене в Общината. Създател е на „Асоциация за европейско развитие на българското село“ и рок фестивала „The Brava Balkan Fest“. Амбициран е да изведе Община Благоевград от незавидното състояние, което е заела в дъното на статистическата таблица. Мотото му е: „Стоп на управлението в стил ПР! За мен ПР означава повече работа!“ \r\n \r\n6. Николай Василев Тодоров – кандидат за кмет на Троян. Магистър по икономика. Със сериозен административен и обществен опит. Бивш председател на Общински съвет-Троян, работил е дълги години в системата на НАП - Ловеч. Дългогодишен председател на  настоятелство при НУ „Св. Св. Кирил и Методии” и член на настоятелство НЧ „Наука 1970”, човек с активна обществена дейност по отношение отстояването на обществено значими каузи, справедливост и креативност в работата на Общински съвет – Троян. \r\n \r\n7. Росен Цветков – кандидат за кмет на Севлиево. В момента е заместник-областен управител на област Габрово. Две години е бил общински съветник в община Севлиево, кандидат за кмет през 2015 от НФСБ и ВМРО в Севлиево, доктор по комуникационна техника, инженер по комуникации, автор на редица статии, свързани с радиочестотно проектиране на мрежи и санитарно-хигиенните им норми \r\n \r\n8. Владимир Гърбелов – кандидат за кмет на Смолян. Роден и живее в Смолян. Завършил „Социология“. До 2017 година е собственик и управител на търговски дружества, занимаващи се със строителство и туризъм. От месец юни 2017година до момента е заместник-областен управител на Област Смолян. Образование -висше специалност социология. \r\n \r\n \r\n9. Трендафил Бакалов – кандидат за кмет на Община „Родопи“, област Пловдив. Роден на 02 октомври 1964 г. в Свиленград, но от 1971 г. живее в с . Браниполе, част от Община „Родопи“. Работил е в Електроапаратурен завод – град Пловдив. От 1992 г. до 2014 г. служител в МВР - Специализирани Полицейски Сили в Пловдив. Към настоящия момент се занимава с частен бизнес. \r\n   \r\n10. Христо Василев- кандидат за кмет на община Тунджа, област Ямбол. Ветеринарен лекар по образование, един от най- сериозните земеделски производители в региона, познава отлично проблемите на общината и региона \r\n \r\n11. Георги Димитров - кандидат за кмет на Разград. Генерал от Международната академия за командоси. Майстор на спорта по колоездене. Занимава се с частен бизнес \r\n \r\n12. Димитър Димитров - кандидат за кмет на община Исперих, област Разград. Машинен инженер, офицер от резерва, регионален координатор на НФСБ, човек с опит \r\n \r\n13. Стефан Димитров - кандидат кмет за община Кубрат, област Разград. Агроном по образование. Занимава се с частен бизнес. Председател на местната организация на НФСБ. \r\n \r\n14. Наталия Стефанова - кандидат за Кмет Шумен. Родена в град Шумен. Завършила Международни икономически отношения и магистратура „Социални дейности“. Със сериозен обществено-политически опит. Настоящ общински съветник от НФСБ. Работи като консултант по Оперативните програми на Европейския съюз. \r\n \r\n15. Даниел Георгиев - кандидат за кмет на Велики Преслав. С висше юридическо образование. Работи като юрист консулт. \r\n \r\n16. Анастас Димитров – кандидат за кмет на Община „Марица“. Общински съветник в мандат 2015 – 2019. Кмет на с. Войводиново, част от община „Марица“ през 2011-2015. Авиационен техник  по образование. Работи в сферата на частния сектор – занимава е с производство и търговия. \r\n \r\n17. инж. Николай Николов – кандидат за кмет на Монтана. Завършил Езиковата гимназия в Монтана, магистър от Техническия Университет в София,      машинен инженер. Неговият слоган в кампанията е „Ти можеш да подобриш родния  си град, просто гласувай \" \r\n \r\n18. инж. Васил Павлов – кандидат за кмет на Перник. Завършил Техникума по минна промишленост „Христо Ботев“ в Перник със специалността „Минна електромеханика” и след това Техническия университет в София. Работи в машиностроителен комбинат ”Кремиковци” като машинен инженер и в Заводите за тежко машиностроене в Радомир. След конкурс работи като управител на общинската фирма и придобива още една специалност – Мениджмънт и стопански бизнес във Варна. Има сериозен административен опит в община Перник. Областен координатор на НФСБ. В момента заместник-областен управител на област Перник. \r\n \r\n19. Милко Милков – кандидат за кмет на Асеновград роден на 16 януари 1977 г. Баща на три деца. Управлява собствен бизнес  от 15 години и същевременно учи по специалността „Финанси“ в Бургаския свободен университет. Със своите лидерски и комуникативни умения ръководи екип от специалисти и вярва, че хората са най-важният актив във всичко.  \r\n \r\n20. Ангел Костадинов Ангелов – кандидат за кмет на Копривщица \r\nРоден на 05.09.1965г. в град София. Учи в „Нов български университет” специалност „История на културата” и в „Московски университет” специалност „Право”. Човек със сериозен обществен опит. Учредител и председател на Управителния съвет на „Българска асоциация на ощетените собственици на недвижими имоти”. Учредител и председател на Управителния съвет на Фондация в обществена полза „Национален тръст за съхранение на културно историческото наследство България”. Създател на „Музей на хляба и традиционните храни” в Копривщица. \r\n \r\n21. Георги Георгиев – кандидат за кмет на град Шабла, област Добрич Бакалавър „Публична администрация“, секретар на читалището в град Шабла", "date": "2019.09.10", "title": "Валери Симеонов: НФСБ влиза в кампанията за местни избори със самочувствието на партия, показала как се работи за България"}
{"url": "http://www.focus-news.net/news/2019/09/10/2697256/d-r-damyan-iliev-babh-prilaganeto-na-100-ot-merkite-e-edinstveniyat-nachin-da-imame-nyakakvi-rezultati-sreshtu-afrikanskata-chuma.html", "text": "Прилагането на 100% от мерките е единственият начин да имаме някакви резултати срещу африканската чума. Това каза изпълнителният директор на БАБХ Дамян Илиев на пресконференция във връзка с 14-ата годишна среща на Постоянната група от експерти по африканската чума по свинете в Европа, предаде репортер на  Агенция „Фокус“ . „Ние тук ще се помъчим да излезем с една конкретна мярка за биосигурност, която да даде възможност ясно на всички да знаят какви мерки трябва да прилагат, за да предпазят особено индустриалните ферми и разпространението на заболяването. Заболяването е изключително сериозно. Наистина имаме нужда от подкрепа на цялата общественост, за да решим въпроса“, допълни той. „Основното в борбата със заболяванията е да следваме разписаните мерки за отделните заболявания. Няма място за обсъждане дали мерките са правилни или не. Въпросът е да имаме възможност да ги приложим на сто процента.", "date": "2019.09.10", "title": "Д-р Дамян Илиев, БАБХ: Прилагането на 100% от мерките е единственият начин да имаме някакви резултати срещу африканската чума"}
{"url": "http://www.focus-news.net/news/2019/09/10/2697246/ministar-desislava-taneva-ako-nie-iskame-da-imame-natsionalno-proizvodstvo-na-svinsko-meso-tryabva-promyana-na-usloviyata-i-sredata-v-posoka-povishavane-na-merkite-na-biosigurnost.html", "text": "Трябва всички да са наясно, че ако ние искаме да имаме национално производство на свинско месо, ако искаме да продължим да имаме такъв изключително добър сектор като конкурентоспособност, ние трябва да продължим с ясното съзнание, че африканската чума по свинете е влязла, че за нея няма лечение и че единствената възможност да продължим това производство е промяна на условията и средата в посока повишаване на мерките на биосигурност. Това каза министъра на земеделието, храните и горите Десислава Танева на пресконференция във връзка с 14-ата годишна среща на Постоянната група от експерти по африканската чума по свинете в Европа, предаде репортер на  Агенция „Фокус“ . „Тъй като мерките, които взехме за овладяване на кризисната ситуация и спирането на разпространението на болестта бяха с цел спиране. Така и продължаваме“, обясни тя. Министърът допълни, че има създадена работна група с експерти и се комуникира с индустрията и външни експерти. „За да улесним и стопаните, които искат да продължат да отглеждат домашни свине, без значение какъв е техният обем и типът на тяхното стопанство, сме го разделили на три категории: „индустриални ферми“, „фамилни ферми“ и „лични стопанства“. За всяка от тези три категории в момента подготвяме нови мерки за биосигурност или по-скоро нови нива“, допълни тя. „С цел подкрепа на надграждането на мерките за биосигурсност подготвяме няколко целеви приема по програмата за развитие на селските райони. След приемането и дебата на тези подобрения на мерките за биосигурност, ще подкрепим тяхното изграждане по отношения на личните стопанства“, посочи министър Танева. Тя обясни, че ще се намали броя на отглежданите прасета в лични стопанства. „Никъде не е разрешено да се отглеждат свободно без мерки за сигурност. Това е един рисков фактор за разпространението на заболяването. Не може да го допуснем. Тази развъдна дейност може да бъде разрешена за фамилни ферми с друго ниво и обем на мерки за биосигурност и те ще бъдат подкрепени от мярка 6.3\", допълни тя.", "date": "2019.09.10", "title": "Министър Десислава Танева: Ако ние искаме да имаме национално производство на свинско месо, трябва промяна на условията и средата в посока повишаване на мерките на биосигурност"}
{"url": "http://www.focus-news.net/news/2019/09/10/2697250/ministar-desislava-taneva-za-vsichki-granichni-punktove-rabotim-v-posoka-trayni-merki-po-otnoshenie-na-dezinfektsiya-i-proverka-na-bagazhi.html", "text": "За всички гранични пунктове работим в посока „трайни мерки“ по отношение на дезинфекция и проверка на багажи. Това каза министъра на земеделието, храните и горите Десислава Танева на пресконференция във връзка с 14-ата годишна среща на Постоянната група от експерти по африканската чума по свинете в Европа, предаде репортер на  Агенция „Фокус“ . „Както виждате заболяването се разпространява. То вече е в Сърбия и Северна Македония. Безспорно всичко това трябва да влезе и в съответни промени в нормативната уредба, ако има нужда от това. Не е тайна, че в част от тези мерки, които започнахме да прилагаме веднага при регистрирането и установяването на огнището, срещнахме и съпротива. Но ясен е пътят, по който се разпространява заболяването. Науката работи и по повод други начини за установяване на болестта, но ние трябва превантивно да вземем мерки за всичко“, обясни тя. „На практика с ЕС сме с обща граница. Там не можем да мислим за изграждане на ограда между двете страни, тъй като сме един съюз. Там мислим трайни решения по отношение дезинфекцията на минаващите транспортни средства и проверка на съответните товари“, допълни тя.", "date": "2019.09.10", "title": "Министър Десислава Танева: За всички гранични пунктове работим в посока „трайни мерки“ по отношение на дезинфекция и проверка на багажи"}
{"url": "http://www.focus-news.net/news/2019/09/10/2697261/valentina-strahilova-alians-na-balgarskite-akusherki-pernik-na-izlozhenieto-baby-love-shte-doydat-nay-dobrite-firmi-za-meditsinska-tehnika-i-kozmetika.html", "text": "На изложението Baby love за първи път в Перник ще дойдат представители на най-добрите фирми за България за медицинска техника и козметика. Това каза за предаването  „Перничани – потомците на Кракра“  на  Радио „Фокус“  Валентина Страхилова, областен координатор на Алианса на българските акушерки. Тя добави, че изложението ще се състои на 15 -ти септември в Двореца на културата в града. Тогава ще се направи и за пръв път в Перник медицинска дискусия, как и кои са най-важните неща, които трябва да се спазват по време на бременността, какви лекарства и козметика трябва да се използват, а майките ще имат възможност да задават въпроси на водещи лекари, акушер-гинеколози, фармацевти и логопеди. „Ще има раздаване на детска сертифицирана кухня от 0 -3 г., като в едната зала ще бъде форума, чието откриване е от 10:00. Ще има една урна, в която всеки един, който желае от търговските представители, от лекторите, от лекарите, от медицинските представители, от бременните, от гостите, може да направи дарение за фондация „Искам бебе“. Средства ще бъдат дадени в общината за подпомагане на семейство с репродуктивни проблеми от Перник. Идеята е много добра, защото младите родители могат да получат информация от извора, а не от интернет“, обясни тя. Валентина Страхилова заяви, че в края на ноември или началото на декември ще бъде открито в Перник училище за родители, защото майките искат да бъдат информирани, да правят консултации с най-добрите специалисти, да ползват най-добрата техника, съответно да спазват здравословен начин на живот. Тя добави, че трябва да има повече такива форуми, защото инвестицията в младите хора е валутата на бъдещето.  \r\n \r\nРосица АНГЕЛОВА", "date": "2019.09.10", "title": "Валентина Страхилова, Алианс на българските акушерки- Перник: На изложението Baby love ще дойдат най-добрите фирми за медицинска техника и козметика"}
{"url": "http://www.focus-news.net/news/2019/09/10/2697260/shumen-shte-bade-vavedeno-dezhurstvo-za-nablyudenie-do-okonchatelno-ovladyavane-na-situatsiyata-s-pozhara-kray-kolodruma.html", "text": "Кметът Любомир Христов изказва огромната си благодарност към екипите на Регионалната дирекция „Пожарна безопасност и защита на населението“, на ОДМВР и КАТ, Военното формирование 54060, на „Спешна помощ“ и на председателя на Съвета на директорите на фирма „Видеолукс холдинг“ Тодор Белчев за бързата реакция при потушаването на пожара, който се разрази на депото за временно съхранение на автомобилни гуми до колодрума в Шумен. Това съобщиха от  Община Шумен . На място се отзоваха 6 пожарни коли с екип от 35 пожарникари от Шумен, Нови пазар и Велики Преслав заедно с ръководителя на пожарната комисар Иван Иванов, 25 служители на полицията и КАТ заедно с директора Ялчън Расим, екип на Центъра за спешна медицинска помощ, цялото кметско ръководство, ръководството на Общинския щаб за защита при бедствия и арии и заместник областният управител Петко Шаренков. Само за три минути след поисканото съдействие от ръководството на фирма „Видеолукс холдинг“ изпратиха фадрома, с която беше ограничено разпространението на пожара. Без тази машина потушаването щеше да бъде невъзможно и опасността огънят да се разпространи и да създаде сериозен проблем на града, беше напълно реална. Затова от ръководството на общината още веднъж изказват своята благодарност към всички, които взеха участие и помогнаха за предотвратяването на евентуални екологични последствия. От Общината съобщават още, че ще бъде въведено дежурство за наблюдение до окончателно овладяване на ситуацията.", "date": "2019.09.10", "title": "Шумен: Ще бъде въведено дежурство за наблюдение до окончателно овладяване на ситуацията с пожара край Колодрума"}
{"url": "http://www.focus-news.net/news/2019/09/10/2697262/sport-viktoriya-tomova-otpadna-v-parviya-krag-ot-tenis-turnira-v-hiroshima.html", "text": "Тенис: Най-добрата българска тенисистка Виктория Томова загуби мача си от първия кръг на турнира в Хирошима от румънката Михаела Бузарнеску с 1:6, 4:6 за 1:15 часа игра. 24-годишната софиянка премина през квалификациите, за да попадне в основната схема. \r\nВъв втория кръг Михаела Бузарнеску ще играе с получилата уайлд-карт представителка на домакините Куруми Нара.", "date": "2019.09.10", "title": "Спорт: Виктория Томова отпадна в първия кръг от тенис турнира в Хирошима"}
{"url": "http://www.focus-news.net/news/2019/09/10/2697255/denitsa-zlateva-bsp-resorat-na-mariya-gabriel-e-po-slab-za-nas-v-sravnenie-s-parvonachalnite-vazmozhnosti-koito-balgariya-mozheshe-da-poluchi.html", "text": "Ресорът на Мария Габриел е по-слаб за нас в сравнение с първоначалните възможности, които България можеше да получи. Това каза заместник-председателят на БСП Деница Златева по време на пресконференция, предаде репортер на  Агенция \"Фокус\" . Тя изрази надежда, че имайки комисар, който отговаря за иновациите и младежта ще доведе и до по-приоритетно използване на тези средства за развитието на този важен сектор. \"Много е важно този ресор да бъде изпълнен със съдържание\", допълни още Златева. \"Започнаха предложенията към българската страна с един много по-важен ресор. Този на върховния представител по външна политика и сигурност, което премиерът отхвърли, тъй като този ресор не разпределял средства. След това се заговори за ресор \"Земеделие\". Знаете, че земеделието е ключова политика в общите политики на ЕС. Също аргументът на министър-председателят беше, че средствата там са предварително разпределени и този ресор не представлява интерес за нас. Всички европейски средства в рамките на съюза следват много ясни правила за разпределения. Не се раздават от джипове от служебни пътувания\", посочи още Златева.  \r\nДеница КИТАНОВА", "date": "2019.09.10", "title": "Деница Златева, БСП: Ресорът на Мария Габриел е по-слаб за нас в сравнение с първоначалните възможности, които България можеше да получи"}
{"url": "http://www.focus-news.net/news/2019/09/10/2697265/kazanlak-obshtinata-ne-e-izdavala-knizha-svarzani-sas-stroitelnite-deynosti-v-uchilishteto-v-selo-gorno-cherkovishte-pri-koito-padna-chast-ot-stenata-na-fizkulturniya-salon.html", "text": "Става въпрос за нерегламентирани строителни дейности, за които Общината не е уведомена, каза по време на пресконференция кметът на Казанлък Галина Стоянова, по повод инцидента в училището в село Горно Черковище, при който падна част от стената на физкултурния салон на учебното заведение, предаде кореспондент на  Радио \"Фокус\" . Тя поясни, че става въпрос за частично паднала стена на физкултурния салон, който е дострояван към основната сграда на училището. В случая не става въпрос за падане или събаряне на училищната сграда. До случването на инцидента в Общината не е бил известен договорът, който е сключила директорката на училището. Работодател на директора е Районно управление \"Образование\", принципал е министърът на образованието, и бъдещите взаимоотношения на Общинска администрация с директорката ще бъдат съгласувани и с тези институции: „ Но ние сме длъжни да направим проверка, която да изясни категорично и ясно, има ли строителни книжа, на какво основание е сключен договорът, по какъв начин е бил избран изпълнителят, кой е разрешил откриването на строителната площадка, както и кой е контролирал дейностите на тази строителна площадка. Всичко това ще бъде извършено по мое разпореждане от компетентни лица”, каза Стоянова. Те ще направят констативен протокол за извършените дейности и в резултат на това, съгласувано и с работодателя на директорката, ще бъде преценено и каква ще бъде отговорността, която тя ще понесе. Към момента не е известно на каква стойност е сключеният договор с фирмата изпълнител на дейностите и съответно, дали директорката на училището е трябвало да обяви обществена поръчка. \"Община Казанлък не е уведомена, че започват строителни дейности в това училище, както и няма подадени заявления за одобряване или издаване на книжа свързани със строителния процес”, категорична бе заместник – кметът Даниела Коева. Тя поясни, че в момента тече обследване на ситуацията, като става въпрос за строителни дейности по отводняване на училището. Ремонтните дейности са извън сградата. Следващите действия на Община Казанлък ще бъдат да възложи проектиране на укрепителни и възстановителни мерки, като проектът ще бъде изработен от компетентно лице, а договорът ще бъде съгласуван и контролиран. Проектирането и обследването на сградата ще бъдат финансирани от бюджета на училището, а самите строителни дейности по възстановяването ще бъдат извършени от самия строител, който е уверил, че ще извърши това за своя сметка. Община Казанлък ще контролира процеса по проектирането и след това по обследването на цялата сграда. Близо 90-те деца от Горно Черковище ще започнат новата учебна година на 16 септември в училището в село Бузовград, където има създадени условия. Учебният процес няма да бъде нарушен. Община Казанлък ще осигури транспорт децата да бъдат извозвани от Горно Черковище до Бузовград.  \r\nСлавяна ГАЙДАРОВА", "date": "2019.09.10", "title": "Казанлък: Общината не е издавала книжа свързани със строителните дейности в училището в село Горно Черковище, при които падна част от стената на физкултурния салон"}
{"url": "http://www.focus-news.net/news/2019/09/10/2697267/smolyan-kmetat-na-zlatograd-miroslav-yanchev-dade-start-na-remonta-na-patishta-v-obshtinata-po-proekt-za-nad-5-mln-lv.html", "text": "Кметът на Община Златоград Мирослав Янчев, със символична „първа копка”, постави началото на изпълнението на строително-ремонтните дейности по проект „Рехабилитация и реконструкция на общински път SМL 2109 /III 867/Златоград – Аламовци и общински път SМL 2100 (III 867, Мадан – Цацаровци) – Страшимир – махала Боево и на съоръженията и принадлежностите към тях”, в с. Страшимир и с. Аламовци. Общата стойност на проекта е 5 286 964.84 лева без ДДС. Това съобщиха от  Община Златоград . \r\nНа общински път Страшимир, изпълнител на строително-монтажните дейности е „Одесосстрой” ООД, с управител инж. Ангел Ушев. Строителен надзор на обекта ще се упражнява от „Екоинженеринг” ЕООД гр. Кърджали, а авторският надзор ще се осъществява от „Тобо-проджект” ЕООД. \r\nНа общински път Златоград-Аламовци, фирмата-изпълнител за СМР дейностите също е „Одесосстрой” ООД. Строителен надзор на обекта ще се изпълнява от Обединение „Проект Златоград 2018”, а авторски надзор ще осъществяват проектантите – „Тобо-проджект” ЕООД. \r\nВ обръщението си към присъстващите кметът Янчев сподели, че стартират едни от най-важните обекти в Община Златоград, защото с подобряването на качеството на инфраструктурата в населените места в общината се осигурява по-добър достъп на жителите й до здравни, образователни и социални услуги. Благодари на всички, които са помогнали за осъществяването на този, важен за жителите, проект и апелира гражданите да осъществяват граждански контрол при изпълнението на строително-монтажните дейности. Запозна всички с основните дейности, предвидени в проекта за изпълнение: укрепване на скални масиви, обрушване и почистване на ската, фрезоване на пътната настилка в участъка в рамките на града, студено рециклиране извън града, полагане на основен пласт от трошен камък, неплътен асфалтобетон с дебелина 6 см и плътен асфалтобетон с дебелина 4 см, полагане на хоризонтална и вертикална пътна маркировка. Предвидено е полагане на вибропресовани бордюри, ремонт на съществуващи водостоци, рехабилитация на мостово съоръжение, почистване на земни канавки и полагане на тръби за оптичен кабел, както и монтиране на ограничителни системи за пътища – мантинели.", "date": "2019.09.10", "title": "Смолян: Кметът на Златоград Мирослав Янчев даде старт на ремонта на пътища в общината по проект за над 5 млн. лв."}
{"url": "http://www.focus-news.net/news/2019/09/10/2697266/burgas-s-igra-obshtinata-zapoznava-detsata-ot-grada-s-kartata-na-balgariya-slanchevata-sistema-i-pravilata-za-dvizhenie.html", "text": "Чрез игри и забавления в няколко детски къта в Бургас, Общината иска по интересен начин да запознае малчуганите с най-големите градове в България и къде се намират, кои са обектите в Слънчевата система, с основните правила за движение и безопасно пресичане на пешеходна пътека. Това съобщиха от пресцентъра на  Община Бургас . Цветните игрови изображения на асфалта са изрисувани с пластична маркировка, която е издръжлива както на различни метеорологични влияния, така и на амортизация. Общо на 5 места в града ще има от новите образователни игри върху асфалта. Готови са новите детски кътове до Стената на приказките в Приморски парк, до детската площадка на Плувен Комплекс „Арена ОЗК“ в парк „Св. Троица“ и до бл. 600 в к-с „Меден рудник“. Предстои още 2 да бъдат готови съвсем скоро.", "date": "2019.09.10", "title": "Бургас: С игра Общината запознава децата от града с картата на България, Слънчевата система и правилата за движение"}
{"url": "http://www.focus-news.net/news/2019/09/10/2697263/d-r-ivan-yordanov-odbh-pleven-nyama-konstatirani-novi-sluchai-na-afrikanska-chuma-pri-domashni-i-divi-praseta-na-teritoriyata-na-oblastta.html", "text": "Няма констатирани нови случаи на африканска чума при домашни и диви прасета на територията на областта. Това каза на заседанието на Областната епизоотична комисия д-р Иван Йорданов, директор на ОДБХ - Плевен, предаде кореспондент на  Радио „Фокус“ . ,,Има получен един сигнал за намерено умряло диво прасе в землището на с. Рибен и предстои вземане на проба“, каза д-р Иван Йорданов. ,,До 2 септември приключи изплащането на средствата за дезинфекция. Колегите ще правят проверки на стопаните, подпомогнати финансово дали са изклали прасета си“, каза още д-р Иван Йорданов.  \r\nВиолета КРЪСТЕВА", "date": "2019.09.10", "title": "Д-р Иван Йорданов, ОДБХ - Плевен: Няма констатирани нови случаи на африканска чума при домашни и диви прасета на територията на областта"}
{"url": "http://www.focus-news.net/news/2019/09/10/2697270/manol-todorov-sdruzhenie-sos-ptp-nezavisimo-dali-stava-vapros-za-posledni-letni-dni-ili-za-parvi-esenni-dni-tryabva-da-badem-vnimatelni-na-patya.html", "text": "Независимо дали става въпрос за последни летни или първи есенни дни, трябва да бъдем внимателни на пътя. Това каза за  Радио „Фокус“ – Бургас  Манол Тодоров, национален координатор на сдружение „SOS – ПТП“. „Имайки предвид, че с края на лятото, свършват отпуските, хората се прибират по родните си места, съвсем естествено е и градското движение в по-големите населени места да стане по-интензивно, което разбира се е предпоставка за повече инциденти“, каза още Тодоров. По думите му през месец септември, освен, че свършват отпуските и повечето хората тръгват на работа учениците също започват учебната година и поради тази причина неминуемо след средата на септември автомобилният трафик по пътищата се засилва. „За разлика от повечето градове, Бургас не може да се каже, че влиза в това число,тъй като автомобилният трафик в морския град  е най-голям през лятото било то заради големия туристопоток от другите градове и страни, както и заради ремонти, които се извършват през летните месеци“, коментира Манол Тодоров. \r\nДеница ДИМИТРОВА", "date": "2019.09.10", "title": "Манол Тодоров, Сдружение „SOS – ПТП“: Независимо дали става въпрос за последни летни дни или за първи есенни дни, трябва да бъдем внимателни на пътя"}
{"url": "http://www.focus-news.net/news/2019/09/10/2697264/balgarskiyat-evrokomisar-mariya-gabriel-noviyat-mi-resor-v-ek-inovatsii-i-mladezh-e-priznanie-za-balgariya.html", "text": "Новият ми ресор в ЕК „Иновации и младеж“ е признание за България. Това каза българският еврокомисар в изявление пред журналисти пред сградата на Европейската комисия в Брюксел, предаде специалният пратеник на  Агенция „Фокус“ . Габриел поздрави председателя на ЕК Урсула фон дер Лайен за смелостта най-после да бъдат обединени под една шапка основни елементи на така наречения „златен триъгълник“: наука, бизнес и образование. „Много голяма и смела амбиция е в високо в дневния ред на ЕС да стоят иновациите и младите хора. Това е признание за България. За мен беше важно в новия ресор да бъдат голяма част от нещата, които сме успели да свършим по време на изминалия мандат в Сектор „Цифровизация“. Напомням, че суперкомпютрите, дигиталните иновационни хъбове, всичко свързано с киберсигурността се финансира от програмата „Хоризонт 2020“. Нейният наследник ще бъде и тя ще бъде под мое ръководство“, добави още тя. Габриел обясни още, че ще отговаря изцяло за финансирането и новия начин, по който ще функционира програмата „Европа“. „Бюджетът е 100 милиарда евро. Това е третото перо в европейския бюджет след „Земеделие“ и „Кохезионна политика“. И ще отговарям изцяло за новия план за действие за цифрова грамотност“, добави още българският еврокомисар.  \r\nТеодора ПАВЛОВА", "date": "2019.09.10", "title": "Българският еврокомисар Мария Габриел: Новият ми ресор в ЕК „Иновации и младеж“ е признание за България"}
{"url": "http://www.focus-news.net/news/2019/09/10/2697272/gerb-shte-dade-izvanreden-brifing-v-tsentralata-na-partiyata.html", "text": "ГЕРБ ще даде извънреден брифинг в централата на партията в София (пл. „България“ 1, НДК, Административна сграда, ет.17). Събитието ще се проведе от 17:00 ч.", "date": "2019.09.10", "title": "ГЕРБ ще даде извънреден брифинг в централата на партията"}
{"url": "http://www.focus-news.net/news/2019/09/10/2697268/ivan-sotirov-bivsh-zam-predsedatel-na-sds-aktsiyata-za-shpionazh-e-zakasnyala.html", "text": "Акцията за шпионаж е закъсняла. Това каза за обзорното предаване  „Това е България“  на  Радио „Фокус“  Иван Сотиров, член на Сдружение „Достойнство, отговорност, морал“, бивш народен представител и зам. председател на СДС. Той обясни, че дейността на ревизираните хора е публична от няколко години насам и е очевидно, че е  срещу националния ни интерес. „Още повече, че когато беше окупиран Крим Николай Малинов, като народен представител, излезе с поздрав към всички славяни за победата в Третата кримска война и имаше недвусмислен призив да се продължи по южно направление към Балканите. Още тогава ние от Сдружение „Достойнство, отговорност, морал“ се обърнахме към парламента и компетентните органи, защото мнението ни беше, че трябва да му бъде потърсена най-малко политическа отговорност.  Отделно такъв призив от български гражданин към чужда държава е съставомерен по чл. 98 от НК.“, каза той. Според Иван Сотиров тези българи, които се прокламират като русофили, не са такива, а по-скоро са кремълски слугинаж. По думите му нашите комунисти нямат политика изградена на принципи и ценности, а мнението им зависи от курса в Москва. Той изрази надежда акцията да не е предизборна или за доказване към западните ни партньори, че България действа категорично в тази насока. \r\nЦоня СЪБЧЕВА", "date": "2019.09.10", "title": "Иван Сотиров, бивш зам. председател на СДС: Акцията за шпионаж е закъсняла"}
{"url": "http://www.focus-news.net/news/2019/09/10/2697269/varna-43-godishna-sluzhitelka-v-zalozhna-kashta-e-s-uslovna-prisada-za-krazhba-na-pari-i-chuzhdi-veshti-za-71-000-leva.html", "text": "Осъдителна присъда за длъжностно присвояване постанови Районен съд – Варна за 43-годишна жена, работила като продавач-консултант в заложна къща. Това съобщават от пресслужбата на  ВРС . В процедура на съкратено съдебно следствие, подсъдимата бе призната за виновна, че при продължавано престъпление, в периода от 21 ноември 2011 г. до 23 януари 2015 г., присвоила чужди пари и вещи на обща стойност за над 71 000 лева, поверени й в качеството на длъжностно лице да ги пази и управлява. Сумите и движимите вещи били собственост на новоучредено дружество, стопанисващо заложна къща във Варна, с основен предмет на дейност предоставяне на парични заеми и сделки с благородни метали и камъни, получени в залог. Присвоеното имущество е в големи размери и за улесняване на присвояването подсъдимата е извършила и друго документно престъпление, за което по закон не се предвижда по тежко наказание. Документното престъпление е свързано със съставянето на неистински официални документи – множество заложни билети. Едва след извършена ревизия през 2015 год. се разбира за  неправомерните действия по облагодетелстване на продавач-консултанта. 43-годишната жена e с чисто съдебно минало. Пред съда тя призна фактите, изложени в обвинителния акт. За всяко от деянията съдът наложи отделни наказания като определи подсъдимата да изтърпи по-тежкото от тях – 2 години лишаване от свобода, чието изпълнение се отлага с изпитателен срок от 4 години. Подсъдимата бе осъдена да заплати на гражданския ищец обезщетение за причинените имуществени вреди, заедно със законната лихва до окончателното изплащане на сумата. В нейна тежест са още държавната такса върху уважения иск, направените по делото разноски и адвокатски хонорар. Присъдата на Районен съд – Варна подлежи на обжалване или протест в 15-дневен срок пред ВОС.", "date": "2019.09.10", "title": "Варна: 43-годишна служителка в заложна къща е с условна присъда за кражба на пари и чужди вещи за 71 000 лева"}
{"url": "http://www.focus-news.net/news/2019/09/10/2697249/korneliya-ninova-bsp-sluchiloto-se-s-yuriy-borisov-i-prof-vanya-dobreva-e-provokatsiya.html", "text": "Случилото се с Юрий Борисов и проф. Ваня Добрева е провокация. Това каза лидерът на БСП Корнелия Нинова по време на пресконференция във връзка с ареста на Юрий Борисов и разпитите на проф. Ваня Добрева заради шпионаж, предаде репортер на  Агенция „Фокус“ . „Слизаме от заседание на Изпълнителното бюро, на което поканихме проф. Ваня Добрева, член на Националния съвет на БСП да ни разкаже за случилото се вчера от първо лице, да ни запознае с фактите. Излизаме със следната позиция. Шпионаж в полза на чужда държава е едно от най-тежките престъпления по глава първа от НК. Разбира се, то трябва да бъде доказано. Ние много внимателно ще следим оттук нататък дали и как то ще бъде доказано. Оценяваме случилото се вчера като провокация. Категорично възразяваме срещу воденето на свидетели с белезници на разпити. Оценяваме случилото се като грубо посегателство на свободата на словото, защото Юрий Борисов е журналист, на дейността на общественика проф. Ваня Добрева, които многократно и публично са изразявали своята позиция за културно сътрудничество, икономическо сближаване между България и Русия. Това не ги прави престъпници“, подчерта Нинова.  \r\n„Оценяваме случилото се като провокация срещу правото на свободно сдружаване\", допълни тя.  \r\nДеница КИТАНОВА", "date": "2019.09.10", "title": "Корнелия Нинова, БСП: Случилото се с Юрий Борисов и проф. Ваня Добрева е провокация"}
{"url": "http://www.focus-news.net/news/2019/09/10/2697278/burgas-dvizhenieto-v-oblastta-se-izvarshva-bez-zatrudneniya.html", "text": "Движението в областта се извършва без затруднения, съобщиха за  Радио „Фокус“-Бургас  от Областно пътно управление. Видимостта е нормална, няма затворени пътни участъци. Интензивно е движението по входно-изходните пътни артерии на град Бургас. Струпване на автомобили се наблюдава в района на кръстовището между улиците „Спортна“ и „Индустриална“, между улиците „Булаир“ и „Константин Фотинов“, както и в района на кръстовището с кръгово движение „Трапезица“. Натоварен е трафикът и по бул. „Захари Стоянов“ в посока от и към ж. к. „Меден рудник“. \r\nДеница ДИМИТРОВА", "date": "2019.09.10", "title": "Бургас: Движението в областта се извършва без затруднения"}
{"url": "http://www.focus-news.net/news/2019/09/10/2697273/prezidentat-rumen-radev-portugalskite-investitsii-v-plovdiv-sazdavat-stotitsi-rabotni-mesta-i-perspektiva-za-mladite-hora.html", "text": "Португалските инвестиции в Пловдив създават стотици работни места и дават възможност на младите хора за развитие и допълнителна квалификация. Това каза държавният глава Румен Радев при откриването на португалски инвестиционен проект – нова производствена мощност в завод за стъкло в Пловдив, съобщиха от  прессекретариата на държавния глава . Инвеститорът оповести намеренията си да разшири производството на стъклени опаковки в България, както и да създаде свой регионален офис у нас, по време на работна среща на президента Радев с представители на португалския бизнес в рамките на официалното му посещение в Лисабон през януари т.г.  \r\n„България и Португалия имат общи приоритети за борба с демографската криза, за задържане на младите хора в страните, за по-видимо присъствие в европейската икономика. Въпреки че географски сме в двата края на ЕС, ние сме много близки в нашия общ стремеж да се превърнем във водещи държави в тази област“, подчерта държавният глава. Румен Радев е провел телефонен разговор със своя португалски колега президента Марсело Ребело де Соуза непосредствено преди церемонията. Между България и Португалия трябва да се развиват не само политическите връзки във всички аспекти, но и икономическите отношения и инвестициите, особено в съвременни технологии, посочи Румен Радев.  \r\nПо думите на президента в новата производствена мощност в Пловдив се внедряват модерни технологии, в съответствие с най-високите екологични стандарти, като съществена част от инвестицията отива за пречиствателни инсталации. Държавният глава призова всички инвеститори в България да следват този положителен пример и поздрави собственика на компанията Карлос Морейра да Силва за прогресивния подход, и изпълнените ангажименти за разширяване на производствените мощности в България.", "date": "2019.09.10", "title": "Президентът Румен Радев: Португалските инвестиции в Пловдив създават стотици работни места и перспектива за младите хора"}
{"url": "http://www.focus-news.net/news/2019/09/10/2697271/balgarskiyat-evrokomisar-mariya-gabriel-ako-evropa-iska-da-se-varne-na-tsifrovata-karta-tova-minava-prez-inovatsii-i-obrazovanie.html", "text": "Ако Европа иска да се върне на цифровата карта, това минава през иновации и образование. Това каза българският еврокомисар в изявление пред журналисти пред сградата на Европейската комисия в Брюксел, предаде специалният пратеник на  Агенция „Фокус“ . Тя допълни, че само с иновации можем наистина да се борим за лидерство в областта: „Това ще е сред моите приоритети: да прилагаме европейски решения за днешните предизвикателства, европейски продукти и услуги“, обясни тя. От думите ѝ стана ясно, че в областта на образованието проблем остава изтичането на мозъци фокусира вниманието върху европейски програми, свързани с младите: „Имаме амбицията да увеличим тройно като бюджет програмата „Еразъм“. Тя сега е 15 милиарда, а за следващия програмен период е планирано да бъде 45 милиарда“, каза още Габриел.  \r\nТеодора ПАВЛОВА", "date": "2019.09.10", "title": "Българският еврокомисар Мария Габриел: Ако Европа иска да се върне на цифровата карта, това минава през иновации и образование"}
{"url": "http://www.focus-news.net/news/2019/09/10/2697275/voennosluzheshti-ot-suhopatnite-voyski-okazvat-pomosht-v-gaseneto-na-pozhar-v-shumen.html", "text": "Двадесет и двама военнослужещи със специализирана техника от състава на 29-ти механизиран батальон в града се включиха   в гасенето на пожар, възникнал в склад за гуми до градския стадион в Шумен.Това съобщиха от  Министерството на отбраната .Ръководител на групата е подполковник Митко Митев.", "date": "2019.09.10", "title": "Военнослужещи от Сухопътните войски оказват помощ в гасенето на пожар в Шумен"}
{"url": "http://www.focus-news.net/news/2019/09/10/2697276/api-ot-1000-chasa-do-1500-chasa-na-11-septemvri-dvizhenieto-shte-e-v-edna-lenta-v-tunel-trayanovi-vrata-na-am-trakiya-v-posoka-burgas.html", "text": "От 10.00 часа до 15.00 часа на 11 септември ще бъде ограничено движението в изпреварващата лента в тунел „Траянови врата“ на АМ „Тракия“ в посока Бургас. Това съобщиха от пресцентъра на  Агенция „Пътна инфраструктура“ . Ще се извършва ремонт на противопожарната система. Трафикът ще се осъществява в активната лента. От 12.30 часа до 15.00 часа ремонтните дейности ще са в активната лента, а движението ще е в изпреварващата. \r\nНеобходимо е шофьорите да карат внимателно и със съобразена скорост, като спазват стриктно поставената пътна сигнализация.", "date": "2019.09.10", "title": "АПИ: От 10.00 часа до 15.00 часа на 11 септември движението ще е в една лента в тунел „Траянови врата“ на АМ „Тракия“ в посока Бургас"}
{"url": "http://www.focus-news.net/news/2019/09/10/2697277/blagoevgrad-rayonnata-prokuratura-predade-na-sad-zhena-obvinena-v-prestapna-nebrezhnost-dovela-do-smartta-na-novorodeno.html", "text": "Районна прокуратура – Благоевград е внесла за разглежда в съда обвинителен акт срещу Г.С. (на 18 години) за извършено от нея престъпление по чл. 122, ал.1 от Наказателния кодекс. Това съобщиха от  пресцентъра  на Апелативна прокуратура-София. Обвиняемата С. до края на м. май 2019 г. била в Дом за деца, лишени от родителска грижа в гр. Дупница. Поради забременяването й, от страна на социалните служби, била издадена заповед за настаняването й в звено „Майка и бебе“ гр. София. Тя не изпълнила заповедта и се укрила.  \r\nПо същото време Г.С. заживяла на съпружески начала с А.В., с когото работели като пастири в частна ферма. Двамата обитавали стая в хангар, намиращ се в двора на бившето ТКЗС в с. Падеш, община Благоевград. Помещението било оскъдно обзаведено, условията на живот не били добри.  \r\nНа 09.07.2019 г., в МБАЛ гр. Благоевград, обвиняемата С. родила момче. Детето се намирало в добро общо състояние. При изписването от болницата, лекарите й дали препоръки за правилно кърмене и полагане на адекватни грижи за новороденото. Освен това с епикриза тя била насочена към детска консултация, за проследяване на детето от общопрактикуващ лекар и наблюдение. Въпреки задълженията си като родител, С. не посетила незабавно след изписването й лекар – педиатър. Същевременно тя получила полагащите й се социални помощи за раждането на детето и подала молба за отпускане на социални помощи и за отглеждането му. Новороденото било отглеждано в стаята, обитавана от обвиняемата и А.В., при лоши битови и хигиенни условия. Било хранено приоритетно с кърма, която обаче не достигала. Само веднъж майката го завела на преглед при педиатър, като тогава било установено недохранването му. На 17.08.2019 г. обвиняемата Г.С., заедно с А.В. и бебето, посетили събор в с. Падеш, където останали до около 02.30 ч. След като се прибрали, легнали да спят, като детето било сложено помежду им. В ранните часове то се разплакало и майката го накърмила в легнало положение, след което не го повдигнала. Към 08:20 ч. обвиняемата била събудена от А.В., който видял кръв на устата и носа на бебето и установил смъртта му. Бил подаден сигнал на телефон за спешни повиквания 112, след което на място били изпратени полицейски служители. От изготвената по делото съдебно- медицинска експертиза е видно, че смъртта на детето се дължи на механична асфиксия (запушване) на дихателните пътища от стомашно съдържимо. Именно това е довело до остра дихателна недостатъчност, при липса на вродени аномалии. Предстои съдът да насрочи разпоредително заседание по делото.", "date": "2019.09.10", "title": "Благоевград: Районната прокуратура предаде на съд жена, обвинена в престъпна небрежност, довела до смъртта на новородено"}
{"url": "http://www.focus-news.net/news/2019/09/10/2697281/kyustendil-sadat-v-grada-postanovi-1-godina-zatvor-za-retsidivist-otkradnal-20-leva.html", "text": "Съдът в Кюстендил постанови 1 година затвор за рецидивист, откраднал 20 лева, съобщиха от  пресцентъра  на съдебната институция. Ефективна присъда – 12 месеца лишаване от свобода, постанови Районен съд-Кюстендил, под председателството на съдия Мая Миленкова за 40-годишния Росен М. Съдът одобри сключеното споразумение между Районна прокуратура-Кюстендил, защита на подсъдимия и подсъдимия. Обвиняемият се призна за виновен в това, че на 16 юли 2019 година е откраднал 20 лв. от магазин за козметични продукти и дрехи в кв. „Изток” в Кюстендил. Деянието е извършено в условията на опасен рецидив. Росен М. е осъждан 19 пъти за кражби.", "date": "2019.09.10", "title": "Кюстендил: Съдът в града постанови 1 година затвор за рецидивист, откраднал 20 лева"}
{"url": "http://www.focus-news.net/news/2019/09/10/2697285/smolyan-na-11-septemvri-ot-13-do-15-ch-shte-se-ogranichi-preminavaneto-po-tretoklasniya-pat-mezhdu-krichim-i-tunel-krichim.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата в областта. \r\n \r\nДо 13 септември, от 22:00 ч. до 6:00 ч. сутринта, ще се спира движението през тунел „Кричим“ на третокласния път IIІ-866 Кричим – Михалково. Обходният маршрут е по път II-86 Пловдив – Асеновград – Смолян. На 11 септември /сряда/ от 13 ч. до 15 ч. ще се ограничи преминаването по третокласния път за извършването на взривни работи, свързани с разширяване на пътното платно в района на паметника на 22-та разстреляни перущенци. Той е в отсечката между Кричим и тунел „Кричим“. Обходният маршрут е по път II-86 Пловдив – Асеновград – Смолян. \r\n \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\n \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.09.10", "title": "Смолян: На 11 септември от 13 до 15 ч ще се ограничи преминаването по третокласния път между Кричим и тунел „Кричим“"}
{"url": "http://www.focus-news.net/news/2019/09/10/2697280/gen-konstantin-popov-satrudnichestvoto-s-germaniya-v-oblastta-na-otbranata-e-ot-mnogo-vazhno-znachenie.html", "text": "„За България сътрудничеството с Федерална република Германия в областта на сигурността и отбраната е от много важно значение. Радваме се на отлични отношения както на двустранна основа, така и в рамките на ЕС и НАТО“, заяви ген. Константин Попов по време на срещата си с Волфганг Хелмих, председател на Комисията по отбрана и членовете на комисията към Германския Бундестаг, съобщиха от пресцентъра на  Народното събрание .  \r\nГен. Константин Попов е на двудневно посещение в Берлин по покана на Волфганг Хелмих.    \r\n„Високо ценим Германия като съюзник с решаваща роля за укрепване на европейската сигурност. Ние се нуждаем от по-голям фокус върху оперативните аспекти и съгласуваността на нашите инициативи, за да постигнем конкретни резултати“, отбеляза още на срещата ген. Константин Попов.    \r\nПо време на разговора си с комисаря за въоръжените сили към Германския Бундестаг д-р Ханс-Питър Бартелс и с Томас Зилберхорн, заместник-министър на отбраната, ген. Попов обсъди общата европейска отбранителна политика, както и взаимното сътрудничество в областта на отбраната.  \r\nГен. Попов предложи на представителите на Бундестага Германия да се включи в проекта на ЕС „Модулен елемент за бързо развръщане за подводни интервенции\", който е свързан с придобиване на отбранителни морски способности. България е водеща нация по проекта, който е от новите инициативи от отбранителния пакет на ЕС по Постоянното структурирано сътрудничество. „Смятам, че като морска страна за Германия би имало добавена стойност да се включи в този проект, защото той има всички качества да завърши с убедителен резултат в недълъг времеви период“, допълни ген. Попов по време на срещите си в Бундестага.  \r\nНа разговора с Томас Зилберхорн, заместник-министър на отбраната, ген. Константин Попов благодари за участието на Германия в Щабния елемент за интегриране на силите на НАТО в София. Той отправи покана за попълване на длъжност от Германия в Центъра за изследване, изграждане и усъвършенстване на способности на НАТО за управление на кризи и реагиране при бедствия, който е ситуиран в България.  \r\nПо време на посещението си ген. Попов се срещна и с адмирал Йорг Клайн, началник на щаба на Оперативното командване на Бундесвера. Генерал Попов посети мемориала „Възпоменателна гора“, където отдаде почит на загинали германски военни.", "date": "2019.09.10", "title": "Ген. Константин Попов: Сътрудничеството с Германия в областта на отбраната е от много важно значение"}
{"url": "http://www.focus-news.net/news/2019/09/10/2697284/manol-todorov-sdruzhenie-sos-ptp-elektricheskite-trotinetki-stanaha-obekt-na-obshtestveno-vnimanie-dali-tryabva-da-se-predvizhdat-na-patya-ili-na-trotoara.html", "text": "Електрическите тротинетки станаха обект на огромно обществено обсъждане за това дали с тях трябва да се придвижваме на пътя или на тротоара и какъв им е статутът. Това каза за  Радио „Фокус“ – Бургас  Манол Тодоров, национален координатор на сдружение „SOS – ПТП“.  По думите му по тази тема в момента се предвиждат спешни мерки в Закона за движение по пътищата, за да може тези електрически тротинетки възможно най-бързо да бъдат вкарани в някаква регулация, да бъде определено точно какви превозни средства са, къде може да се движат. „Това е някакъв сериозен бум, за щастие до момента няма по-тежки инциденти, но има по-леки, тъй като водачите не знаят къде имат право да ги управляват. В някои градове както и в столицата се реши, че те нямат право да бъдат на пътното платно, но и там трябва да бъдем внимателни, избирайки алтернативния вариант“, заяви Тодоров. \r\n \r\nНа въпроса къде е най-подходящо да се предвижват електрическите тротинетки, Манол Тодоров отговори, че със сигурност трябва да има определена регулация. По думите му тези тротинетки, развиващи над 15 или 20 км/ч ако имат право да се движат на пътното платно, то те трябва да имат някаква застраховка – било то гражданска или друга, тъй като няма как човек да се придвижва по автомобилния път, било то с тротинетка или мотоциклет, и да няма някаква застраховка за моторното превозно средство. \r\n \r\n„Според мен най-правилно е да се движат със статут на велосипеди, тъй като може би така най-лесно може да се регулира този процес. Но наистина моментът е много тънък, тъй като има тротинетки, които развиват 50-60 км/ч и ако с тази скорост ударят някого на тротоара, последствията могат да бъдат сериозни. Може в близките 2-3 месеца ще бъде взето най-реалното решение, тъй като този казус е наложащ“, коментира Тодоров. \r\n \r\nСпоред председателя на асоциация СОС-ПТП водачът на електрическа тротинетка, дори и да се движи с 20 км/ч и в случай на инцидент, при който челно се блъсне в някоя кола, ще бъде с много сериозни травми тъй като към момента законът не изисква от него при управление да носи каска и по никакъв начин не е защитен. \r\n \r\n„Тротинетка стават все по-предпочитан начин за предвижване, тъй като са по-малки и компактни, включително се управляват лесно и удобно. До преди електрическите тротинетки  да станат толкова масово използвани, предпочитани са бяха т.нар. ховърбордове, но те бяха по-трудни за управление и не са бяха толкова масови, докато тези тротинетки по някакъв начин заместват велосипедите, тъй като са по-малки и контактни и се управляват по-лесно“, каза още Тодоров \r\n \r\nОтносно велосипедите и по конкретно за  Бургас, Тодоров коментира, че трябва да бъдат направени промени по велокартата на града, защото въпреки, че може да се достигне до много точки с велосипед, според него пътят не е премислен по най-подходящия начин както и да има повече велостоянки. \r\nДеница ДИМИТРОВА", "date": "2019.09.10", "title": "Манол Тодоров, Сдружение „SOS – ПТП“: Електрическите тротинетки станаха обект на обществено внимание дали трябва да се предвиждат на пътя или на тротоара"}
{"url": "http://www.focus-news.net/news/2019/09/10/2697274/balgarskiyat-evrokomisar-mariya-gabriel-iskam-tsentralna-i-iztochna-evropa-da-imat-dostoyno-myasto-v-programa-evropa.html", "text": "Искам Централна и Източна Европа да имат достойно място в Програма „Европа“. Това каза българският еврокомисар в изявление пред журналисти пред сградата на Европейската комисия в Брюксел, предаде специалният пратеник на  Агенция „Фокус“ . Габриел добави, че днес наблюдаваме географски дисбаланси, като акцентира на желанието ѝ нашите учени и нашият бизнес също да бъдат активно включени в новата европейска програма. Тя обърна внимание и на учителите, като заяви, че ще им обърне специално внимание: „Искам те да имат това усещане за достойнство“, заяви Габриел.. От думите ѝ важни за нея ще бъдат практическите измерения на работата ѝ. „Искам научните изследвания, иновациите и нещата, свързани с младите хора, да им носят практически умения така, че те да се реализират. Наука, бизнес и образование с практическа насоченост и с много повече умения, които да са адаптирани към цифровата ера и трансформация, която преживяваме“, обясни Габриел.  \r\nТеодора ПАВЛОВА", "date": "2019.09.10", "title": "Българският еврокомисар Мария Габриел: Искам Централна и Източна Европа да имат достойно място в Програма „Европа“"}
{"url": "http://www.focus-news.net/news/2019/09/10/2697283/tass-nay-malko-31-dushi-sa-zaginali-pri-blaskanitsa-na-myusyulmanski-praznik-v-irak.html", "text": "Най-малко 31 души загинаха във вторник в иракския град Карбала в резултат на блъсканица по време на мюсюлмански празник. Това съобщи телевизионният канал Al Arabiya, като се очаква  броят на жертвите да достигне до 100, предава  TACC . \r\nСпоред първоначалната информация, част от пешеходния преход се е срутила, при което голям брой хора се  започнали да бягат едновременно В момента Министерството на здравеопазването на страната потвърждава смъртта на 16 души. \r\nИракските шиити празнуват празника Ашур - денят на възпоменание на мъчениците. На тази дата, считана от шиитите за един от основните религиозни празници, мюсюлманите си припомнят битката при Карбала през 680 г., когато е убит имам Хюсеин, брат му Абас и 70 техни съратници. Траурните церемонии в памет на тяхното мъченичество се провеждат през първите 10 дни от месеца Мохарам в ислямския лунен календар. По това време по улиците се организират шествия, по време на които участниците в тях се бичуват с вериги и кинжали, удрят се в гърдите с юмруци, като по този начин възпроизвеждат сцените на борбата и смъртта на имам Хюсеин и неговите съратници. \r\n \r\n  Юлиян Марков", "date": "2019.09.10", "title": "ТАСС: Най-малко 31 души са загинали при блъсканица на мюсюлмански празник в Ирак"}
{"url": "http://www.focus-news.net/news/2019/09/10/2697282/radoslav-georgiev-kandidat-kmet-na-selo-lyulin-kanalizatsiyata-i-remontat-na-ulitsi-tryabva-da-sa-prioritet-pred-mestnata-vlast-v-seloto.html", "text": "Канализацията и преасфалтирането на улиците трябва да са приоритет пред местната власт в пернишкото село Люлин. Това каза в предаването „Перничани – потомците на Крака“ Радослав Георгиев, кандидат за кмет на населеното място, подкрепен от ГЕРБ. Той посочи, че другите сфери, които могат да бъдат развити са земеделието и селският туризъм. „Преасфалтирането на улици е труден етап, но е наложителен. Хората в селото имат проблем и със снабдяването с вода. Чистотата също трябва да се подобри, за да стане селото по-добро място за живеене“, каза още Георгиев. Кандидатът за кмет обясни, че в селото живеят 1000 души.“Обединени около каузи кмет и жители могат да превърнат село Люлин в по-добро място за живеене, е убеден Радослав Георгиев. Основен приоритет в работата на Радослав Георгиев ще бъде в посока селото да стане по-уютно място за живеене. „Село Люлин е малко кокетно планинско село. Като кандидат за кмет от ПП ГЕРБ искам немалко неща да променя. Най-вече да се обърне внимание на чистотата“, обясни Радослав Георгиев. „Има много млади хора, въобще в селото ни има живот. Бих искал да обединя всички с малки каузи, за да може всеки един жител да допринесе за селото, за да стане по-добро място за живеене“, каза още кандидатът за кмет, който е местен жител и познава отблизо проблемите на хората. Той заяви, че няма да допусне обезлюдяване на населеното място и ще положи всички усилия Люлин да расте и да се развива. „Мотивира ме желанието селцето ни да бъде по-приятно място за живеене“, каза той. \r\nРосица АНГЕЛОВА", "date": "2019.09.10", "title": "Радослав Георгиев, кандидат-кмет на село Люлин: Канализацията и ремонтът на улици трябва да са приоритет пред местната власт в селото"}
{"url": "http://www.focus-news.net/news/2019/09/10/2697286/api-dvizhenieto-po-pat--3-byala-pleven-v-rayona-na-s-peychinovo-se-osashtestvyava-vremenno-v-edna-lenta-poradi-patnotransportno-proizshestvie.html", "text": "Движението по път I-3 Бяла – Плевен в района на с. Пейчиново се осъществява временно в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“. Необходимо е шофьорите да се движат с повишено внимание и съобразена скорост.", "date": "2019.09.10", "title": "АПИ: Движението по път I-3 Бяла – Плевен в района на с. Пейчиново се осъществява временно в една лента поради пътнотранспортно произшествие"}
{"url": "http://www.focus-news.net/news/2019/09/10/2697287/dots-ivan-ivanov-kevr-20-ta-godishnina-ot-sazdavaneto-na-komisiyata-e-povod-za-ravnosmetka-i-osnova-za-predstoyashtite-resheniya-vav-vrazka-s-novite-predizvikatelstva.html", "text": "„Изминалите 20 години от създаването на Комисията за енергийно и водно регулиране утвърдиха българския регулатор като значима институция, която с цялата си дейност се стреми да отговори на високите очаквания на българското общество. Обръщайки се във времето назад ние правим равносметка на постигнатото и сме готови да отговорим на новите предизвикателства, които стоят пред нас“, заяви председателят на КЕВР доц. Иван Иванов на тържественото честване на юбилея на Комисията, която е създадена с Постановление № 181 на Министерския съвет от 10.09.1999 г. На тържеството присъстваха членовете от сегашния състав на КЕВР, заместник-председателят на Комисията по енергетика Димитър Бойчев, представители на Министерството на енергетиката, служители от администрацията на регулатора, съобщиха от пресцентъра на  КЕВР .   \r\nВ приветственото си слово доц. Иван Иванов изрази благодарност към  предишните състави на Комисията и към служителите в администрацията, които са допринесли за професионализма и авторитета на регулатора. Подчертано беше, че през последните четири години КЕВР се утвърди като колегиална  институция, която в дейността си отстоява последователно принципите на законността, икономическата обоснованост, прозрачността и защитата на обществения интерес, като не допуска политическа и корпоративна намеса.  „Комисията даде своя принос за решаването на няколко основни задачи пред българската енергетика – преодоляване на финансовия колапс, създаването на нормативната основа за работата на Българската независима енергийна борса като мотор на либерализацията на електроенергийния пазар на едро, подкрепа на процеса на диверсификация на доставчиците на природен газ“, заяви  доц. Иван Иванов. В това отношение беше посочена важната роля на цялостната дейност през изминалите 20 години, свързана с приемането на регулаторната база, изработваните методики и правила и приеманите решения.   \r\nСпирайки се на предстоящите предизвикателства доц. Иван Иванов посочи, че   регулаторът е призван да завърши процеса на пълната либерализация на електроенергийния пазар, с фокус върху защитата на енергийно уязвимите потребители, както и да окаже регулаторна подкрепа на важната реформа във ВиК сектора. Той изтъкна също ролята на КЕВР за недопускане на злоупотреби на пазара на енергия (електроенергия и природен газ), както и за ускорено създаване на нормативната база за свързване на българския пазар на електроенергия и природен газ с регионалните пазари. Регулаторът ще продължи активното международно сътрудничество и ще утвърждава ролята си за ускоряване на регионалното сътрудничество в регулаторната сфера, доказателство за което е създаденият по инициатива на КЕВР Балкански Консултативен форум, чийто председател през първата му година е българският регулатор, подчерта председателят на Комисията. \r\nВ заключение доц. Иван Иванов заяви, че важна роля за постигнатите резултати има установеното сътрудничество и взаимодействие на Комисията с държавните институции и с всички заинтересовани страни - Комисия по енергетика и другите парламентарни комисии,  с Министерство на енергетиката, с МРРБ и с МОСВ. \r\nВ приветствието си към участниците в тържеството заместник-председателят на Комисията по енергетика Димитър Бойчев оцени мандата на сегашната Комисия като знаков по отношение на настъпилите промени в енергийния и водния сектор и за утвърждаване на справедливи и балансирани цени на услугите. Изразена беше увереност, че регулаторът ще продължи да бъде авторитетна и независима институция, която работи в полза на цялото общество. \r\nОт името на Министерството на енергетиката Комисията беше отличена с Почетен плакет. Поздравителни адреси по повод на годишнината бяха получени от парламентарната Комисия по регионално развитие, благоустройство и местно самоуправление, от Министъра на регионалното развитие и благоустройството, от Министъра на околната среда и водите, от АЕЦ Козлодуй, от ЕСО, от „Енерго Про“ и др. \r\nНа тържественото честване беше валидирано специално пощенско-филателно издание – пощенска марка и специален пощенски печат, посветени на 20-годишнината на регулатора. В церемонията по валидирането участваха изпълнителният директор на „Български пощи“ ЕАД Деян Дънешки, председателят на КЕВР и авторът на художествения проект Жаклина Симова. Пощенската марка, която от днес официално се пуска в употреба у нас и в чужбина, е с тираж 7000 бр. и   номинал от 1.00 лв.   \r\nНа тържественото честване беше представено и юбилейно печатно издание по повод 20-та годишнина на Комисията, посветено на създаването на регулаторния орган, неговите функции и дейност, законови правомощия и актуални приоритети в различните сектори. Изданието съдържа информация и за въведените от регулатора електронни услуги като съвременна форма на комуникация с потребителите, за международна дейност на Комисията и за взаимодействието на институцията с медиите и с гражданското общество.", "date": "2019.09.10", "title": "Доц. Иван Иванов, КЕВР: 20-та годишнина от създаването на комисията е повод за равносметка и основа за предстоящите  решения във връзка с новите предизвикателства"}
{"url": "http://www.focus-news.net/news/2019/09/10/2697292/sport-arzhentina-pobedi-sarbiya-s-9787-na-svetovnoto-parvenstvo-po-basketbol.html", "text": "Баскетбол: Отборът на Аржентина продължава без загуба на тазгодишното Световно първенство по баскетбол в Китай, след като отстрани Сърбия след 97:87 в първия четвъртфинал от програмата. Баскетболистите на Аржентина  станаха първите полуфиналисти в Китай след шест последователни победи. По пътя към финала те ще срещнат победителя от двубоя между световния  шампион САЩ и Франция, които играят в сряда.", "date": "2019.09.10", "title": "Спорт: Аржентина победи Сърбия с 97:87 на световното първенство по баскетбол"}
{"url": "http://www.focus-news.net/news/2019/09/10/2697288/toma-bikov-gerb-krayno-nevazdarzhani-sa-reaktsiite-na-nyakoi-ot-polititsite-i-partiite-za-arestuvanite-rusofili-dori-na-nyakoi-ot-institutsiite.html", "text": "Крайно невъздържани са реакциите на някои от политиците и  партиите за арестуваните русофили, дори на някои от институциите. Това каза народният представител от ПГ на ГЕРБ Тома Биков по време на пресконференция във връзка с арестите на Юрий Борисов и други русофили заради шпионаж, предаде репортер на  Агенция \"Фокус\" . \"Моето лично впечатление в такива ситуации е, че обикновено в нашите служби, в такъв тип ситуации действат съвместно или по сигнал на партьорски служби. Без да сме запознати в детайл с това разследване от изявленията на прокуратурата и на службите ние разбираме, че става въпрос за разследване срещу конкретни лица. Не срещу неправителствени организации, не срещу общности, споделящи една или друга идеология или идея. В подобни ситуации трябва да бъдем много внимателни, обвиненията са изключително сериозни и няма как да бъдат направени без зад тях да стоят сериозни доказателства. Затова смятам и реакциите на някои от политиците и на партиите и,ако щете дори на някои от институциите за крайно невъздържани, при положение, че самите те не знаят за какво става въпрос\", посочи Биков.   \r\n \r\nВиолета СИМЕОНОВА", "date": "2019.09.10", "title": "Тома Биков, ГЕРБ: Крайно невъздържани са реакциите на някои от политиците и  партиите за арестуваните русофили, дори на някои от институциите"}
{"url": "http://www.focus-news.net/news/2019/09/10/2697289/vyara-tserovska-kmet-na-obshtina-pernik-796-000-leva-sa-vlozheni-v-remonti-na-uchilishtni-sgradi-v-obshtinata.html", "text": "796 000 лева са вложени в ремонти на училищни сгради в община Перник преди началото на учебната година. Това каза в предаването  „Перничани – потомците на Крака“  на  Радио \"Фокус\"  Вяра Церовска, кмет на общината. Тя обясни, че средствата са предоставени и с подкрепата на Министерство на образованието и науката. „Винаги е предизвикателство началото на учебната година за училищните екипи. През това лято образователните институции продължиха работата с цел да подобрят условията за своите ученици. Най-критична точка в ремонтите са покривните конструкции на сградите. Основен ремонт беше направен на покривите на три учебни заведения. Извършени са и санирания, както и подобрения в материалната база в много училищни сгради. Всички училища имат готовност за началото на учебната година“, обясни още Церовска. Кметът на Перник посочи, че новата учебна година в града ще започне и с акция за опазване на живота и здравето на децата. „Всяка година средно една класна стая остава празна. Около 30 деца загиват на пътя. Нарушаване на правата за движение е основна предпоставка за фатални инциденти на пътя. Здравето и живота на децата трябва да са на първи място. На първия учебен ден – 15 септември – в центъра на града и квартал „Изток“ ще бъдат поставени 3-D фигури на деца, които да напомнят на нарушителите да пазят най-малките“, допълни още Вяра Церовска.", "date": "2019.09.10", "title": "Вяра Церовска, кмет на община Перник: 796 000 лева са вложени в ремонти на училищни сгради в общината"}
{"url": "http://www.focus-news.net/news/2019/09/10/2697279/leonid-reshetnikov-zadarzhaneto-na-nikolay-malinov-e-chast-ot-zapochvashtata-antiruska-kampaniya-v-balgariya.html", "text": "Заместник-председателят на Съвета на Дружеството за развитие на руското историческо образование \"Двуглав Орел\", генерал-лейтенант от Службата за външно разузнаване от резерва Леонид Решетников, коментира задържането в България на лидера на Националното движение \"Русофили\" Николай Малинов в интервю пред руският телевизионен канал  “Царьград“ , излъчващ в интернет, представено без редакторска намеса \r\n \r\n Царьград  : Леонид Петрович, за начало бих искал да изясня какъв тип движение е „Русофили“, чиито лидери толкова много изплашиха днешните прозападни политически елити в България? \r\n \r\n Леонид Решетников : Българското национално движение „Русофили“ не е политическа партия, то се занимава с съхраняване на историческата памет на българския народ. Споменът за ролята на Русия и руския народ за освобождението на българите от османското иго, за възраждането на българската държавност, за общите ни културни, езикови и религиозни корени. \r\n„Русофили“ се занимават с опазването, реставрацията и създаването на нови исторически паметници , посветени на най-важните събития от нашата обща история. И накрая, с разпространението в България на руския език, руската култура, издаването на руски книги, при това, главно сами, не за сметка на държавните средства на Русия или България, а чрез доброволни дарения. \r\n \r\n Царьград  : И всичко това предизвиква агресия на българските русофоби? Припомням, че преди година и половина Негово Светейшество патриарх Кирил, докато беше в България, беше принуден да даде доста сериозен отпор на онези, които изразиха съмнения относно освободителната роля на Русия и руснаците в българската история. Но как стана така, че в България трябва да убеждават някого в това? \r\n \r\n Леонид Решетников :  Тук говорим само за политическия елит на България, държава, честно казано, под външен контрол, член на НАТО и Европейския съюз. Влиянието на тези структури, както и пряко на Съединените американски щати върху България е много голямо. \r\nВъпреки това, по-голямата част от обикновените българи все още се застъпват за тясно сътрудничество с Русия, всъщност са русофили, които споделят нашите общи православни ценности, опиращи се на исторически събития, които свързват нашите страни и народи. И това е много тревожно за западните елити. \r\nЕто защо борбата срещу проруските настроения в България сега се засили и се изрази, включително в опит да се разгроми най-голямата организация, която в хуманитарната сфера активно работи за укрепване и развитие на руско-българските връзки. \r\n \r\n Царьград  : Най-трагичното е, че българските медии вече писаха, че задържането е свързано с предполагаемия шпионаж от страна на Николай Малинов и други представители на русофилското движение в полза на Русия. И тук имам въпрос като към професионален разузнавач: може ли да има поне някакъв здрав разум в това обвинение? \r\n \r\n Леонид Решетников : Честно казано: няма какво да се шпионира, има държави, които са много по-важни в това отношение за Русия. Следователно е очевидно, че подобни обвинения са раздути и сега според моята информация не става въпрос за шпионаж, а за разследване на влиянието на Русия върху русофилското движение, доколко тази организация следва инструкциите на друга държава. \r\nЕ, българската либерална, прозападна преса продължава да изгражда истерия, свързана с \"шпионаж\". И за да бъде това поне някак убедително, те привличат името ми, казват, Малинов се сприятелява с генерал-лейтенант от Службата за външно разузнаване, въпреки че аз самият съм пенсиониран повече от 10 години. Всичко това се прави, за да се оправдае по някакъв начин използването на тези, честно казано, идиотски репресивни мерки. \r\nИ забележете: всичко започна с изявление на българското външно министерство, че през 1944 г. Съветският съюз не е освободил България, а е довел сталинисткия режим. Така че днес те се държат абсолютно като режима на Сталин: измислят обвинения в шпионаж и задържат хора, които са техни противници, невинни хора. \r\n \r\n Царьград  : И това въпреки факта, че отскоро, в началото на септември, единствената проруска политическа организация - партията \"Атака\" на Волен Сидеров, беше изгонена от българската управляваща коалиция. \r\n \r\n Леонид Решетников : Да, всичко това са звена във веригата на една антируска кампания, която беше активирана през юни тази година и насочена срещу всички русофилски сили в България. Включително и срещу партия \"Атака\" на Волен Сидеров, която беше \"в ляво\" от коалицията, бе изключена от парламентарната група \"Обединени патриоти\", която преди това той ръководеше, именно за проруски възгледи. \r\n \r\n Царьград  : Има ли мерки за ефективно влияние на българските политически елити от страна Русия в тази ситуация? \r\n \r\n Леонид Решетников : На първо място всички, които се интересуват от България, за които са важни нашите братски отношения и общи интереси, трябва да защитават Николай Малинов, истински приятел на страната ни, който е добре познат в Москва и в Русия като цяло (между другото, т.е. лицето, което е наградено с Орден за приятелство с указ на президента на Русия Владимир Путин). Необходимо е да се говори против безобразието, което българските власти правят сега. Трябва да се вдигне кампания в защита на русофилското движение срещу действително фашистките действия на българските власти. \r\nЩо се отнася до възможните действия на правителството, те са очевидни. България „захвърли“ проекта „Южен поток“ и след много кратко започна да моли Русия да се върне отново към него и да изгради газов хъб в България. Лично за мен е очевидно какво трябва да бъде държавното сътрудничество с русофобския режим, който днес откровено репресира  хуманитарната организация „Русофили“, при това по най-диктаторски, тираничен начин. \r\n \r\n  Юлиян Марков", "date": "2019.09.10", "title": "Леонид Решетников: Задържането на Николай Малинов е част от започващата антируска кампания в България"}
{"url": "http://www.focus-news.net/news/2019/09/10/2697293/dobrich-prez-oktomvri-shte-prodalzhi-deloto-obrazuvano-po-molbi-za-otkrivane-na-proizvodstvo-po-nesastoyatelnost-na-evromangan-ead.html", "text": "Окръжният съд в Добрич (ДОС) проведе съдебно заседание по дело, образувано по молби за откриване на производство по несъстоятелност на „Евроманган“ ЕАД - село Църква, община Балчик, в което за пореден път от страна на дружеството не са били предоставени всички документи, необходими за изготвяне на съдебно-счетоводна експертиза. Това съобщиха от пресцентъра на  ДОС . Съдът е обявил, че с нарочно определение за последен път ще задължи „Евроманган“ да представи нужната документация и ще посочи в какъв срок трябва да бъде сторено това. По искане на един от кредиторите е допусната и допълнителна задача към назначената съдебно-счетоводна експертиза. Производството по делото е образувано по молби, внесени в началото на тази година от Изпълнителна агенция „Главна инспекция по труда“ - София и „Енерго Про Продажби“АД - Варна заради неизплатени трудови възнаграждения на работници и непогасени задължения за доставка на електроенергия. Двата иска се разглеждат в едно производство, след като Окръжният съд прецени, че са налице законовите предпоставки за служебното им съединяване. Следващото заседание по делото е насрочено за 29 октомври, от 11:00 часа.", "date": "2019.09.10", "title": "Добрич: През октомври ще продължи делото, образувано по молби за откриване на производство по несъстоятелност на „Евроманган“ ЕАД"}
{"url": "http://www.focus-news.net/news/2019/09/10/2697290/inzh-radoslav-georgiev-baseynova-direktsiya-zapadnobelomorski-rayon-kompleksni-sa-prichinite-doveli-do-izmirane-na-ribi-v-yazovir-pchelina.html", "text": "Комплексни са причините, довели до измиране на риби в язовир „Пчелина\". Това каза на брифинг директорът на Басейнова дирекция „Западнобеломорски район“ инж. Радослав Георгиев, предаде репортер на  Радио „Фокус“ – Пирин . Той обясни, че от една страна те са природни, а от друга – антропогенни чрез въздействие върху река Струма и в частност язовир „Пчелина\". „По отношение на природните държа да отбележа, че те са значими като фактори за състоянието на рибната фауна в язовира. Първо – намираме се в периода на маловодие. Река Струма в този ѝ участък е в критично ниско ниво. Големи притоци на реката, при това от първи порядък, са пресъхнали. Другата причина е високата температура, измерена в язовира – около 30 градуса на повърхността и в дълбочина между 7 – 10 метра около 24 градуса. Голяма част от рибните видове при температура около 22 градуса агонизира, а при 30 градуса умира. Високата температура и количеството разтворен кислород във водата са в обратна пропорционалност“, каза още инж. Георгиев. Той обясни, че съчетанието на висока температура и намалено съдържание на кислород увеличават процеса на смъртност при рибите и другите живи същества в язовира. Директорът на Басейнова дирекция „Западнобеломорски райони“ обясни също, че периода между средата на месец август и началото на месец септември се характеризира с цъфтеж на фитопланктона в стоящи или бавнотечащи води. Според инж. Георгиев това е фактор, който допълнително допринася за намаляване на кислорода във водите. По отношение на антропогенните фактори, той посочи, че има издадени разрешителни за заустване на отпадъчни води в река Струма от промишлени предприятия. „В река Струма преди язовира се заустват отпадъчните води от битовата канализация на град Перник, след пречиствателната станция на град Батановци. Тези процеси и това заустване е контролирано от Басейнова дирекция, затова може да кажем, че през последната 1 година не са установени превишения на индивидуалните им емисионни ограничения, поставени в разрешителните. Но самото маловодие и изпускането на отпадъчни води нарушава баланса между чисти природни води, пречистени и непречистени води. Друг антропогенен фактор, който до този момент никой не споменава е, че в язовира са извършвани зарибявания, които макар да са добри като намерение, не са били съгласувани и не са по правилата“, подчерта инж. Георгиев. Той каза още, че не е поискано разрешение, не е поискано съгласуване на самото зарибяване от отговорните институции – Басейнова дирекция, РИОСВ и Изпълнителна агенция по рибарство и аквакултури. По думите му лицата, които са извършили зарибяването не са съгласували с институциите нито видовете, нито количеството риба, поради което съществува вероятност язовира да е презарибен. \r\n \r\nЛивия НИНОВА", "date": "2019.09.10", "title": "Инж. Радослав Георгиев, Басейнова дирекция „Западнобеломорски район“: Комплексни са причините, довели до измиране на риби в язовир „Пчелина\""}
{"url": "http://www.focus-news.net/news/2019/09/10/2697296/prezidentat-rumen-radev-shte-se-sreshtne-s-ministara-na-vanshnite-raboti-na-gartsiya-nikolaos-dendias.html", "text": "На 11 септември от 17.00 часа президентът Румен Радев ще се срещне с министъра на външните работи на Република Гърция Николаос Дендиас. Това съобщиха от  Прессекретариата на държавния глава .", "date": "2019.09.10", "title": "Президентът Румен Радев ще се срещне с министъра на външните работи на Гърция Николаос Дендиас"}
{"url": "http://www.focus-news.net/news/2019/09/10/2697295/blagoevgrad-natovaren-e-trafikat-po-osnovnite-patni-napravleniya.html", "text": "Натоварен е трафикът по основните пътни направления в oбласт Благоевград. Това съобщиха за  Радио „Фокус“ – Пирин  от Областно пътно управление – Благоевград. Няма данни за образували се задръствания или колони от автомобили по автомагистрала „Струма“, главен път Е-79 и второкласен път – 19 Симитли – Гоце Делчев. През деня е регистриран един тежък инцидент на главен път Е-79 в района на село Черниче, в посока Кресна. При него една жена загина, а четирима души, сред които три деца са пострадали.  По първокласната, второкласната и третокласната пътна мрежа не се извършват ремонтни дейности, няма и въведени ограничения за движението. \r\n \r\nЛивия НИНОВА", "date": "2019.09.10", "title": "Благоевград: Натоварен е трафикът по основните пътни направления"}
{"url": "http://www.focus-news.net/news/2019/09/10/2697297/aktsenti-v-sutreshniya-blok-dobro-utro-balgariya-na-radio-fokus-za-11-septemvri.html", "text": "Преди местните избори Институтът за пазарна икономика (ИПИ) повдига въпроса за бъдещето на общините в България за следващите четири години. Какъв е потенциалът и очакваното им развитие? Лидер на проекта е старши изследователят Петър Ганев, с когото ще разговаряме по темата в сутрешния блок „Добро утро, България“ на  Радио „Фокус“ . \r\nНовоизбраният председател Урсула фон дер Лайен представи своя екип и новата структура на следващата Европейска комисия. Мария Габриел е новият еврокомисар по иновациите и младежта. Какви са възможностите, които се отварят пред България, имайки този ресор? Очаквайте коментара на Андрей Ковачев, евродепутат от ГЕРБ/ЕНП. \r\nНа прага на новата учебна година ще гостуваме на Стопанска академия „Димитър А. Ценов“ – Свищов. За утвърдените традиции и доказалите се модели в образованието ще говорим с ректора на институцията доц. д-р Иван Марчевски. \r\nИ още на тема образование – в три училища в Добрич учебната година ще започне преди приключване на ремонтните дейности. Подробностите очакваме от кореспондента ни Жулиета Николова. \r\nТрето метално сърце за капачки бе поставено в Петрич. За успешната национална кампания „Капачки за бъдеще”, чрез която до момента са дарени 11 кувьоза за малки общински болници в страната ще ни разкаже повече Ливия Нинова от Радио „Фокус“-Пирин. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 11 септември, с водещ Йоланда Пелова.", "date": "2019.09.10", "title": "Акценти в сутрешния блок „Добро утро, България“ на Радио „Фокус“ за 11 септември"}
{"url": "http://www.focus-news.net/news/2019/09/10/2697294/toma-bikov-gerb-iskam-da-pozdravya-mariya-gabriel-s-noviya-resor-koyto-e-znachim-i-logichen.html", "text": "Искам да поздравя Мария Габриел с новия ресор, който е значим и логичен. Това заяви на пресконференция народният представител от ПГ на ГЕРБ Тома Биков, предаде репортер на  Агенция „Фокус“ . „Ресор, който включва в себе си  образованието, науката, иновациите, младежта, неща, които бяха приоритетни за българското европредседателството. Тези приоритетни области, които са приоритетни и за Европа, бяха оценени по подобаващ начин и България получава възможността български еврокомисар да работи в следващите пет години върху тях. Образованието и науката са основен  приоритет на управленската програма на българското правителство \r\nНяма как да не изразил задоволство то си от този ресор. \r\nВиолета СИМЕОНОВА", "date": "2019.09.10", "title": "Тома Биков, ГЕРБ: Искам да поздравя Мария Габриел с новия ресор, който е значим и логичен"}
{"url": "http://www.focus-news.net/news/2019/09/10/2697298/toma-bikov-gerb-iskam-da-prizova-partiite-i-institutsiite-da-proyavyat-sdarzhanost-po-otnoshenie-na-razsledvaneto-na-balgarskite-sluzhbi.html", "text": "Искам да призова партиите и институциите да проявят сдържаност по отношение на разследването на българските служби по отношение на лица, които са действали в ущърб на българския национален интерес. Това заяви на пресконференция народният представител от ПГ на ГЕРБ Тома Биков, предаде репортер на  Агенция „Фокус“ . „По един или друг начин са застрашили националната сигурност. Моето лично впечатление в такива ситуации, е че обикновено в нашите служби в такъв тип ситуации действат съвместно или по сигнал на партньорски служби\", обясни Биков. „Без да сме запознати в детайли с това разследване от изявленията на прокуратурата и на службите ние разбираме, че става въпрос за разследване на конкретни лица, не срещу неправителствени организации, не срещу общности, споделящи една или друга идеология или идея\", добави още Биков.  \r\nСпоред него в подобни ситуации трябва да бъдем много внимателни, обвиненията са изключително сериозни и няма как да бъдат направени без зад тях да стоят сериозни доказателства. „За това смятам, че реакциите на някои от политиците, от партиите, дори и на някои от институциите са невъздържани, при положение, че те самите не знаят за какво става въпрос. Работата на службите е да пазят националния интерес и сигурност и ние трябва да им се доверим в такива ситуации, които не се случват всеки ден\", посочи още той. „Абсолютно сигурни сме, че няма нищо общо със сегашните избори, с предишните или с по-предишните. Работа на службите е да направят това, което са направили, и ние като общество и най-вече като политици би трябвало поне по тази тема да имаме съгласие\", коментира още Биков.  \r\nВиолета СИМЕОНОВА", "date": "2019.09.10", "title": "Тома Биков, ГЕРБ: Искам да призова партиите и институциите да проявят сдържаност по отношение на разследването на българските служби"}
{"url": "http://www.focus-news.net/news/2019/09/10/2697301/oblastniyat-upravitel-irena-sokolova-uchastva-v-otkrivaneto-na-pametnik-v-proslava-na-general-mayor-vaklin-tserkovski.html", "text": "Специална церемония събра официални лица, много гости и граждани на откриването на паметника на именития военен деец - генерал-майор Ваклин Церковски в квартал Църква. Това съобщиха от пресцентъра на  Областната администрация .  \r\nСъбитието уважиха областният управител Ирена Соколова, директорът на Дирекция \"Социална политика\" към Министерство на отбраната Иво Антонов, кметът на община Перник Вяра Церовска и на кметство Църква Румен Петров, представители на военно-родолюбиви съюзи.     \r\nВ словото си губернаторът изтъкна, че личността на генерал-майор Церковски, участник в пет войни през периода 1876 - 1913 г. е символ на мъжество и национална гордост: \r\n\"С издигането на паметника на генерал-майор Ваклин Церковски кметство \"Църква\" се превръща в място, което съхранява историята и националната памет и дава урок по доблест и почит към родината на младото поколение. Трябва да запазим жив спомена за тази забележителна личност обрекла целия си живот на защита и отбрана на страната.\", отбеляза Соколова. \r\nПод звуците на химна на България присъстващите сведоха глава в минута мълчание в знак на почит към генерал-майор Церковски. Беше отслужен и тържествен водосвет. \r\nИрена Соколова и останалите официални лица и граждани поднесоха венци и цветя в знак на преклонение.  \r\nПрипомняме, че зад инициативата стои Инициативен комитет, подкрепен от губернатора и Областна комисия \"Военни паметници\". \r\nНа свое заседание, проведено преди две години, комисията разгледа и одобри идейния проект за изграждане на паметника, а Соколова изпрати съгласувателно писмо до Министерство на отбраната за одобрение и финансиране на реализацията му.  \r\nИдейният проект и цялостната композиция на монумента включва озеленени и облагородени тревни площи, позиционирана военна техника, трикольорен пилон и пейки. \r\nГенерал-майор Ваклин Церковски е роден през 1858 г. в тогавашното село Църква (днес квартал „Църква”), заради което и получава тази фамилия. За бойните си заслуги е носител на ордени за храброст от пет войни. Той е първият комендант на Одрин. Провъзгласен е за „Герой на Шумен“, където е прекарал последните години от живота си. Историческите извори разкриват, че той е бил един от хората, присъствали на обесването на Васил Левски.", "date": "2019.09.10", "title": "Областният управител Ирена Соколова участва в откриването на паметник в прослава на генерал-майор Ваклин Церковски"}
{"url": "http://www.focus-news.net/news/2019/09/10/2697291/spas-garnevski-gerb-prizovavam-korneliya-ninova-da-zapazi-samoobladanie-po-sluchaya-s-arestuvanite-rusofili-nikoy-ne-govori-za-ney-i-za-dela-ot-minaloto.html", "text": "Бих призовал г-жа Нинова да запази самообладание, никой не говори за нея или за дела в миналото. Всички имаме интерес България да отблъсне тази поредна кибератака срещу себе си, да се доверим на тези хора, които са призвани да пазят националната сигурност и да изчакаме всичко спокойно да приключи. Това каза народният представител от ПГ на ГЕРБ Спас Гърневски по време на пресконференция във връзка с арестите на Юрий Борисов и други русофили заради шпионаж, предаде репортер на  Агенция \"Фокус\" . Той отправи апел към политическата система и партиите. \"В този момент, когато става въпрос за националната сигурност, да не си позволяват интерпретации, да не влизат в ролята на гузен негонен бяга. Да не коментират. Ние може да кажем, че повече от две години виси един въпрос имало ли е среща на г-жа Нинова с г-н Решетников. Това са въпроси, които тепърва ще получават отговор\", посочи още Гърневски. По думите му в конкретния случай всеки трябва да запази чувството за национална отговорност, за националната отгоност на България и да не влиза с коментари, които биха застрашили тази сигурност. \"Тук става въпрос за конкретни имена, за конкретни случаи, и всеки от нас има \r\nинтерес всяка политическа сила има интерес този случай да бъде разплетен, разнищен\", допълни още депутатът от ГЕРБ.  \r\nВиолета СИМЕОНОВА", "date": "2019.09.10", "title": "Спас Гърневски, ГЕРБ: Призовавам Корнелия Нинова да запази самообладание по случая с арестуваните русофили - никой не говори за ней и за дела от миналото"}
{"url": "http://www.focus-news.net/news/2019/09/10/2697303/tass-evropeyskata-komisiya-prouchva-reshenieto-na-sada-za-gazoprovoda-opal.html", "text": "Европейската комисия (ЕК) внимателно ще проучи решението на Съда на Европейските общности за отмяна на решението на ЕК от 2016 г., според което „Газпром“ би могъл изцяло да използва капацитета на газопровода „Опал“, заяви представителят на ЕК Анна-Кайса Итконен, цитирана от  TACC . \r\n\"Европейската комисия отбелязва днешното решение. Принципът на енергийна солидарност е високо оценен от Европейската комисия. И както установи Съдът, тя ще трябва да бъде ясно оценена в бъдещи решения за освобождаване от задължения\", каза тя. \"Европейската комисия внимателно ще анализира днешното решение.\" \r\nИтконен подчерта, че „след като ревизираното решение на Европейската комисия е отменено и понастоящем не е правно обвързващо, решението за освобождаване от 2009 г. отново се прилага“. Както обясниха на ТАСС от Европейската комисия, всъщност това означава, че „Газпром“ може да използва до  50%, от капацитета, запазвайки останалия капацитет за независими доставчици на газ. \r\n \r\n  Юлиян Марков", "date": "2019.09.10", "title": "ТАСС: Европейската комисия проучва решението на съда за газопровода „Опал“"}
{"url": "http://www.focus-news.net/news/2019/09/10/2697299/kiriakos-mitsotakis-turtsiya-prodalzhava-s-provokatsiite-okolo-kipar.html", "text": "Гръцкият премиер заяви във вторник, че Турция \"продължава да провокира\" в подхода си към етнически разделената островна държава на Кипър и че Анкара се изолира в международен план, цитира думите му гръцкото електронно издание  Katimerini . \r\nКириакос Мицотакис направи коментарите по време на среща с гостуващия кипърски президент Никос Анастасиадис, първият чуждестранен държавен глава, посетил Атина, след като Мицотакис спечели изборите през юли. \r\nПосещението на Анастасиадис дойде ден след усилията за възобновяване на преговорите за обединяване на острова, когато турският външен министър Мевлют Чавушоглу каза, че кипърските гърци трябва да се съгласят, че кипърските турци ще имат паритет при вземане на решения в управлението на страната, преди преговорите да продължат. \r\nТой каза също, че сондажите за природен газ на Турция във води, където международно признатото правителство на Кипър има изключителни права, ще продължи, докато кипърските гърци отхвърлят предложение за съвместно провеждане на търсенето на въглеводороди с  турските киприоти. \r\nЧавушоглу отхвърли насрещно предложение от Анастасиадис: разделянето на потенциални постъпления от газ с кипърските турци пропорционално на тяхното население, ако Турция се съгласи да договори границите на Кипър и офшорните икономически зони на Турция. \r\nНапрежението в региона напоследък е високо, особено по отношение на правата за проучване на природен газ във водите край Кипър, където международно признатата държава има изключителни икономически права. Турция настоя, че тя също има право да извършва проучвания в района, заявявайки, че защитава правата на кипърските турци. \r\n\"Незаконното поведение на Турция край Република Кипър продължава да провокира\", заяви Мицотакис. \"Придружено от конфронтационна реторика, то също демонстрира нейната международна изолация.\" \r\nАнастасиадис заяви, че неотдавнашните изявления на външния министър на Турция предизвикаха „сериозна загриженост сред гръцката кипърска общност заради пълния контрол над турската кипърска общност от страна на Турция“. \r\n \r\n  Юлиян Марков", "date": "2019.09.10", "title": "Кириакос Мицотакис: Турция продължава с провокациите около Кипър"}
{"url": "http://www.focus-news.net/news/2019/09/10/2697300/emil-kabaivanov-sds-pritezhavame-politicheska-madrost-nepoznata-za-mladite-partii.html", "text": "Притежаваме политическа мъдрост, непозната за младите партии. Това каза в предаването „Вече 30 години-времето е наше“ на  Радио „Фокус“  зам.-председателят на СДС и кмет на Карлово Емил Кабаиванов. Именно политическата мъдрост дава основание да се смята, че избраният формат за явяване на местните избори и обединението с другата голяма дясна партия-ГЕРБ, е правилното решение. „Стигнахме до общото решение, че е добре да дадем възможност на гражданите от Община Карлово да гласуват за повече личности, да им дадем възможността да изберат личности от целия богат дясноцентристки патриотичен спектър. Затова решихме да се явим с две листи за Общински съветници. Има хора, които са досегашни общински съветници, мога да кажа в коалицията, която обединява традиционна десница плюс патриотичните формации. В листата влизат и личности, които са активни, които имат позиция и идеи по всеки проблемен въпрос на Община Карлово, хора, които са с патриотични и дясноцентристки убеждения. В листата на колегите от ГЕРБ също виждам имена на опитни хора, които досега са били в местното самоуправление. Нашата цел, която сме си поставили на тези местни избори е двете групи съветници да събират достатъчно гласове, за да сформираме мнозинство в Общинския съвет“, обясни той. Емил Кабаиванов коментира още, че ще се търси обединение на още съветници, като целта е решенията в Общинския съвет да се вземат не просто с необходимото мнозинство, но и да бъдат приети с мнозинство от повече от 2/3. „Това показва, че целите са начертани правилно, показва, че ние търсим това, което ни обединява и всичко, което аз, като кмет, и колегите съветници преценяваме, че не е полезно в нашата работа, ние го оставяме встрани и гледаме напред, за да можем да работим по-сплотено и по-ефективно за гражданите от Община Карлово“, допълни зам.-председателят на СДС.  \r\nВиктория МЕСРОБОВИЧ-КУВЕНДЖИЕВА", "date": "2019.09.10", "title": "Емил Кабаиванов, СДС: Притежаваме политическа мъдрост, непозната за младите партии"}
{"url": "http://www.focus-news.net/news/2019/09/10/2697322/gd-granichna-politsiya-intenziven-e-trafikat-prez-granichnite-punktove-kulata-kapitan-andreevo-lesovo-i-dunav-most-ruse.html", "text": "Интензивен е трафикът през граничните пунктове На границата с Гърция на   „Кулата“ трафикът е интензивен на изход за леки автомобили. На границата с Турция на „Капитан Андреево“ и „Лесово“ трафикът е интензивен на изход  за товарни автомобили. и на границата с Румъния на  „Дунав мост-Русе“ трафикът е интензивен на изход за товарни автомобили. Във връзка с извършване на ремонтно строителни дейности на „Златарево“ от 09 септември. до 14 октомври т.г. движението през „Златарево“ ще бъде затруднено. Това съобщиха от  ГД „Гранична полиция“ . Информацията за трафика на граничните пунктове е към 18:00 часа. На границата със Сърбия и Северна Македония трафикът е нормален на всички гранични контролно-пропускателни пунктове.", "date": "2019.09.10", "title": "ГД „Гранична полиция“  Интензивен е трафикът през граничните пунктове „Кулата“, „Капитан Андреево“, „Лесово“ и „Дунав мост-Русе“"}
{"url": "http://www.focus-news.net/news/2019/09/10/2697321/predstoyashti-mezhdunarodni-sabitiya-za-11-septemvri-agentsiya-fokus.html", "text": "*** \r\n  18 години от атентатите на 11 септември 2001 \r\n \r\n*** \r\n  Демонстрация за каталунска независимост \r\n \r\n*** \r\n  Ежегоден икономически и екологичен форум на ОССЕ \r\n \r\n*** \r\n  Японският премиер обявява новия състав на кабинета си \r\n \r\n*** \r\n  Визита на новия латвийски президент Егилс Левиц \r\n \r\n*** \r\n  Ангела Меркел ще представи бюджета в Бундестага \r\n \r\n*** \r\n  Среща на Сергей Лавров с молдовския външен министър Нику Попеску \r\n \r\n*** \r\n  Реч на бразилския външен министър \r\n \r\n*** \r\n  Среща за обсъждане на проблемите на бежанците от Сахел \r\n \r\n*** \r\n   46 години от преврата на Аугусто Пиночет", "date": "2019.09.10", "title": "Предстоящи международни събития за 11 септември  (Агенция \"Фокус\")"}
{"url": "http://www.focus-news.net/news/2019/09/10/2697323/sofiya-spryano-e-dvizhenieto-na-tramvaite-v-rayona-na-ul-alabin-i-pred-sgradata-na-sadebna-palata-poradi-protestni-deystviya.html", "text": "Спряно е движението на трамваите в района на ул. „Алабин“ и пред сградата на Съдебна палата поради протестни действия. Това съобщиха от пресцентъра на  Столична община . Трамваите от линии 4, 12 и 18 са пренасочени по ул. „Алабин“, бул. „Христо Ботев“, Централна гара и по маршрутите си двупосочно.", "date": "2019.09.10", "title": "София: Спряно е движението на трамваите в района на ул. „Алабин“ и пред сградата на Съдебна палата поради протестни действия"}
{"url": "http://www.focus-news.net/news/2019/09/10/2697302/toma-bikov-gerb-otnosheniyata-na-balgariya-sas-saedinenite-shtati-i-rusiya-sa-dobri.html", "text": "Отношенията на България със Съединените щати и Русия са добри. Това заяви на пресконференция народният представител от ПГ на ГЕРБ Тома Биков, предаде репортер на  Агенция „Фокус“ . „Това, че неправителствени организации имат своя дейност, дали са американски, проамерикански или финансирани от американски фондове . Дали са проруски не означава, че отношенията на България с тези страни са лоши“, обясни Биков. „Това, че американски неправителствени организации всеки ден атакуват правителството не означава, че отношенията между България и Америка са в лошо състояние“, каза още Биков. Според него същото важи и за представителите на една неправителствена организация, за която е убеден, че една голяма част от хората, нямат изобщо представа арестуваните какво са правили. Това, че тя е водила своята културна политика или понякога нейни представители са изразявали несъгласие с правителството, не означава, че българо-руските отношения са поставени под въпрос\", посочи още той. „Напротив, през последните месеци и години смятаме, че българо-руските отношения се развиват в положителна посока. Работи се по общи проекти и работата продължава. Става въпрос за конкретни личности, които са влезли в нерегламентирани контакти и са нарушили една граница, която е доста сериозна и е свързана с националната сигурност\", коментира Тома Биков.  \r\nВиолета СИМЕОНОВА", "date": "2019.09.10", "title": "Тома Биков, ГЕРБ: Отношенията на България със Съединените щати и Русия са добри"}
{"url": "http://www.focus-news.net/news/2019/09/10/2697326/tass-poslanikat-na-rusiya-v-belgrad-napomni-za-amerikanskite-bombardirovki-na-yugoslaviya.html", "text": "Руският посланик в Сърбия Александър Боцан-Харченко напомни на САЩ за агресията срещу Югославия, убийството на хора и бомбардировките с обеднен уран. Това се казва в коментар на дипломата, публикуван във вторник в отговор на думите на специалния представител на САЩ за Балканите Матю Палмър, цитиран от  ТАСС .  \r\n\"Изявлението на специалния представител на държавния секретар на САЩ за Западните Балкани Матю Палмър, че Русия би искала да вижда Балканите като нестабилен регион, е смущаващо и унищожително. Очевидно признаците на подкрепа за стабилността са военна агресия срещу суверенна държава, убиване на хора, унищожаване на инфраструктура, замърсяване с обеднен уран. Или разчленяването на държави, разделението на народите, живеещи в една общност, или налагането на избор в полза на членството в НАТО, противно на волята и решенията на законодателите и правителствата, или героизирането на злодей  и низвергването на патриоти и герои, фалшифициране на историята \"- се казва в коментар, публикуван от пресслужбата на руската дипломатическа мисия в Белград. \r\nБоцан-Харченко отбеляза, че единственият аргумент на американския политик са неоснователни обвинения в опита на Русия да организира „преврат“ в Черна гора, въпреки факта, че „стратегията на Вашингтон за укрепване на стабилността чрез антиконституционен преврат е очевидна и добре известна“. \"Коментарът на Палмър дори не съответства на здравия разум: защо Русия ще се нуждае от нестабилност и недоверие в региона, след като нейни водещи компании изпълняват мащабни, съвременни, дългосрочни проекти тук, заедно със Сърбия?\" - пита дипломатът. \r\n \r\n  Юлиян Марков", "date": "2019.09.10", "title": "ТАСС: Посланикът на Русия в Белград напомни за американските бомбардировки на Югославия"}
{"url": "http://www.focus-news.net/news/2019/09/10/2697327/kardzhali-obshti-deystviya-sreshtu-osiguritelnite-izmami-predvizhda-knsb-v-dvustranno-sporazumenie-koeto-podgotvya-s-glavna-prokuratura.html", "text": "Общи действия срещу осигурителните измами предвижда КНСБ в двустранно споразумение, което подготвя с Главна прокуратура. Това съобщи на пресконференция в Кърджали президентът на КНСБ Пламен Димитров, предаде кореспондент на  Радио „Фокус“ . \r\nКато част от кампанията на синдиката „Сивото убива”, Пламен Димитров каза още, че са събрани данни за нивото на сивата икономика в България, въз основа на които е изготвена визията и предложенията на КНСБ за справяне с нея. Около 21 % от българската икономика може да се каже, че е близо до определението „сива”, това означава, че към 23 милиарда лева годишно се въртят от нея. Сивият сектор за района на Кърджали се определя на 16-17 процента, предимно в шивашкия сектор, ресторантьорство, търговия и ремонт на коли втора употреба и части за тях. Всеки работник или клиент може да подаде сигнал за некоректни практики на работодатели и фирми по системата VOX. Доходите в Кърджалийска област, в сравнение с тези в по-индустриално развитите централни райони на страната, са значително по-ниски, което е общо състояние в периферните части на страната, според профсъюзните лидери на Кърджали и на КНСБ.   \r\nДарина ДЕЕНИЧИНА", "date": "2019.09.10", "title": "Кърджали: Общи действия срещу осигурителните измами предвижда КНСБ в двустранно споразумение, което подготвя с Главна прокуратура"}
{"url": "http://www.focus-news.net/news/2019/09/10/2697329/api-dvizhenieto-po-pat-ii-71-silistra-dobrich-v-rayona-na-s-bogorovo-e-vremenno-ogranicheno-poradi-katastrofa.html", "text": "Движението по път II-71 Силистра – Добрич в района на с. Богорово е временно ограничено поради ПТП. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут през Богорово – общински път покрай с. Попкралево – Войново и обратно.", "date": "2019.09.10", "title": "АПИ: Движението по път II-71 Силистра – Добрич в района на с. Богорово е временно ограничено поради катастрофа"}
{"url": "http://www.focus-news.net/news/2019/09/10/2697324/sport-ispaniya-otstrani-polsha-na-chetvartfinalite-s-9078.html", "text": "Баскетбол: Испания достигна до полуфиналите на световното първенство по баскетбол в Китай, след като се наложи над отбора на Полша с 90:78 във втория мач от програмата на четвъртфиналите. В полуфиналите Испания ще играе с победителя от мача между Австралия и Чехия в сряда, а евентуален  успех ще ги приближи до втора световна титла след  2006 година. По-рано Аржентина също се класира за полуфиналите след победа с 97:87 над Сърбия.", "date": "2019.09.10", "title": "Спорт: Испания отстрани Полша на четвъртфиналите с 90:78"}
{"url": "http://www.focus-news.net/news/2019/09/10/2697328/sliven-shofyorite-da-karat-vnimatelno-po-kotlenski-prohod-zaradi-remonti.html", "text": "Трафикът по пътищата в Сливенско е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  Областно пътно управление . \r\nЗатворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС по път II-48 Омуртаг – Котел – път I-7 в района на с. Градец от км 53+800 до км 55+200 движението се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът на ограничението е до 30.09.2019 г. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30.11.2019 г.; \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31.10.2019 г.", "date": "2019.09.10", "title": "Сливен: Шофьорите да карат внимателно по Котленски проход заради ремонти"}
{"url": "http://www.focus-news.net/news/2019/09/10/2697320/predsedatelyat-na-parlamenta-tsveta-karayancheva-noviyat-ni-resor-v-ek-e-mnogo-vazhen-i-golyam.html", "text": "Много се радвам, че днес съм тук и моето посещение съвпада с избора на ресор на еврокомисар, а това е много важен и голям ресор. Това каза председателят на Народното събрание Цвета Караянчева по време на изявление в Европейския парламент, предаде специалният пратени на  Агенция „Фокус“  в Брюксел. „Това е отношение към България и към г-жа Габриел персонално, защото тези два ресора са били разделени, а сега вече е мегаресор с две големи дирекции и изключително голям бюджет“, добави Караянчева. Тя добави, че иновациите са бъдещето. „Иновациите, образованието, младите хора, това е едно продължение на нейния ресор и аз съм убедена, че тя ще се справи“. Председателят на Народното събрание пожела успех на българския еврокомисар в работата й по новия ресор.  \r\nТеодора ПАВЛОВА", "date": "2019.09.10", "title": "Председателят на парламента Цвета Караянчева: Новият ни ресор в ЕК е много важен и голям"}
{"url": "http://www.focus-news.net/news/2019/09/10/2697335/predstoyashti-sabitiya-v-stranata-za-11-septemvri-agentsiya-fokus.html", "text": "От 17.00 часа на „Дондуков“ 2 президентът Румен Радев ще се срещне с министъра на външните работи на Гърция Николаос Дендиас. \r\n \r\n*** \r\n \r\nОт 09:00 часа ще се проведе заседание на Народното събрание. \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 11:50 часа в МВнР вицепремиерът и министър на външните работи Екатерина Захариева ще приеме министъра на външните работи на Република Гърция Николаос Дендиас. \r\n \r\n*** \r\n \r\nОт 9.00 часа ПП ВМРО ще се регистрира в ЦИК за участие в местните избори на 27 октомври. \r\n \r\n*** \r\n \r\nОт 11.30 часа в Клуба на народния представител в Народното събрание ще бъде представен сборник с неизвестни спомени и изследвания за Николай Хайтов. \r\n \r\n*** \r\n \r\nОт 14:00 часа на ул. „Ал. Екзарх“ 44 ще бъде официално открита реновираната сграда на Пета районна служба по пожарна безопасност и защита на населението. \r\n \r\n*** \r\n \r\nОт 14.00 часа в Литературен клуб „Перото“ в НДК ще се проведе дискусия на тема „Консервативни ли са българите? 30 години след 1989 г.“ \r\n \r\n*** \r\n \r\nОт 15:00 часа пред Народното събрание ще се проведе протест на медицинските сестри.  \r\n \r\n*** \r\n \r\nОт 16.00 часа в залата на „Позитано“ №20, етаж 1, ще се проведе заседание на Градската конференция на Софийската организация на БСП. \r\n \r\n*** \r\n \r\nОт 18:00 часа, във фоайето пред зала „София“ на Столична библиотека, ще се състои изложба на маски от колекцията на Театър Но „Ямамото“ и икебана от школата „Кагецу“. \r\n \r\n*** \r\n \r\nОт 18:00 часа в Театър „Българска армия“, зала „Миракъл“, ще се състои представяне на книгата на проф. Валентин Мутафчиев - книга „Гражданин с безсмислен вот“. \r\n \r\n*** \r\n \r\nОт 18.30 часа ще се състои откриването на първата динамична изложба в Галерия Сердика на Женски пазар. \r\n \r\n*** \r\n \r\n \r\nОт 11.00 часа в Апелативен съд – Бургас председателят на Апелативен съд – Бургас - съдия Деница Вълкова ще проведе редовния брифинг с журналисти. Темата на срещата е процедурата за определяне на съдебни заседатели за мандат 2020 г.  – 2024 г. за бургаски съдебен район. \r\n \r\n*** \r\n \r\n \r\nОт 18.00 часа в зала 110 на БСУ ще се проведе демоурок по програмиране . \r\n \r\n*** \r\n \r\nОт 18.30 часа в Еврейския културен дом на ул. „Митрополит Симеон” № 24, ще се проведе концерт на староеврейски език.  \r\n \r\n*** \r\n \r\nOт 13.30 часа, в Юнашкия салон във Варна ще се проведе информационна среща, на която ще бъде разяснено как варненски културни институции могат да кандидатстват за финансиране по Програмата „Културно предприемачество, наследство и сътрудничество“ по Финансовия механизъм на Европейското икономическо пространство. В събитието ще се включи зам.-министърът на културата Амелия Гешева. \r\n \r\n*** \r\n \r\nОт 17.30 часа от Детски кът- Варна ще започне карнавално шествие По случай 15-тото издание на Световен Фестивал на Анимационния Филм, Детски кът-Варна \r\n \r\n*** \r\n \r\nОт 14.00 ч. кметът на общината Огнян Ценков ще направи обиколка на асфалтирани през месец септември междублокови пространства в жилищни комплекси \r\n \r\n*** \r\n \r\nОт 17.30 часа в залата на Община Дупница ще се проведе публично обсъждане на отчета за изпълнение на Общинския бюджет за 2018 година. \r\n \r\n*** \r\n \r\n \r\nОт 11.00 часа  пред Костницата в Скобелев парк музей ще се проведе отбелязване на 142 години от Третия кървав щурм за освобождението на Плевен. \r\n \r\n*** \r\n \r\n \r\nОт 11:30 часа в залата на отдел „Държавен архив” – Плевен, ул. „Стоян Заимов” № 3 ще се проведе пресконференция, организирана от отдел „Държавен архив“ – Плевен, при дирекция „Регионален държавен архив“ – Монтана, с участието на доц. д-р Михаил Груев – председател на Държавна агенция „Архиви” за стартиране и представяне на проект „Позитивни спомени от старите негативи“.  \r\n \r\n*** \r\n \r\nВ 09.30 часа в зала 1 на Окръжния съд ще се проведе заседание по делото срещу Халина М.-П., обвинена в това, че е избегнала установяването и плащането на данъчни задължения по ЗДДС в особено големи размери – 469 275 лв. \r\n \r\n \r\n*** \r\n \r\nВ 10.00 часа в зала 5 на Окръжния съд ще се проведе заседание по делото срещу Симеон П. и Явор Ч., обвинени в притежание и разпространение на високорискови наркотични вещества.  \r\n \r\n*** \r\n \r\nВ 10.00 часа в долно фоайе на Драматичен театър-Пловдив ще се проведе пресконференция за 23-ото издание на Есенния театрален фестивал \"Сцена на кръстопът\".  \r\n \r\n \r\n*** \r\n \r\nОт 10.00 часа в сградата на Регионална дирекция „Пожарна безопасност и защита на населението“ на ул. „Преслав“ ще се състои официално отдаване на почит към паметта на загиналите при изпълнение на служебните си задължения пожарникари и поднасяне на венец пред паметната плоча. \r\n \r\n*** \r\n \r\nОт 10.30 часа в пресклуба на БТА адв. Георги Колев от Земеделски съюз \"Ал. Стамболийски\" ще представи кандидатът за кмет за предстоящите местни избори за район \"Източен\".  \r\n \r\n \r\n*** \r\n \r\nВ 11.00 часа пред сцената на FLUCA ще се състои пресконференция по повод XIV-то издание на НОЩ Пловдив с неговите събития, лица и партньори. В присъствието на организатори, партньори и артисти. \r\n \r\n \r\n*** \r\n \r\nВ 11.00 часа на ул. “Любен Каравелов” 26 ще се състои откриването на нов корпус на Медицинския университет.  \r\n \r\n \r\n*** \r\n \r\nВ 15.00 часа в зала 5 на Окръжния съд ще се проведе заседание по делото срещу Димитър Ш. , обвинен в притежание с цел разпространение на високорискови наркотични вещества  \r\n \r\n*** \r\n \r\nОт 9.00 часа в зала \"Панорама\", ще се проведе извънредно заседание на Общинския съвет. \r\n \r\n*** \r\n \r\nОт 11.00 часа в село Дебелт ще се състои представяне на проекта \"Древен шепот - креативен отзвук“. \r\n \r\n*** \r\n   \r\nОт 10.00 часа в зала 203 на Общината ще се проведе редовен брифинг.  \r\n \r\n*** \r\n   \r\nОт 11.30 часа в Националния пресклуб на БТА ще се състои пресконференция на ръководството на „Фикосота“.", "date": "2019.09.10", "title": "Предстоящи събития в страната за 11 септември (Агенция „Фокус“)"}
{"url": "http://www.focus-news.net/news/2019/09/10/2697333/varna-21-parvoklasnitsi-shte-prekrachat-uchilishtniya-prag-na-16-ti-septemvri-vav-vetrino.html", "text": "През новата учебна година в единственото училище на територията на Община Ветрино ще се обучават 21 първокласници. Това каза в интервю за  Радио „Фокус“ – Варна  кметът д-р Димитър Димитров. По думите му, за учебната 2019 – 2020 година в училище „Христо Ботев“ в селото ще се обучават общо 309 ученици от 1-ви до 12-ти клас. Те ще бъдат разпределени в 15 паралелки. От тях 252-ма са учениците, които ще пътуват от населени места в общината. Децата и младежите, които ще се обучават в 3-ти, 4-ти и 10-ти клас ще са разпределени в две паралелки. Общият брой на децата в детските градини е 101. Всички ученици, както и децата от подготвителните групи са снабдени с учебни помагала. Те са доставени още през месец август. Учебното заведение е обезпечено с педагогически и непедагогически персонал. Преди 16-ти септември, когато тази година се пада първият учебен ден, във Ветрино ще бъде извършено опресняване на маркировката на пешеходните пътеки, каза още д-р Димитров. По думите му, ако има нужда ще се подменят и пътните знаци. \r\nДиана СТОЕВА", "date": "2019.09.10", "title": "Варна: 21 първокласници ще прекрачат училищния праг на 16-ти септември във Ветрино"}
{"url": "http://www.focus-news.net/news/2019/09/10/2697330/ruse-shofyor-na-lek-avtomobil-e-zaginal-na-myasto-sled-kato-se-e-blasnal-s-tir-sled-razklona-za-pleven-v-selo-peychinovo.html", "text": "Шофьор на лек автомобил е загинал на място след сблъсък с ТИР след разклона за Плевен в село Пейчиново. Това съобщиха за  Агенция „Фокус“   от пресцентъра на МВР. Инцидентът се е случил малко преди 16:00 часа , когато лек автомобил се е блъснал в тир. Водачът на лекият автомобил е загинал на място. Образувано е досъдебно производство, извършва се оглед и всички процесуални следствени действия, които трябва да бъдат извършени. \r\nБояна МАРКОВА", "date": "2019.09.10", "title": "Русе: Шофьор на лек автомобил е загинал на място след като се е блъснал с ТИР след разклона за Плевен в село Пейчиново"}
{"url": "http://www.focus-news.net/news/2019/09/10/2697332/predsedatelyat-na-parlamenta-tsveta-karayancheva-otkri-izlozhba-v-ep-posvetena-na-140-ata-godishnina-ot-uchreditelnoto-sabranie-i-priemaneto-na-tarnovskata-konstitutsiya.html", "text": "Председателят на парламента Цвета Караянчева откри изложба в ЕП, посветена на 140-ата годишнина от Учредителното събрание и приемането на Търновската конституция, предаде специалният пратеник на  Агенция „Фокус“  в Брюксел. Началото на официалната церемония бе дадено и от председателя на Европейския парламент Давид Сасоли. На откриването присъстваха и български евродепутати, сред които Ангел Джамбазки, Александър Йорданов, Емил Радев, Андрей Новаков, Андрей Ковачев, Eва Майдел, Илхан Кючук и други. Караянчева показа изложбата на Давид Сасоли, като насочи вниманието му към фотография на първия министър-председател на страната и разказа исторически факти около приемането на Търновската конституция.  \r\n “Фокус“ припомня: Изложбата беше показвана в цялата страна и е част от програмата за 140 години от Учредителното Народно събрание. Кулминацията на честванията беше във Велико Търново. Тя беше представена в областните градове в страната, едновременно в Северна и Южна България. В пътуващата изложба са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват.", "date": "2019.09.10", "title": "Председателят на парламента Цвета Караянчева откри изложба в ЕП, посветена на 140-ата годишнина от Учредителното събрание и приемането на Търновската конституция"}
{"url": "http://www.focus-news.net/news/2019/09/10/2697334/cnn-dzhon-boltan-e-podal-ostavka-po-nastoyavane-na-donald-tramp.html", "text": "Президентът Доналд Тръмп заяви във вторник, че е помолил съветника по националната сигурност Джон Болтън да подаде оставка, като отбелязва, че „категорично не е съгласен с много от неговите предложения, както и другите в администрацията“, предава  CNN \r\n\"Информирах Джон Болтън снощи, че услугите му вече не са необходими в Белия дом. Не бях съгласен категорично с много от неговите предложения, както и другите в администрацията и затова помолих Джон за оставката му, която ми бе връчена \"тази сутрин\", написа Доналд Тръмп в социалната мрежа „Туитър“. \"Благодаря на Джон много за неговата служба. Ще назнача нов съветник по национална сигурност следващата седмица\", добави той. \r\nНовината дойде само един час след като пресслужбата на Белия дом заяви, че Болтън трябва да се яви на брифинг във вторник заедно с държавния секретар Майк Помпео и министъра на финансите Стивън Мнучин. \r\n \r\n  Юлиян Марков", "date": "2019.09.10", "title": "CNN: Джон Болтън е подал оставка по настояване на Доналд Тръмп"}
{"url": "http://www.focus-news.net/news/2019/09/10/2697325/toma-bikov-gerb-serioznite-hora-v-bsp-smyatam-che-otsenyavat-tozi-resor-kato-silen-i-kato-vazmozhnsot-za-balgariya.html", "text": "Сериозните хора в  БСП смятам, че оценяват този ресор като силен и като възможност за България. Това заяви на пресконференция Тома Биков, народният представител от ПГ на ГЕРБ, предаде репортер на  Агенция \"Фокус\" . \"Аз не знам за кое БСП говорите, явно сме чули различни БСП-та. Чух г-жа Деница Златева, която твърди, че ресорът е трети по значимост при нашите съседи, че можело да вземем и по-добър\", добави народният представител на ГЕРБ. \"Тези, които твърдят, че това е слаб ресор, значи твърдят, че образованието, науката, иновациите, ако искате и изкуственият интелект, който попада в  този ресор, младежта, че това са някакви слаби теми\", обясни Биков. \"Пак повтарям тези теми бяха приоритет и на българското председателство, наред с Западните Балкани. Просто Западните Балкани беше най-силният, най-много се чу, но всички тези неща бяха приоритет за председателството и смятам че те дойдоха съвсем логично при нас и не мисля че това е слаб ресор\", коментира още Тома Биков. \"Ако някой смята че г-жа Мария Габриел отговаря за киберсигурността на НАП, значи не разбира нито от НАП, нито от киберсигурност, нито от европейска комисия и отношения\", каза още той. \"Тук става въпрос за една обща политика г-жа Габриел доста безпроблемно се приема в Европейската комисия, след нейния мандат като европейски комисар. Ресора, който получава е изключително важен, представете си го в България. Кои министерства са от тези на образованието ли, на младежките политики. Има буквално постижение по време на председателството в тези теми, пробиви в европейската политика и това се приема добре от Европа и се гласува доверие на България да осъществява политики в тези области\", допълни още Биков \r\nНародният представител от ПГ на ГЕРБ Спас Гърневски комнетира, че да получиш ресор в Европа за младежта и иновациите, това е една голяма отговорност. \"Това показва, че България има голямото европейско доверие с младите хора и с всичко свързано с този ресор да работи за бъдещето на Европа. България е част от това бъдеще, България не е сърцето на Европа, но е част от нейното сърце и този ресор го доказа\", обясни Гърневски. \r\nВиолета СИМЕОНОВА", "date": "2019.09.10", "title": "Тома Биков, ГЕРБ: Сериозните хора в  БСП смятам, че оценяват този ресор като силен и като възможност за България"}
{"url": "http://www.focus-news.net/news/2019/09/10/2697338/sofiya-protest-sprya-dvizhenieto-na-tramvaite-po-ul-graf-ignatiev-i-na-avtomobilite-na-ul-solunska.html", "text": "Протест спря движението на трамваите по ул. \"Граф Игнатиев\" и на автомобилите на ул. \"Солунска\", предаде репортер на  Агенция \"Фокус\" . В района е засилено полицейското присъствие. \r\nДвница КИТАНОВА", "date": "2019.09.10", "title": "София: Протест спря движението на трамваите по ул. \"Граф Игнатиев\" и на автомобилите на ул. \"Солунска\""}
{"url": "http://www.focus-news.net/news/2019/09/10/2697339/afp-velikobritaniya-obvini-iran-v-narushenie-na-garantsiite-za-osvobodeniya-tanker.html", "text": "Великобритания обвини Иран във вторник, че е нарушил уверенията, че танкерът, задържан край Гибралтар по-рано тази година, няма да транспортира нефт до Сирия и извика иранския посланик в Лондон, за да му отправи официален протест, предава  AFP . \r\n\"Вече е ясно, че Иран е нарушил тези уверения и че петролът е бил прехвърлен в Сирия на престъпния режим на президента Башар Асад\", заяви външното министерство. \r\nТой заяви, че Великобритания ще повдигне въпроса пред Организацията на обединените нации, като външният министър Доминик Рааб предупреди, че това е част от \"модел на поведение ... предназначен да наруши регионалната сигурност\". \r\n\"Искаме Иран да се върне от изолация, но единственият начин да го направи е да държи на думата си и да спазва международната система, основана на правилата\", каза той. \r\n \r\n  Юлиян Марков", "date": "2019.09.10", "title": "AFP: Великобритания обвини Иран в нарушение на гаранциите за освободения танкер"}
{"url": "http://www.focus-news.net/news/2019/09/10/2697336/sport-angliya-priema-kosovo-ot-2145-v-sauthemptan.html", "text": "Футбол: Англия приема в 21:45 на стадион \"Сейнт Мери\" в Саутхемптън Косово в двубой от квалификационна Група А за Евро 2020 година. Ако не загуби, Англия ще запише десет години от последното си поражение в квалификации за голям турнир. Последната загуба на \"трите лъва\" в подобен двубой е на 10 октомври 2009 година, когато англичаните загубиха с 0:1 от Украйна в квалификация за Мондиал 2010. Оттогава Англия не е губила нито една от 41 квалификационни срещи, които представителния тим на страната е изиграл.", "date": "2019.09.10", "title": "Спорт: Англия приема Косово от 21:45 в Саутхемптън"}
{"url": "http://www.focus-news.net/news/2019/09/10/2697331/izvestiya-moskva-e-obezpokoena-ot-arestite-v-balgariya.html", "text": "Москва е обезпокоена от арестите в България, пише руският вестник  “Известия“ \r\nРусия изпрати искане до българското външно министерство за установяване на причината за задържането на трима членове на движение „Русофили“ - председателя на организацията Николай Малинов, неговия заместник Милен Чакъров и секретаря Юрий Борисов. Това заяви на  \"Известия\" ръководителят на комисията по външни работи на Съвета на Федерацията Константин Косачов. Според него нападението над приятелите на Русия в България може да бъде свързано с изложба, посветена на 75-годишнината от освобождението на републиката от нацистите. Възможно е това да са части от една антируска кампания, предположи сенаторът. Руското посолство заяви пред \"Известия\", че наблюдават ситуацията, но сред задържаните няма руски граждани. \r\nНа 9 септември Юрий Борисов, секретар на Българското национално движение „Русофили“, бивш главен редактор на вестник „Дума“, беше задържан по подозрение в шпионаж. Първи за това съобщи българският министър на вътрешните работи Младен Маринов, без да разкрива в какво е обвинен задържаният. В редица медийни съобщения се появи информацията, че Юри Борисов има руско гражданство. Руското посолство в София обаче заяви пред \"Известия\", че нямат такава информация. \r\n\"Няма официална позиция на руското посолство по този въпрос. Не сме получили никакви искания от Юрий Борисов да му предоставим помощ, тъй като задържаният е български гражданин\", каза дипломатическата мисия. \r\nТе обаче отбелязаха, че внимателно наблюдават ситуацията. \r\nВ допълнение към ареста на Юрий Борисов, властите започнаха да преследват други членове на русофилското движение. Николай Малинов и заместникът му Милен Чакъров бяха отведени за разпит, като според информациите са обвинени в шпионаж. \r\nКонстантин Косачов заяви пред \"Известия\", че Москва е загрижена за действията на българските власти. Но е рано да се правят изводи, тъй като подробностите все още не са ясни. \r\n„Все още не сме наясно какви искове се предявяват срещу задържаните, така че не бих бързал да изграждам някакви логични, камо ли юридически заключения по отношение на България“, каза сенаторът. „Необходимо е време, за да разберем по-добре подробностите за случващото се, надявам се това да е въпрос на следващите часове. Ние направихме справки чрез Министерството на външните работи на страната, очакваме да получим по-подробна информация за задържанията. След това ще решим за по-нататъшни стъпки. \r\nПолитикът със съжаление призна, че в България има много силни политици, които не искат сближаването между Москва и София. Според него обаче в последно време отношенията между двете страни вървят нагоре. България очевидно се е научила от собствения си тъжен опит, когато напълно безмълвно се поддаде на натиска на американците и техните съюзници в Европа и фактически блокира проекта „Южен поток“, така да се каже, прострелвайки се в крака, каза Константин Косачов. Сега българите активно лобират за възобновяване на проекта за изграждане на газопровода, въпреки че все още нищо конкретно не е решено. \r\n„Ясно е, че подобни положителни тенденции ще срещнат съпротивата на онези, които биха искали да задържат България на най-антируски позиции. Мисля, че агресивната реакция на София към изложбата в чест на 75-годишнината от освобождението на страната от нацистите е свързана с това. Това може да обясни и настоящата атака срещу приятелите на Русия в България“, заяви Косачов. \r\n \r\n  Юлиян Марков", "date": "2019.09.10", "title": "„Известия“: Москва е обезпокоена от арестите в България"}
{"url": "http://www.focus-news.net/news/2019/09/10/2697342/prof-nikolay-radulov-ekspert-po-sigurnost-shpionskiyat-skandal-e-chast-ot-strategiyata-predi-mestnite-izbori.html", "text": "Шпионският скандал е част от стратегията преди местните избори. Това каза в предаването  „Това е България“  на  Радио „Фокус“  експертът по национална сигурност проф. Николай Радулов. По думите му след този шпионски скандал ще последва друг, а шпионинът ще бъде освободен без последствия. „Това е поредната политическа раздувка, която ще продължи два месеца, ще има някакво обвинение, ще се отиде на съд и тогава ще стане ясно, дали е шпионаж или сделка“, обясни експертът. Според проф. Радулов в света няма случай на установен шпионин, който е арестуван. „Шпионите са следени. Николай Малинов няма никакъв достъп до секретите на държавата. Каква информация би могъл той да изнесе, за да застраши сигурността на България? Той би могъл да разкаже само впечатления. Малинов открито показва любовта си към Русия, но много ме съмнява дали би могъл да се за занимава с шпионска дейност. Шпионинът прикрива пристрастията си. За шпионин говорим когато става дума за разузнаване, а ако това са руски организации, то тогава няма шпионин. Половината търговски организации у нас са произхождали от чужди такива - да въртят пари, да правят софтуер. Русия да пере в България пари звучи глупаво. Дали това не е поредната пропаганда?“, каза още проф. Радулов. Според експерта информацията за намерения документ също не звучи правдоподобно. „Никой не остава докладни, за да може някои да ги намери“, категоричен е проф. Радулов. По думите му МВР няма отношение към скандала. „Не е ясно участието на Младен Маринов. По-добре да не се занимава с тази работа“, допълни още проф. Николай Радулов.", "date": "2019.09.10", "title": "Проф. Николай Радулов, експерт по сигурност: Шпионският скандал е част от стратегията преди местните избори"}
{"url": "http://www.focus-news.net/news/2019/09/10/2697340/predsedatelyat-na-ep-david-sasoli-evropeytsite-tryabva-da-pokazhem-che-demokratichnite-tsennosti-i-svobodata-sa-savmestimi.html", "text": "Европейците трябва да покажем, че демократичните ценности и свободата са съвместими. Това каза председателят на Европейския парламент Давид Сасоли след откриването на изложба в ЕП, посветена на 140-ата годишнина от Учредителното събрание и приемането на Търновската конституция, предаде специалният пратеник на  Агенция „Фокус“  в Брюксел. „Това е първата изложба, която откривам от встъпването си в длъжност и съм изключително щастлив, че откривам изложба, посветена на създаването на европейска конституция“, добави Сасоли. Той посочи някои от проблемите на държавите-членки на ЕС и призова към засилване на взаимоотношенията между страните. „28-те държави-членки на Съюза са изградили своята свобода и независимост, но сега трябва тези 28 държави, както и други, които ще се присъединят към тях, да изградят нашата независимост като европейци. Можем да постигнем това единствено и само ако установим много силни взаимоотношения между парламентите си. Правителствената са важни, много са важни и държавните институции, но парламентите са в основата на демократичния живот в страните ни. Затова трябва много да се гордеем с тези домове на демокрацията. Дължим много на бащите-основатели на България, както и на всички онези, които са дали импулс за развитието на демократичните ни държави.“, каза още Сасоли.  \r\nТеодора ПАВЛОВА", "date": "2019.09.10", "title": "Председателят на ЕП Давид Сасоли: Европейците трябва да покажем, че демократичните ценности и свободата са съвместими"}
{"url": "http://www.focus-news.net/news/2019/09/10/2697343/daily-sabah-turtsiya-mozhe-da-se-nalozhi-da-izprati-bezhantsi-v-evropa.html", "text": "Турция може да се наложи да изпрати бежанци в Европа, пише англоезичното издание на турският вестник  Sabah  в материал, представен без редакторска намеса. \r\nНикой политик от Европа не може да каже нищо на Турция за бежанците. И все пак последните изявления на Гърция са доста глупави. Правителството на Гърция направи изявления, които ще разстроят турския народ, въпреки че Анкара ясно заяви, че е направила сметки и може да се окаже в тежко положение по отношение на бежанците в бъдеще. Ако лодките на турската брегова охрана не патрулираха в Егейско море, дори не искам да мисля каква би била ситуацията в Гърция. Въпреки това безразличието на Европейския съюз по отношение на бежанците и зоната за сигурност в Сирия, съчетано с неблагодарността на Гърция, когато трябва да бъде благодарна, ще се окаже доста скъпо и за Европа, и за Гърция. \r\nНека припомним на всички, че броят на сирийските бежанци в Турция набъбна с 10 466 към 15 август 2019 г., в сравнение с предходния месец и сега наброява 3 649 750 души. \r\nОколо 1 977 562 от тези бежанци са мъже, а 1 672 188 жени. С тези числа Турция вече е запълнила капацитета за бежанци, които може да  настани. Не може да приема повече бежанци. \r\nТурция не може да бъде класифицирана като богата страна като някои от държавите от ЕС. Гражданите на Република Турция не са толкова богати, колкото някои граждани на ЕС. Въпреки това те са споделили всичко, което имат, с бежанците. Години наред ги подкрепяха и приемаха в своите градове и села. \r\nОбаче сега казват „достатъчно“. Защото те виждат, че ЕС не спазва обещанията, които е дал на Турция по този въпрос. Всеизвестен факт е, че ЕС не е изпратил общата сума пари, която е обещал. ЕС не спазва изискванията на подписания с Турция договор за бежанците. \r\nВ допълнение, ЕС открито подкрепя определени терористични организации, които са филиал на ПКК в Сирия, като Отрядите за народна самоотбрана (YPG). Тези терористични организации работят съвместно с „Ислямска държава“ и сирийския режим, който потиска хората и ги кара да напуснат страната си. ПКК с подкрепата на САЩ се опитва да завземе северната част на Сирия и нейните представители в Сирия, а YPG потиска и избива хората, живеещи в този район. От една страна съществуват силите на режима в Сирия, а от друга терористични организации като YPG нападат хората, така че те да напускат Сирия. \r\nТурските граждани с право казват \"достатъчно\", тъй като виждат безотговорността на ЕС. От години Турция отправя призиви за създаване на зона за сигурност в Сирия, която да позволи на бежанците да живеят там под защита и в хуманни условия. Но за съжаление нито ЕС, нито САЩ до този момент не са направили нищо по този въпрос. Всъщност те винаги са блокирали Турция. \r\nВ тази ситуация, ако Турция трябва да отвори своите граници и Егейско море, народите на ЕС трябва да знаят, че самият ЕС и правителствата на страните членки са виновни. \r\nНаистина се чудя какво ще направи ЕС, когато бъде нападнат от потока от хиляди бежанци. Ще открият ли войниците огън по бежанците по тези граници? Гръцките войници са използвали подобни методи понякога. Опитите им да спрат лодки, превозващи хора да стигнат до Гърция, чрез пробиване на дупки в тях са документирани с камери. Гледахме. Чудя се какво ще направят хората, които причиняват това на няколко бежанци на хиляди от тях. \r\nТурция не отправя заплахи по този въпрос. На Турция просто не й остава нищо, което може да направи, за да помогне. \r\nИли в северната част на Сирия ще бъде създадена голяма зона за сигурност за бежанци и бежанците ще могат да живеят там или ще мигрират в Европа. \r\nНай-добрият интерес на Европа би бил да се вземат сериозно предупрежденията на президента Реджеп Тайип Ердоган по този въпрос. Хората, живеещи в Турция, вече нямат търпение за тази злоупотреба. \r\nЗа гражданите на Република Турция и ЕС най-правилното решение би било да се позволи на бежанците да живеят в зоната за сигурност. В противен случай предстои хаос и бедствие за всички. \r\n \r\n  Юлиян Марков", "date": "2019.09.10", "title": "Daily Sabah: Турция може да се наложи да изпрати бежанци в Европа"}
{"url": "http://www.focus-news.net/news/2019/09/10/2697337/predsedatelyat-na-parlamenta-tsveta-karayancheva-poukite-ot-tarnovskata-konstitutsiya-mogat-da-badat-prilozhimi-navsyakade.html", "text": "Поуките от Търновската конституция могат да бъдат приложими навсякъде, в нея основната тема е свободата, можем да се поучим от предците си и в името на национално отговорните теми да бъдем заедно. Това каза председателят на парламента Цвета Караянчева след откриването на изложба в ЕП, посветена на 140-ата годишнина от Учредителното събрание и приемането на Търновската конституция, предаде специалният пратеник на  Агенция „Фокус“  в Брюксел.  \r\nПредседателят на Народното събрание започна с историческа препратка, че преди 140 години, само няколко месеца след Освобождението, представители на българския народ се събират в Търново. \"Това е през 1879 година. С една единствена задача – да създадат Конституция. Има схващане в България, че нашите първи политици не били много добре подготвени политически, не водели много професионални политически дебати, но това съвсем не е така. Вие можете да се убедите като погледнете дневниците на Учредителното събрание. Една част от учредителите са учили и пътували из Европа и са познавали политическите процеси в Европа“, заяви председателят на парламента. „Тази изложба представя частица от нашата дълга история, но тази частица е много важна за държавността на България“, добави  още тя. Цвета Караянчева благодари на председателя на ЕП Сасоли, че е участвал в откриването на изложбата и отправи покана към него да посети страната ни.  \r\n “Фокус“ припомня: Изложбата беше показвана в цялата страна и е част от програмата за 140 години от Учредителното Народно събрание. Кулминацията на честванията беше във Велико Търново. Тя беше представена в областните градове в страната, едновременно в Северна и Южна България. В пътуващата изложба са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват.  \r\nТеодора ПАВЛОВА", "date": "2019.09.10", "title": "Председателят на парламента Цвета Караянчева: Поуките от Търновската конституция могат да бъдат приложими навсякъде"}
{"url": "http://www.focus-news.net/news/2019/09/10/2697345/sport-manchestar-yunayted-postavi-tsena-za-pol-pogba-prez-zimata.html", "text": "Футбол: Манчестър Юнайтед няма да отстъпи и ще продължи да иска сумата от 200 милиона евро за своя футболист Пол Погба през зимния трансферен прозорец. Французинът не успя да напусне „Олд Трафорд“ през лятото в посока към Реал Мадрид.  От манчестърския клуб все още се надяват, че французинът ще подпише нов договор с клуба. Настоящият му контракт изтича през лятото на 2021 година. По-рано през тази седмица братът на Погба, Матиас, разкри, че французинът е имал разговори със Зидан.", "date": "2019.09.10", "title": "Спорт: Манчестър Юнайтед постави цена за Пол Погба през зимата"}
{"url": "http://www.focus-news.net/news/2019/09/10/2697346/sofiya-dvizhenieto-po-ul-graf-ignatiev-i-ul-solunska-e-pusnato-otnovo.html", "text": "Движението по ул. \"Граф Игнатиев\" и ул. \"Солунска\" е пуснато, предаде репортер на  Агенция \"Фокус\" .", "date": "2019.09.10", "title": "София: Движението по ул. \"Граф Игнатиев\" и ул. \"Солунска\" е пуснато отново"}
{"url": "http://www.focus-news.net/news/2019/09/10/2697349/lyubomir-kostadinov-sdvr-ima-zatrudnenie-na-trafika-v-stolitsata-zaradi-provedenite-shestviya.html", "text": "Има затруднение на трафика в столицата заради проведените шествия. Това каза за  Агенция „Фокус“  Любомир Костадинов, временно изпълняващ длъжността началник на отдел „Пътна полиция“ към СДВР. „В момента се прибира и последното шествие и ще имаме затруднение пред Народното събрание“, съобщи той. Костадинов допълни, че днес е имало и протест в Горубляне, който е приключил преди половин час. „Протестът беше запушил булевард \"Цариградско шосе“, допълни още той. \r\nБояна МАРКОВА", "date": "2019.09.10", "title": "Любомир Костадинов СДВР: Има затруднение на трафика в столицата заради проведените шествия"}
{"url": "http://www.focus-news.net/news/2019/09/10/2697344/lyubomir-kyuchukov-institut-za-ikonomika-i-mezhdunarodni-otnosheniya-balgarskiyat-resor-v-ek-beshe-opredelen-na-ostatachen-printsip.html", "text": "Българският ресор в ЕК беше определен на остатъчен принцип. Това каза в предаването  „Това е България“  на  Радио „Фокус“  Любомир Кючуков, директор на Института за икономика и международни отношения. Той обясни, че формирането на Европейската комисия е нормална процедура, отразяваща в концентриран вид всички проблеми в общността. Според Кючуков новата Европейска комисия показва, че Европейският съюз ще търси своето място в един доста по-различен многополюсен свят. „След като са били разпределени по-сериозните ресори и удовлетворени желанията на по-големите страни, за България е останал ресорът „Иновации и младеж“. От другата страна няма информация България да е заявила интерес към конкретен ресор. Това отразява отсъствието на ясен профил и политическа тежест. Кандидатът ни Мария Габриел няма сериозната експертна тежест в определена сфера, защото се видя, че 20 от 27-те номинирани еврокомисари имат сериозен управленски опит. Всички досегашни еврокомисари получават позиции на заместник-председател на Европейската комисия, а България не попада в тези категории“, обясни още Кючуков. Според него въпреки това ресорът не бива да се подценява. „Това е един от приоритетите на Европейския съюз и е стратегическо направление на съюза, но не се вписва в подхода за заместник-председателския статут. У нас много се набляга на финансовите ресурси, а те не са малки - програмите „Хоризонт“ и „Еразъм“. Трябва да се отчита, че този ресурс не се разпределя от Европейската комисия, а за тях се кандидатства директно. Комисарят сам по себе си няма разпределителна функция. Фондовете не са просто пари, а политики, докато младежките политики не са общностни, а национални. Това означава, че всяка държава сама определя своите цели и приоритети и Комисията не генерира общоевропейско законодателство в тези сфери, а има по-скоро контролиращи функции“, обясни още Кючуков. По думите му България е получила важен ресор, но с лимитирана роля на еврокомисаря. „България е в позицията на не една и две други страни, които засега действително присъстват, отколкото участват в дебата, но това се дължи на факта, как те сами се ситуират в рамките на общите дискусии и проблеми и доколко успяват да генерират идеи и да намерят своя ниша в сфери с интерес, където могат да предлагат идеи и да бъдат страни, с които да се съобразяват, когато се взимат съответните решения“, каза още Кючуков. Той допълни, че българският ресор е добър, но България има малко възможности да генерира общоевропейски политики.", "date": "2019.09.10", "title": "Любомир Кючуков, Институт за икономика и международни отношения:  Българският ресор в ЕК беше определен на остатъчен принцип"}
{"url": "http://www.focus-news.net/news/2019/09/10/2697347/tass-italianskoto-pravitelstvo-poluchi-doverie-i-v-senata.html", "text": "Новото коалиционно правителство на Италия, оглавено от Джузепе Конте, получи вот на доверие в горната камара (Сената) на  парламент. Според агенция ANSA във вторник 169 сенатори са гласували \"за\", 133 са гласували \"против\", пет са се въздържали, предава  TACC . \r\nГласуването в Сената след дебата беше последната официална стъпка в процеса на одобряване на кабинета, формиран въз основа на новото управляващо мнозинство, съставено от бивши политически противници от Движението „5 звезди“ и Демократическата партия (ДП). Един министър (на здравеопазването) представлява партията \" Свободни и равни \", чиято подкрепа е особено важна в Сената, където мнозинството е само с няколко гласа. Новият кабинет, който положи клетва на 5 септември, вече получи вот на доверие в долната камара. \r\n \r\n  Юлиян Марков", "date": "2019.09.10", "title": "ТАСС: Италианското правителство получи доверие и в Сената"}
{"url": "http://www.focus-news.net/news/2019/09/10/2697352/ministarat-na-kulturata-boil-banov-pozhela-uspeh-na-aleya-na-knigata-i-pozdravi-organizatorite-na-sabitieto-asotsiatsiya-balgarska-kniga.html", "text": "Министърът на културата Боил Банов пожела успех на „Алея на книгата“ и поздрави организаторите на събитието - Асоциация „Българска книга”. Това съобщиха от   Министерството на културата . Той благодари и на кмета на столицата Йорданка Фандъкова, и на Столична община за усилията да популяризират българската култура и духовност не само в София, но и в цялата страна.  \r\n„Витошка“ е най-одухотворена и красива в този си вид – покрита с книги и пълна с четящи хора“, каза министър Банов. Той беше и един от първите, които купиха книги от изложението. „Щастлива съм, че София се превърна в четящ град“, каза от своя страна кметът на София. Йорданка Фандъкова отбеляза, че читателите на Столичната библиотека са се увеличили с над 1500 души само за една година и обърна внимание на многобройните програми на общината, които насърчават четенето и любовта към книгите.Министърът на културата участва в официалното откриване на седмото издание на изложението, заедно с кмета на София Йорданка Фандъкова, заместник-кмета по култура на Столичната община Тодор Чобанов и заместник-министъра на образованието и науката Деница Сачева, което се състоя на тази вечер в началото на пешеходната зона на бул. „Витоша”, до паметника на Алеко Константинов. „Алея на книгата“ продължава до 15 септември включително и отново ще предложи на жителите и гостите на града богата културна програма, включваща премиери на книги, срещи с автори, издатели и преводачи, игри и работилници за деца. Тази година в събитието участие са заявили рекорден брой издателства и книгоразпространители. Над 70 от тях ще представят новите си заглавия в общо 23 шатри от пресечката на бул. „Витоша” с бул. „Патриарх Евтимий” до ул. „Узунджовска”.", "date": "2019.09.10", "title": "Министърът на културата Боил Банов пожела успех на „Алея на книгата“ и поздрави организаторите на събитието - Асоциация „Българска книга”"}
{"url": "http://www.focus-news.net/news/2019/09/10/2697350/veliko-tarnovo-zhena-e-v-tezhko-sastoyanie-sled-kato-be-blasnata-ot-motor.html", "text": "Жена е в тежко състояние, след като бе блъсната от мотор, съобщи за  Радио “Фокус”-Велико Търново  Марияна Христова, говорител на Областна дирекция на МВР. Произшествието е станало днес около 19,30 часа на пешеходна пътека на ул. \"Краков\". По първоначална информация жената е на около 60 години и е откарана в Спешна помощ в тежко състояние. Мотоциклетистът е напуснал местопроизшествието.", "date": "2019.09.10", "title": "Велико Търново: Жена е в тежко състояние, след като бе блъсната от мотор"}
{"url": "http://www.focus-news.net/news/2019/09/10/2697355/ivan-sotirov-sdruzhenie-dostoynstvo-otgovornost-moral-aktsiyata-za-shpionazh-e-zakasnyala.html", "text": "Акцията за шпионаж е закъсняла. Това каза за обзорното предаване  „Това е България“  на  Радио „Фокус“  Иван Сотиров, член на Сдружение „Достойнство, отговорност, морал“, народен представител и бивш зам. председател на СДС. Той обясни, че дейността на ревизираните хора е публична от няколко години насам и е очевидно, че е  срещу националния ни интерес. „Като народен представител Николай Малинов когато беше окупиран Крим излезе с поздрав към всички славяни за победата в Третата Кримска война и имаше недвусмислен призив да се продължи по южно направление към Балканите. Още тогава ние от сдружение „Достойнство, отговорност, морал“ се обърнахме към институциите, парламента и към всички компетентни органи. Нашето мнение беше, че трябва да му бъде потърсена най-малкото политическа отговорност. Един призив от български гражданин към чужда държава е съставомерно престъпление по чл. 98 от Наказателния кодекс“, обясни още Сотиров. Според него тези българи, които се прокламират като русофили, не са такива, а по-скоро са кремълски слугинаж. По думите му нашите комунисти нямат политика изградена на принципи и ценности, а мнението им зависи от курса в Москва. Той изрази надежда акцията да не е предизборна или за доказване към западните ни партньори, че България действа категорично в тази насока.", "date": "2019.09.10", "title": "Иван Сотиров, сдружение „Достойнство, отговорност, морал“: Акцията за шпионаж е закъсняла"}
{"url": "http://www.focus-news.net/news/2019/09/10/2697341/d-r-natasha-baeva-obdh-shumen-na-teritoriyata-na-oblastta-sme-se-spravili-do-momenta-s-dvete-deystvashti-ognishta-na-achs.html", "text": "На територията на областта сме се справили до момента с двете действащи огнища на АЧС, обявени при породата „източно балканска свиня“ в община Смядово, заяви д-р Наташа Баева от Областната дирекция по безопасност на храните- Шумен по време на заседанието на Областната епизоотична комисия, предаде репортер на  Радио „Фокус“- Шумен . Извършват се клинични прегледи на животновъдните обекти-фермите, които са извън 10 км зона. Проверени са 3 промишлени свиневъдни обекти и една ферма тип „А“, като инспекторите не са констатирали клинични признаци на заболяването. Д-р Баева посочи, че от взети четири проби от умрели животни в две от промишлените свинеферми, резултатите са отрицателни за наличие на Африканска чума по свинете. Общо за последната седмица са изпратени 51 проби от свиневъдни ферми, за около 10 все още се чакат резултатите. Девет са изпратените проби от отстреляни свине, очакват се резултатите за три от тях. При извършеното преброяване е установено, че общият брой на свинете в област Шумен около 68 000 броя. Седем са промишлените свинеферми, 12 са тип „А“ и 14 стада от породата „Източнобалканска свиня“. „Предстои вземане на кръвни проби от фермите, които са в 3 км и 10 км предпазни зони около огнищата на Африканска чума по свинете в община Смядово за установяване на статуса на животните, като действията впоследствие ще са съобразени с резултатите от тези проби“, каза още д-р Наташа Баева. \r\n \r\nИвелина ИВАНОВА", "date": "2019.09.10", "title": "Д-р Наташа Баева, ОБДХ- Шумен: На територията на областта сме се справили до момента с двете действащи огнища на АЧС"}
{"url": "http://www.focus-news.net/news/2019/09/10/2697356/konstantin-kosachov-shansovete-za-prodalzhavane-na-start-3-se-uvelichavt-sled-ostavkata-na-boltan.html", "text": "Ръководителят на комисията по външни работи на Федерацията Константин Косачев смята, че с оставката на съветника на президента на САЩ по националната сигурност Джон Болтън шансовете за продължаване на Договора за мерки за по-нататъшно намаляване и ограничаване на стратегическите нападателни оръжия (СТАРТ-3) могат да се увеличат, цитира думите му  TACC . \r\n„Надеждата за продължаването на СТАРТ-3 остава до края на неговата валидност, т.е. до февруари 2021 г. Но шансовете, че необходимите споразумения ще бъдат постигнати навреме и без излишни караници, (с оставката на Болтън), поне не са намалени и може би те се увеличават \", заяви Косачов пред ТАСС във вторник. \r\nТой отбеляза, че Болтън е привърженик на твърдостта в американските подходи. \"Той винаги се е противопоставял на споразуменията в областта на стратегическата стабилност и контрола върху оръжията, вярвайки, че те неоправдано ограничават САЩ и не им позволяват да демонстрират своето превъзходство\", заяви сенаторът. \r\n\"Не знам дали това е причината президентът на САЩ Доналд Тръмп да уволни Болтън, но поради тази причина аз лично няма да тъгувам за уволнението му\", добави той. \r\n \r\n  Юлиян Марков", "date": "2019.09.10", "title": "Константин Косачов: Шансовете за продължаване на СТАРТ-3 се увеличават след оставката на Болтън"}
{"url": "http://www.focus-news.net/news/2019/09/10/2697353/shumen-okolo-17-000-uchenitsi-se-ochakvat-prez-novata-uchebna-godina-v-oblastta.html", "text": "Около 17 000 ученици се очакват през новата учебна година в област Шумен, заяви пред журналисти Светлана Милева, началник на Регионалното управление на образованието в Шумен, предаде репортер на  Радио „Фокус“- Шумен . „За точен брой можем да говорим след 16 септември, относно броят на първокласниците в областта изчакваме да бъде пусната националната електронна система, която в момента е затворена за профилактика“, каза Светлана Милева. Тя посочи, че в осем училища се извършват ремонтни дейности, като в средното училище в Нови пазар и в Никола Козлево те се осъществяват по проекти на общините, а в останалите учебни заведения се правят текущи ремонти. В две от обединените училища се работи по покривните конструкции, а в Трето обединено училище се ремонтира фасадата на сграда с поставяне на изолация. Светлана Милева посочи, че всички ремонтни дейности ще приключат до края на тази седмица и учебната година навсякъде ще бъде открита нормално и безопасно за децата. На този етап не се очертава недостиг на педагози, както по основни предмети, така и по чуждоезиково образование. „Обявени са места за учители, но това не е някаква тревожна тенденция, а е естествен процес на освобождаване на работни позиции“, каза още Светлана Милева. Тя съобщи, че поради пенсиониране на досегашния директор на профилираната езикова гимназия Георги Георгиев, постът до заемането му въз основа на конкурс, временно ще  заема 34-годишният Димо Георгиев. Милева посочи, че продължава и работата по механизма за обхващане и задържане в образователната система на деца и ученици. „Към настоящия момент сме във връзка с всички директори на училища, в които са завършили ученици 7 клас и трябва да продължат обучението си в 8 клас. Проследяваме децата които са били на поправителни изпити, за да могат да се ориентират към училище, в което да продължат образованието си, защото идеята е по пълното обхващане на всички деца в училищна възраст. Организирани за 10 екипа, съвместно с представители на училища и детски градини. Полагаме максимални усилия да убеждаваме родителите, защото понякога те са водят повече от това да бъдат осигурени някакви средства за семейството, отколкото осигуряването на присъствието на детето в училище“, каза Милева. Тя отбеляза, че на 13 септември ще бъде утвърден реализирания държавен план прием. На този етап в РУО няма подадени предложения от общини за закриване на училища. „Всички 65 училища, които функционираха и миналата година, ще отворят врати за новата учебна година“, каза Милева. \r\n \r\nИвелина ИВАНОВА", "date": "2019.09.10", "title": "Шумен: Около 17 000 ученици се очакват през новата учебна година в областта"}
{"url": "http://www.focus-news.net/news/2019/09/10/2697357/nimh-utre-shte-preobladava-slanchevo-vreme-s-maksimalni-temperaturi-mezhdu-25-i-30.html", "text": "През нощта ще преобладава ясно, утре – слънчево време с разкъсана, предимно висока облачност. Почти без валежи. Ще продължи да духа слаб до умерен вятър от изток-североизток. Максималните температури ще са между 25° и 30°. Атмосферното налягане слабо ще се повиши и ще е малко по-високо от средното за месеца. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .  \r\n \r\nНад Черноморието ще е е предимно слънчево, с временни увеличения на облачността. Валежи са малко вероятни. Ще духа до умерен североизточен вятър. Максимални температури на въздуха 25-28°, температурата на морската вода е 24-25°. Вълнението на морето ще е 3 бала. \r\nНад планините облачността ще е променлива, често намаляваща до слънчево. Ще е почти без валежи. Ще духа слаб до умерен изток-североизточен вятър.  Максимална температура на височина 1200 метра – около 20°, на 2000 метра – около 13°. \r\nПрез следващите три дни ще преобладава слънчево време, с временни увеличения на облачността, почти без валежи. Ще духа слаб, в източната половина от страната до умерен североизточен вятър. Ще остане топло за периода. В събота в западната част от Дунавската равнина вятърът ще се ориентира от северозапад. Ще бъде предимно слънчево, все още с високи дневни температури.", "date": "2019.09.10", "title": "НИМХ: Утре ще преобладава слънчево време с максимални температури между 25° и 30°"}
{"url": "http://www.focus-news.net/news/2019/09/10/2697360/kardzhali-dobrovolcheskata-initsiativa-svetoven-den-na-pochistvaneto-2019-provokira-i-obnovyavane-na-gradinki-zapusnati-zoni-i-remontirane-na-turisticheski-tabeli.html", "text": "Най-мащабната доброволческа инициатива „Световен ден на почистването-2019“ провокира също обновяване на градинки, запуснати зони и ремонтиране на туристически табели. Това съобщиха еколозите на община Кърджали в прессъобщение, предаде кореспондент на  Радио „Фокус“  . „Селата в околностите и самият град Кърджали се нуждаят от почистване на замърсените зони, но и от иницииране на други добри дела: обновяване на градинки, ремонтиране на туристически табели и заслони, спасяване на унищожени гори, с което можем да направим Кърджали не само по-чист, но и по-красив“, според екоспециалистите. „В тази връзка приканвам всички граждани, фирми и неправителствени организации на 14 септември да се включат активно в инициативата за почистване на замърсените територии в община Кърджали, както и да вземат участие в изпълнение на дейностите включени в кампанията „Да изчистим България заедно”. Разчитаме на Вашата подкрепа и активно участие, за да стане Кърджали още по привлекателно място за живот”, се казва в обръщение на кмета на община  Кърджали  инж. Хасан Азис до жителите на селата и града. \r\nДарина ДЕЕНИЧИНА", "date": "2019.09.10", "title": "Кърджали: Доброволческата инициатива „Световен ден на почистването-2019“ провокира и обновяване на градинки, запуснати зони и ремонтиране на туристически табели"}
{"url": "http://www.focus-news.net/news/2019/09/10/2697362/veliko-tarnovo-19-godishen-e-mladezha-koyto-blasna-peshehodka-v-grada.html", "text": "Установен е мотоциклетистът, блъснал 72-годишна пешеходка на ул. \"Краков\" и напуснал местопроизшествието. Това съобщи за  Радио “Фокус”-Велико Търново  Марияна Христова, говорител на Областна дирекция на МВР. Той е на 19 години от Велико Търново. Отведен е в полицейското управление за изясняване на случая. \r\n \r\nЛуиза ТРАНЧЕВА", "date": "2019.09.10", "title": "Велико Търново: 19-годишен е младежа, който блъсна пешеходка в града"}
{"url": "http://www.focus-news.net/news/2019/09/10/2697359/sport-igrach-na-totnam-shte-otsastva-dva-mesetsa-zaradi-kontuziya.html", "text": "Футбол: Опасенията на Тотнъм за контузията на новото попълнение Джовани Ло Селсо се потвърдиха. Аржентинецът ще отсъства до края на октомври, заради контузия в тазобедрената става. Ло Селсо, който премина при „шпорите“ от Бетис, получи контузията по време на мач с националния отбор на Аржентина.Очаква се той да се завърне в игра за срещата с Ливърпул, на 27 октомври, на „Анфийлд“.", "date": "2019.09.10", "title": "Спорт: Играч на Тотнъм ще отсъства два месеца заради контузия"}
{"url": "http://www.focus-news.net/news/2019/09/10/2697363/the-jerusalem-post-netanyahu-obeshta-da-aneksira-vsichki-izraelski-poseleniya-na-zapadniya-bryag-zapochvayki-s-dolinata-na-reka-yordan.html", "text": "Бенямин Нетаняху обяви във вторник, че ако бъде избран отново, той ще обяви суверенитет над всички селища в Юдея и Самария, започвайки от долината на река Йордан, пише израелското англоезично издание  The Jerusalem Post . \r\nНетаняху заяви, че стъпките ще бъдат предприети в координация с администрацията на американския президент Доналд Тръмп. Той разкри, че Тръмп възнамерява да обяви мирния си план в Близкия изток скоро след изборите на 17 септември, като добави, че ще изчака с плана си за анексиране, докато не бъде разкрита „Сделката на века“ на Тръмп. \r\n„Няма да направя нищо, без да получа ясен мандат от обществото и затова гражданите на Израел, аз Ви моля за ясен мандат да го направим“, заяви Нетаняху „Има уникална и жизнена възможност да се направи нещо с широк консенсус и да се осигурят безопасни постоянни граници на държавата Израел. Това ще гарантира, че Юдея и Самария няма станат Газа и Кфар Саба, Нетания и Тел Авив няма да станат като общности по границата на Газа.\" \r\nПосочвайки карта на долината на река Йордан, той каза, че Израел може да изпълни плана, без да анексира нито един палестинец и да гарантира, че палестинците ще запазят пълна свобода на движение по Западния бряг. Той намекна, че планът е съгласуван със САЩ. \r\n„През последните няколко месеца аз ръководех дипломатически усилия, а през последните няколко дни дипломатическите условия приключиха“, каза Нетаняху, говорейки за срещата му в Лондон в четвъртък вечер с министъра на отбраната на САЩ Марк Еспър и дългите телефонни разговори миналата седмица с вицепрезидента на САЩ Майк Пенс. \r\nИзточници, близки до Нетаняху, заявиха, че израелските селища  в долината на река Йордан, са в плана на Тръмп. Израелските власти предварително информираха Белия дом за предстоящото изявление на Нетаняху. Преговорният екип на Белия дом не разглежда изявлението като такова, което ще попречи на бъдещо споразумение между Израел и палестинците. \r\n\"В момента няма промяна в политиката на Съединените щати\", заяви Белият дом. „Ще представим нашето виждане за мир след изборите в Израел и ще работим за определянето на най-добрия път за постигане на дълго търсената сигурност, възможности и стабилност в региона.“ \r\n \r\n  Юлиян Марков", "date": "2019.09.10", "title": "The Jerusalem Post: Нетаняху обеща да анексира всички израелски поселения на Западния бряг, започвайки с долината на река Йордан"}
{"url": "http://www.focus-news.net/news/2019/09/10/2697351/rossiyskaya-gazeta-v-balgariya-arestuvat-priyateli-na-rusiya.html", "text": "В България арестуват приятели на Русия, пише руският вестник  “Российская газета“ .  \r\nВ понеделник вечерта председателят на българското обществено движение \"Русофили\" Николай Малинов трябваше да участва в програмата на един от местните телевизионни канали. Но той не можа да стигне до студиото. Той беше задържан от органите на реда във връзка с разследването по член 105 от Българския наказателен кодекс за \"шпионаж в полза на чужда държава или организация\". Той може да получи от 5 до 15 години затвор. \r\nВ момента разследването срещу Николай Малинов по подозрение в шпионаж продължава. „Вярваме, че той е събирал данни за българската вътрешна и външна политика в интерес на Обществото „Двуглав орел“ и на Руския институт за стратегически изследвания, които са базирани на територията на Руската федерация. Той финансира дейности, които застрашават националната сигурност на страната \", каза главният прокурор на страната Сотир Цацаров по време на брифинг. Главният прокурор информира, че прокуратурата освободи Малинов от арест под гаранция от 50 хиляди лева и писмена забрана да напуска страната. Зам.-главният прокурор Иван Гешев заяви, че усилията на Малинов са насочени към подкрепа на дейността на неправителствени организации, създаване на интернет сайтове и собствен телевизионен канал. \r\nСпоред Гешев те биха могли да бъдат използвани за политически натиск. „Целта му беше да повлияе на политическия живот на страната„ не явно “, а по таен начин“, предположи Гешев. \r\nОсвен това Малинов беше обвинен, че планира да участва в придобиването на българския телекомуникационен оператор, използвайки средствата на руска банка и по този начин чрез придобиване на печелившата индустрия в България също да влияе на социалния и политическия живот. \r\nБългарските служители на реда не са спрели само с ареста на Малинов. В ръцете им попадна секретарят на с движение „Русофили“, бившият главен редактор на вестник \"Дума\" Юрий Борисов, който бе доведен с белезници в прокуратурата за разпит. \r\nСлед повече от четири часа разпит Борисов беше освободен, въпреки че в къщата му бяха извършени претърсвания: разследващи иззеха компютъра, телефона и карти с памет. Освен това разследващите взеха редица изрезки от вестници с интервюта и статии за движението и книга, написана от Малинов. Както самият Борисов разказа пред местния канал NovaTV, разследващите се интересували само от два въпроса: изпратил ли е информация в Русия и какво е получил в замяна. \r\n\"От своя страна настоях да ми бъдат предоставени факти, които свидетелстват, че извършвам шпионски дейности, защото в противен случай този подход е страшен, когато ви обвиняват в шпионаж без доказателства\", заяви Борисов и подчерта, че е призован по делото като свидетел.\" \r\n\"Бях питан десет пъти дали работим като русофили за някой от политиката\", каза секретарят на движението. \r\nПо-късно местните медии съобщават, че още няколко ръководители на „Русофили“ са били поканени за разпит, включително заместник-председателя Милен Чакъров, почетния председател Енчо Москов и политолога Живко Георгиев. \r\nСамото движение “Русофили“ е създадено през 2003 г. като хуманитарна организация, чиято основна цел е да развива сътрудничество с Русия и да поддържа приятелството между народите на двете страни. Нейният председател Малинов  през 2011 г. в Русия е награден с медал Пушкин, а през 2019 г. с Орден за приятелство. \r\nБългарски експерти, към които \"Российская газета\" се обърна за коментар, свързват скандала с шпионажа с плановете на правителството да развие икономическите отношения с Русия. Някои трети страни не харесват, че България планира да изгради атомна електроцентрала в Белене и да прокара нов газопровод през своята територия. Следователно те намират все нови и нови лостове, които пречат на сближаването между двете страни. \r\n \r\n  Юлиян Марков", "date": "2019.09.10", "title": "„Российская газета“: В България арестуват приятели на Русия"}
{"url": "http://www.focus-news.net/news/2019/09/10/2697366/afp-oon-predupredi-izrael-sreshtu-aneksirane-na-teritorii-na-zapadniya-bryag.html", "text": "Организацията на обединените нации във вторник предупреди израелския премиер Бенямин Нетаняху, че планът му за анексиране на долината на река Йордан на окупирания Западен бряг, ако бъде преизбран, няма да има \"международно правен ефект\", предава  AFP . \r\nНетаняху даде предизвикващо дълбоки противоречия обещание, преди изборите на 17 септември. Той каза също, че Израел ще анексира всички израелски селища в целия Западен бряг. \r\nПодобни стъпки биха могли ефективно да сложат край на всички останали надежди за решение с две държави на израелско-палестинския конфликт, фокус на международната дипломация. \r\n\"Позицията на генералния секретар винаги е била ясна: едностранните действия не са полезни в мирния процес\", заяви говорителят на ООН Стефан Дюжарик. \r\n\"Всяко решение на Израел да налага законите, юрисдикциите и администрацията си на окупирания Западен бряг е без никакво международно правно действие\", добави говорителят. \r\n \r\n  Юлиян Марков", "date": "2019.09.10", "title": "AFP: ООН предупреди Израел срещу анексиране на територии на Западния бряг"}
{"url": "http://www.focus-news.net/news/2019/09/10/2697348/shpionski-skandal-mezhdu-balgariya-i-rusiya-obzor.html", "text": "Шпионски скандал между България и Русия се разразява от понеделник. Тогава стана ясно, че под ръководството на Специализираната прокуратура, следователи от Следствения отдел на СП, подпомагани от агенти на ДАНС, са извършили процесуално-следствени действия по досъдебно производство по чл. 105 НК.  В отговор на многобройни запитвания от медиите от Прокуратурата уточниха, че Юрий Борисов е разпитан в качеството му на свидетел. По-късно към сагата се присъединиха имената на проф. Ваня Добрева, Живко Георгиев и други от движение \"Русофили\".  \r\nВъв вторник  главният прокурор Сотир Цацаров  съобщи, че българският гражданин Николай Малинов е привлечен като обвиняем в организиране на престъпна схема за изпиране на пари и финансиране на мероприятия, които засягат националната ни сигурност. „В хода на разследване на престъпление против финансовата и кредитната система установена изградена и действаща схема за изпиране на пари. Веднага след установяването на тази схема, прокуратурата възложи на ДАНС изпълнението на множество оперативни мероприятия, включително и по линия на финансовото разузнаване. В резултат на това са събрани данни, че тази схема се използва и за трансфер на финансови средства от лица, ръководители на чужди организации, които имат определени интереси в политическия живот на страната. Тези интереси са свързани с различни области от българския обществен и политически живот, както и от дейността на българските държавни органи. По този начин се финансират разностранни мероприятия, които пряко засягат националната сигурност на РБ и представляват опити за целенасочено влияние и по отношение на нейната външна политика. Събрани са доказателства за пряко участие на български гражданин, както в схемата за финансиране, така и в действия на българска територия, които обслужват посочените по-горе интереси чрез различни форми, включително и чрез предаване на информация, защитена от закона. Българският гражданин е Николай Малинов. Днес Николай Малинов е привлечен в качество на обвиняем за престъпление по чл. 105, ал. 1 от Българския наказателен кодекс. По отношение на господин Малинов прокуратурата взе мярка за неотклонение „парична гаранция в размер на 50 хиляди лева“. На Николай Малинов е наложена забрана да напуска територията на страната и към този момент той вече е освободен от следствения арест“, допълни още главният прокурор. Главният прокурор Сотир Цацаров съобщи, че на руския гражданин Леонид Решетников е наложена забрана за влизане на територията на Република България.  Заместник-главният прокурор Иван Гешев  съобщи, че в понеделник  са проведени 11 претърсвания на недвижими имоти и свързаните с тях изземване на веществени доказателства – телефони и множество документи. Той поясни, че е намерен документ на руски език, изготвен от Николай Малинов относно „необходимата геополитическа преориентация на България“. „В хода на разследването е установено, че обвиняемият е приел срещу заплащане да изпълнява задачите, възложени му от ръководителите на посочените от главния прокурор организации. Заплащането се е извършвало под различни форми, като е било предназначено от една страна за него и притежаваните от него търговски дружества и тяхната дейност, а от друга за финансиране на всички мероприятия за оказване на влияние върху българската вътрешна политика“, обясни Гешев. Той посочи, че на 09.09 г. 2019 г. са проведени 11 претърсвания на недвижими имоти и свързаните с тях изземване на веществени доказателства – телефони и множество документи, като е намерен документ на руски език, изготвен от Николай Малинов относно „необходимата геополитическа преориентация на България“. По думите на Гешев, той е изготвен с цел информиране на организациите каква е настоящата ситуация в България и какви мерки да бъдат взети да се промени из основи геополитическата ориентация на България. Председателят на Национално движение \"Русофили\" Николай Малинов е с обвинение по чл. 105* от Наказателния кодекс. Обвинението вече му е повдигнато, освободен е от ареста и е с гаранция от 50 000 лв. Той е със забрана за напускане на страната.  \r\nСлучилото се коментира  президентът Румен Радев . Той посочи, че безсилието на управляващите да се справят с тежките проблеми в страната и пълният провал на правителството в стратегически за европейското ни развитие приоритети се изражда в паническо търсене на враг и в миналото, и в настоящото, така че хората да се противопоставят непрекъснато един на друг и да не могат да се обединят в търсене на отговорност за проблемите и провалите днес. В отговор на въпрос за вчерашните процесуално-следствени действия за шпионаж в полза на чужда държава президентът заяви още, че това е „изключително тежко обвинение“ и ако от следствието не представят неоспорими факти, „ще остане съмнението, че български институции са употребени в режисиран вътрешнополитически сценарий“. „Очаквам наистина категорични доказателства, че българската външна политика не се е превърнала в заложник на вътрешнопартийни интереси и обслужваща интересите на управляващите“, заяви президентът.С позиция по темата излезе и Изпълнителното бюро на БСП, което изслуша проф. Ваня Добрева, член на Националния съвет на партията и една от разпитваните. На пресконференция  лидерът на БСП Корнелия Нинова  обяви, че случилото се с Юрий Борисов и проф. Ваня Добрева е провокация. По думите й  арестите се използват в предизборна кампания  и Борисов е готов на всичко за властта. Тя отчете обаче, че са се минали граници. \"Шпионаж в полза на чужда държава е едно от най-тежките престъпления по глава първа от НК. Разбира се, то трябва да бъде доказано. Ние много внимателно ще следим оттук нататък дали и как то ще бъде доказано. Оценяваме случилото се вчера като провокация. Категорично възразяваме срещу воденето на свидетели с белезници на разпити. Оценяваме случилото се като грубо посегателство на свободата на словото, защото Юрий Борисов е журналист, на дейността на общественика проф. Ваня Добрева, които многократно и публично са изразявали своята позиция за културно сътрудничество, икономическо сближаване между България и Русия. Това не ги прави престъпници“, подчерта Нинова.  \r\nСлед пресконференцията на БСП от ГЕРБ дадоха брифинг по темата. Народният представител от ПГ на ГЕРБ  Тома Биков  коментира, че са крайно невъздържани реакциите на някои от политиците и партиите за арестуваните русофили, дори на някои от институциите. \"Моето лично впечатление в такива ситуации е, че обикновено в нашите служби, в такъв тип ситуации действат съвместно или по сигнал на партьорски служби. Без да сме запознати в детайл с това разследване от изявленията на прокуратурата и на службите ние разбираме, че става въпрос за разследване срещу конкретни лица. Не срещу неправителствени организации, не срещу общности, споделящи една или друга идеология или идея. В подобни ситуации трябва да бъдем много внимателни, обвиненията са изключително сериозни и няма как да бъдат направени без зад тях да стоят сериозни доказателства. Затова смятам и реакциите на някои от политиците и на партиите и, ако щете дори на някои от институциите за крайно невъздържани, при положение, че самите те не знаят за какво става въпрос\", посочи Биков. Той призова партиите и институциите да проявят сдържаност по отношение на разследването на българските служби по отношение на лица, които са действали в ущърб на българския национален интерес. Според него в подобни ситуации трябва да бъдем много внимателни, обвиненията са изключително сериозни и няма как да бъдат направени без зад тях да стоят сериозни доказателства.  „Абсолютно сигурни сме, че няма нищо общо със сегашните избори, с предишните или с по-предишните. Работа на службите е да направят това, което са направили, и ние като общество и най-вече като политици би трябвало поне по тази тема да имаме съгласие\", коментира още Биков. Той съобщи още, че през последните месеци и години българо-руските отношения се развиват в положителна посока. „Работи се по общи проекти и работата продължава. Става въпрос за конкретни личности, които са влезли в нерегламентирани контакти и са нарушили една граница, която е доста сериозна и е свързана с националната сигурност\", коментира Тома Биков. Народният представител от ПГ на ГЕРБ  Спас Гърневски , че всички имаме интерес България да отблъсне тази поредна кибератака срещу себе си, да се доверим на тези хора, които са призвани да пазят националната сигурност и да изчакаме всичко спокойно да приключи. Той отправи апел към политическата система и партиите. „Бих призовал г-жа Нинова да запази самообладание, никой не говори за нея или за дела в миналото. В този момент, когато става въпрос за националната сигурност, да не си позволяват интерпретации, да не влизат в ролята на гузен негонен бяга. Да не коментират“, каза той. По думите му в конкретния случай всеки трябва да запази чувството за национална отговорност, за националната отговорност на България и да не влиза с коментари, които биха застрашили тази сигурност.  \r\nВ свое телевизионно участие  лидерът на АБВ Румен Петков  посочи, че ако руският шпиопнлък в България има за авангард бай Енчо Москов, проф. Ваня Добрева, Юрий Борисов и Живко Георгиев, значи руснаците са много зле. На въпрос с какви данни трябва да разполагат разследващите, за да има обвинение в такова престъпление за национално предателство, Румен Петков отговори: „Ако те имат в ръцете си доказателства за финансови потоци, за предоставяна информация. Хората, които аз изреждам няма откъде да имат информация, за да я предоставят. Ако те имат данни за движение на финансови ресурси, за ангажименти на тези хора да предоставят определен обем информация, да влияят върху българското обществено мнение против интересите на България, да извадят и да ги кажат. Проблемът е, че ние в избори влезем ли или вадим карта на черепите, или събаряме мавзолей, или ритаме паметници. Само не гледаме нашата политика и нашия интерес. Аз затова казах като за Цецко, така и за Цецка. Щом тук ще говорим за чуждо влияние, айде утре премиера при белезниците\". Темата бе обект на коментари и в руските медии. Стана ясно, че  Москва ще защитава заподозрените в шпионаж русофили в България.  \r\nДеница КИТАНОВА", "date": "2019.09.10", "title": "Шпионски скандал между България и Русия (ОБЗОР)"}
{"url": "http://www.focus-news.net/news/2019/09/10/2697365/varna-15-toto-izdanie-na-svetovniyat-festival-na-animatsionniya-film-shte-se-provede-v-grada.html", "text": "15-тото издание на Световният фестивал на анимационния филм ще се проведе в града. Това каза в интервю за  Радио „Фокус“ – Варна  директорът на фестивала Анри Кулев. Той допълни, че тазгодишното издание на Световният фестивал на анимационния филм ще се проведе в морският град между 11 и 15 септември. По време на фестивала ще бъде представена селекция от най-доброто от света на анимацията. Анимационни филми от България, Канада, Испания, Чехия, Полша, САЩ, Русия и още много други страни ще се състезават в 6 късометражни, 5 пълнометражни и 2 детски  програми. Успоредно със състезателната програма СФАФ е подготвил работилници, изложби, панорами, лекции, премиери, пресконференции, конкурси и събития свързани с необятното изкуство на анимацията. Анри Кулев посочи, че фестивалът представя селекция от най-доброто от световната анимация, съпътстващи изложби, анимационни работилници за деца и възрастни, майсторски класове и лекции,премиери, пресконференции, чествания, безплатни прожекции, представяния на книги и други. В тазгодишното издание на Световния фестивал на анимационния филм, зрителите ще могат да се насладят на 6 късометражни и  5 пълнометражни състезателни програми, както и 2 късометражни детски програми.Освен състезателната програма на фестивала,тази година ще има изложба на белгийски комикси, детски работилници и конкурси за рисунки за деца. Кулев каза още, събитието ще бъде посетено от световноизвестни имена от света на анимацията. Фернандо Галрито ще проведе мастър клас, Теди Груя ще представи Фестивала на документалния и анимационния филм САЩ, Жорж Сифианос  ще изнесе лекция за изкуствения интелект и анимационното кино, а Павел Хорачек ще представи лекция на тема „Анимация и цензура в Чехословакия“. Премиера на своите филми ще направят Ася Кованова „Лист хартия“ и Пенчо Кунчев с филма си „Рози в нощта“. Ще бъде излъчена програма естонска анимация, ретроспектива на творчеството на Доньо Донев, програма на членовете на журито,програма на университетa Баден-Вюртенберг, програма в памет на аниматора Николай Тодоров, ретроспекция по случай 100 години от рождението на Тодор Динов и още много. \r\nДесислава ВАСИЛЕВА", "date": "2019.09.10", "title": "Варна: 15-тото издание на Световният фестивал на анимационния филм ще се проведе в града"}
{"url": "http://www.focus-news.net/news/2019/09/10/2697354/novi-merki-sreshtu-achs-se-obsadiha-na-14-tata-godishna-sreshta-na-postoyannata-ekspertna-grupa-za-afrikanska-chuma-po-svinete-v-evropa-obzor.html", "text": "Министърът на земеделието, храните и горите Десислава Танева, еврокомисарят по здравеопазване и безопасност на храните Витянис Андриукайтис и генералният директор на Световната организация по здравеопазване на животните (OIE) Моник Елоит взеха участие в 14-тата годишна среща на Постоянната експертна група за Африканска чума по свинете в Европа, която се състоя в град София.  \r\n Министърът на земеделието, храните и горите Десислава Танева  коментира, че месец вече нямам регистрирано огнище на африканска чума по свинете. „35 са огнищата за 2019 година, от които от първи август насам са регистрирани пет. Две, от които са диви свине. От първи август интензитета драстично го намалихме. Като последното регистрирано огнище тип домашна свиня е от 15 август. Към момента не са под наблюдение регистрирани животновъдни обекти от типа за домашни свине, които да се следят или да имат симптоматика на африканска чума по свинете\", допълни тя. Министърът обясни също така, че през месец август на практика повечето от регистрираните случаи на африканска чума бяха на дива свиня, при домашна свиня бяха само пет, два от които бяха за първи път източнобалкански свине. Танева подчерта, че ако искаме да имаме национално производство на свинско месо, ако искаме да продължим да имаме такъв изключително добър сектор като конкурентоспособност, ние трябва да продължим с ясното съзнание, че африканската чума по свинете е влязла, че за нея няма лечение и че единствената възможност да продължим това производство е промяна на условията и средата в посока повишаване на мерките на биосигурност. „Тъй като мерките, които взехме за овладяване на кризисната ситуация и спирането на разпространението на болестта бяха с цел спиране. Така и продължаваме“, обясни тя. Министърът допълни, че има създадена работна група с експерти и се комуникира с индустрията и външни експерти. „За да улесним и стопаните, които искат да продължат да отглеждат домашни свине, без значение какъв е техният обем и типът на тяхното стопанство, сме го разделили на три категории: „индустриални ферми“, „фамилни ферми“ и „лични стопанства“. За всяка от тези три категории в момента подготвяме нови мерки за биосигурност или по-скоро нови нива“, допълни тя. Танева подчерта, че с цел подкрепа на надграждането на мерките за биосигурност се подготвят няколко целеви приема по програмата за развитие на селските райони. „След приемането и дебата на тези подобрения на мерките за биосигурност, ще подкрепим тяхното изграждане по отношения на личните стопанства“, посочи министър Танева. Тя обясни, че ще се намали броя на отглежданите прасета в лични стопанства. „Никъде не е разрешено да се отглеждат свободно без мерки за сигурност. Това е един рисков фактор за разпространението на заболяването. Не може да го допуснем. Тази развъдна дейност може да бъде разрешена за фамилни ферми с друго ниво и обем на мерки за биосигурност и те ще бъдат подкрепени от мярка 6.3\", допълни тя. Министърът допълни, че за всички гранични пунктове работим в посока „трайни мерки“ по отношение на дезинфекция и проверка на багажи. „Както виждате заболяването се разпространява. То вече е в Сърбия и Северна Македония. Безспорно всичко това трябва да влезе и в съответни промени в нормативната уредба, ако има нужда от това. Не е тайна, че в част от тези мерки, които започнахме да прилагаме веднага при регистрирането и установяването на огнището, срещнахме и съпротива. Но ясен е пътят, по който се разпространява заболяването. Науката работи и по повод други начини за установяване на болестта, но ние трябва превантивно да вземем мерки за всичко“, обясни тя.  \r\n Изпълнителният директор на БАБХ Дамян Илиев  подчерта, че прилагането на 100% от мерките е единственият начин да имаме някакви резултати срещу африканската чума. „Ние тук ще се помъчим да излезем с една конкретна мярка за биосигурност, която да даде възможност ясно на всички да знаят какви мерки трябва да прилагат, за да предпазят особено индустриалните ферми и разпространението на заболяването. Заболяването е изключително сериозно. Наистина имаме нужда от подкрепа на цялата общественост, за да решим въпроса“, допълни той. „Основното в борбата със заболяванията е да следваме разписаните мерки за отделните заболявания. Няма място за обсъждане дали мерките са правилни или не. Въпросът е да имаме възможност да ги приложим на сто процента.  \r\n14-тата годишна среща на Постоянната експертна група за Африканска чума по свинете в Европа се провежда под патронажа на Глобалната рамка за трансгранични болести по животните (Standing group of experts GF-TADs) на Организацията по прехрана и земеделие (FAO) на ООН и Световната организация по здравеопазване на животните (OIE). Резултатите от проведените дискусии и взети решения ще бъдат част от изготвянето на Глобална стратегия за контрол и изкореняване на АЧС в световен мащаб. В събитието, на което България е домакин,  се включиха над 90 експерти и представители от 34 страни, сред които министри и заместник-министри на шест държави от Балканския полуостров - Албания, Босна и Херцеговина, Черна гора, Северна Македония, Косово, Сърбия. Срещата ще бъде ключова за осигуряване на подходяща координация и действия по отношение на АЧС в този регион на Европа. Постоянната експертна група е създадена през 2014 г., с цел събиране на опит и добри практики в борбата срещу АЧС в регион Европа. Предвид икономически въздействия върху свиневъдството на три континента в света, представители на OIE за Америка и Азия също ще се включат в срещата. \r\nТеодора ПАТРОНОВА", "date": "2019.09.10", "title": "Нови мерки срещу АЧС се обсъдиха на 14-тата годишна среща на Постоянната експертна група за Африканска чума по свинете в Европа (ОБЗОР)"}
{"url": "http://www.focus-news.net/news/2019/09/10/2697369/sport-otborite-na-balgariya-i-rusiya-do-21-godini-zavarshiha-naravno-00.html", "text": "Футбол: Младежките  национални отбори до 21 години на България и Русия завършиха 0:0 във втория квалификационен мач за Европейското първенство през 2021 година. Срещата се изигра на стадион „Славия” в София. \r\nТака след два изиграни мача България заема втора позиция в класирането с актив от 4 точки. Русия е трета, отново с 4 точки, но по-малко вкарани голове. Водач в групата ни е Полша с максимален точков актив от 6 точки. \r\nЗавърши първото полувреме на приятелската среща между националните отбори на Ирландия и България в Дъблин, като двата отбора не успяха да си отбележат гол.", "date": "2019.09.10", "title": "Спорт: Отборите на България и Русия до 21 години завършиха наравно 0:0"}
{"url": "http://www.focus-news.net/news/2019/09/10/2697367/kanal-5-makedoniya-v-momenta-se-provezhda-liderska-sreshta-v-makedonskiya-parlament.html", "text": "Заев и Мицковски пристигнаха на срещата със своите преговорни екипи, водени от министъра на правосъдието Рената Десковска и депутата Антонио Милошовски. Те ще трябва да намерят съвместно решение и да приемат окончателния вариант на Закона за прокуратурата, който също ще се занимава със статута на Специализираната прокуратура, информира македонският телевизионен  “Канал 5“ . \r\nОсвен  Закона за прокуратурата се съобщава че по предложение на опозицията ще бъдат обсъдени и предсрочни избори. \r\nПремиерът Заев заяви днес, че очаква на срещата с Мицковски да бъде показана отговорност и да се направи опит за решаване на проблема със Закона за прокуратурата. Заев подчерта, че това е законосъобразно искане, но настоя, че това е безпрецедентен период, когато акцентът трябва да бъде върху пълноправното членство в НАТО и началото на преговорите за присъединяване към ЕС. \r\nВ зависимост от резултата от срещата между двамата лидери ще стане ясно кога ще продължи разглеждането в комисиите и в пленарната зала, както и кога ще се проведе парламентарната сесия за освобождаване на специалния прокурор Катица Янева, като тя трябва да бъде освободена най-късно до 15 септември. \r\n \r\n  Юлиян Марков", "date": "2019.09.10", "title": "“Канал 5“ (Македония): В момента се провежда лидерска среща в македонския парламент"}
{"url": "http://www.focus-news.net/news/2019/09/10/2697368/the-times-severno-irlandskite-yunionisti-sa-nedovolni-ot-plan-za-brekzit-na-boris-dzhonsan.html", "text": "Старшите политици на  Демократичната юнионистка партия (ДЮП) се срещнаха  с Борис Джонсън на фона на твърденията, че премиерът търси споразумение с Брюксел, което може да раздели Северна Ирландия от останалата част на Обединеното кралство, пише британският вестник  The times . \r\nНовият еврокомисар по търговията, Фил Хоган, каза, че решението остава изцяло в Лондон и че единствената алтернатива на това цялото Обединено кралство да попадне в предпазния механизъм е да се създадат специфични договорености за Северна Ирландия. \r\nНо всеки ход за поставяне на търговска граница между Северна Ирландия и останалата част от Обединеното кралство е червена линия за Демократичната юнионистка партия, която наложи вето върху предложението, когато бе разглеждано за първи път от Европейската комисия през 2017 г. \r\n„Премиерът Джонсън направи предложение през последните няколко дни, като говори за общоирландска хранителна зона,“ каза Хоган пред The Irish Times. Той е ирландският комисар по земеделието и известен критик на Брекзит. \r\n„Това със сигурност е ясна индикация за различия между Северна Ирландия и Република Ирландия и ЕС и останалата част от Обединеното кралство. \r\n„За първи път това се казва от британски премиер, че те са готови да приемат някакво различие. Ако можем да надградим това, със сигурност можем да се доближим един до друг по отношение на евентуален резултат. \" \r\nНо лидерът на ДЮП сър Джефри Доналдсън отхвърли идеята, че Джонсън може да игнорира партията и да търси сделка, която запазва Северна Ирландия съобразена с правилата на ЕС. \r\n„Не виждам премиера, който се обяви за премиер на Съюза, да се съгласи на споразумение, което да разделя Северна Ирландия от Великобритания за търговските условия“, каза той пред  BBC Radio 4. \r\nThe Times: Северно-ирландските юнионисти са недоволни от план за Брекзит на Борис Джонсън  \r\nСтаршите политици на  Демократичната юнионистка партия (ДЮП) се срещнаха  с Борис Джонсън на фона на твърденията, че премиерът търси споразумение с Брюксел, което може да раздели Северна Ирландия от останалата част на Обединеното кралство, пише британският вестник  The times . \r\nНовият еврокомисар по търговията, Фил Хоган, каза, че решението остава изцяло в Лондон и че единствената алтернатива на това цялото Обединено кралство да попадне в предпазния механизъм е да се създадат специфични договорености за Северна Ирландия. \r\nНо всеки ход за поставяне на търговска граница между Северна Ирландия и останалата част от Обединеното кралство е червена линия за Демократичната юнионистка партия, която наложи вето върху предложението, когато бе разглеждано за първи път от Европейската комисия през 2017 г. \r\n„Премиерът Джонсън направи предложение през последните няколко дни, като говори за общоирландска хранителна зона,“ каза Хоган пред The Irish Times. Той е ирландският комисар по земеделието и известен критик на Брекзит. \r\n„Това със сигурност е ясна индикация за различия между Северна Ирландия и Република Ирландия и ЕС и останалата част от Обединеното кралство. \r\n„За първи път това се казва от британски премиер, че те са готови да приемат някакво различие. Ако можем да надградим това, със сигурност можем да се доближим един до друг по отношение на евентуален резултат. \" \r\nНо лидерът на ДЮП сър Джефри Доналдсън отхвърли идеята, че Джонсън може да игнорира партията и да търси сделка, която запазва Северна Ирландия съобразена с правилата на ЕС. \r\n„Не виждам премиера, който се обяви за премиер на Съюза, да се съгласи на споразумение, което да разделя Северна Ирландия от Великобритания за търговските условия“, каза той пред  BBC Radio 4. \r\n„И така, мисля, че тази идея, да има предпазен механизъм само за Северна Ирландия, където имаме търговска граница в Ирландско море между Северна Ирландия и Великобритания, е просто несъстоятелна. Във всеки случай това би противоречало на основните принципи на споразумението от Белфаст. \" \r\nТой добави: „Решението да се избегне твърда граница на остров Ирландия е не да се създава втора граница в Ирландско море, защото смятам, че това би било дълбоко дестабилизиращо.“ \r\n \r\n \r\n  Юлиян Марков", "date": "2019.09.10", "title": "The Times: Северно-ирландските юнионисти са недоволни от план за Брекзит на Борис Джонсън"}
{"url": "http://www.focus-news.net/news/2019/09/10/2697371/the-independent-velikobritaniya-i-irlandiya-se-vrashtat-kam-parvonachalniya-predpazen-mehanizam-vklyuchvasht-samo-severna-irlandiya.html", "text": "Британското и ирландското правителство търсят връщане към първоначалния план на ЕС за предпазен механизъм за ирландската граница, отхвърлен от Тереза Мей, като начин за преодоляване на задънена улица,пише британският вестник  The Independent . \r\nТака “предпазен механизъм“ само за  „Северна Ирландия“ беше отхвърлен от бившия премиер по време на разговорите, защото постави митническа и регулаторна граница в Ирландско море - ход,на  който силно се противопоставя Демократичната юнионистка партия  и много тори. \r\nТой бе заменен в споразумението за оттегляне от сегашния предпазен механизъм, който включва цялото Обединеното кралство,  който беше отхвърлен от брекзитиърите по друга причина: защото може да обвърже цялото Обединено кралство с митническия съюз на ЕС за неопределено време. \r\nНо програмата на BBC Newsnight съобщава за високопоставени консерватори, запознати с начина на мислене на Борис Джонсън, които са \"убедени\", че новият премиер се стреми да се върне към стария план. \r\nОсвен това ЕС - и по-специално Ирландия - даде знак, че подобна промяна обратно към стария вариант може  да бъде добро решение. \r\nВ интервю за The Irish Times еврокомисарят на Ирландия Фил Хоган - който ще бъде отговорен за търговските преговори с Обединеното кралство - заяви, че посоката е към стария предпазен механизъм. \r\n \r\n  Юлиян Марков", "date": "2019.09.10", "title": "The Independent: Великобритания и Ирландия се връщат към първоначалния „предпазен механизъм“, включващ само Северна Ирландия"}
{"url": "http://www.focus-news.net/news/2019/09/10/2697364/premierat-boyko-borisov-vyarvam-che-mariya-gabriel-shte-rakovodi-uspeshno-povereniya-y-resor-zashtoto-samo-inovatsiite-shte-dovedat-do-po-visoki-zaplati-i-po-konkurentosposobna-ikonomika.html", "text": "Вярвам, че Мария Габриел ще ръководи успешно поверения й ресор, защото само иновациите ще доведат до по-високи заплати и по-конкурентоспособна икономика. Това написа министър-председателят Бойко Борисов във  \"Фейсбук\" . Той поздрави  българския комисар Мария Габриел след като днес официално стана ясно, че получава ресор \"Иновации и образование\" в новата Европейска комисия. \"Изключително важен и модерен ресор с бюджет 100 млрд. евро - третото по големина перо в общия бюджет на ЕС. Мария Габриел ще поеме изцяло цифровите умения в образованието, а очакванията са бюджетът за образование да бъде увеличен тройно. Важно е, че голяма част от досегашния ресор \"Цифрова икономика и цифрово общество\" се съдържа в обхвата на новия. Под ръководството на Мария Габриел ще бъде програмата \"Хоризонт Европа\", от която се осигурява финансирането на киберсигурността, суперкомпютрите и дигиталните хъбове.  Благодаря и на председателя на ЕК Урсула фон дер Лайен, че удържа на думата си и ни даде ресор, свързан с образование, иновации и нови технологии. Приоритети, залегнали в програмата на правителството, за които работим ежедневно!\", пише още в поздравлението.", "date": "2019.09.10", "title": "Премиерът Бойко Борисов: Вярвам, че Мария Габриел ще ръководи успешно поверения й ресор, защото само иновациите ще доведат до по-високи заплати и по-конкурентоспособна икономика"}
{"url": "http://www.focus-news.net/news/2019/09/10/2697361/balgariya-poluchi-resor-inovatsii-i-mladezh-v-sastava-na-novata-evropeyska-komisiya-obzor.html", "text": "България получи ресор „Иновации и младеж“ в състава на новата Европейска комисия. Това стана ясно по време на представянето на новия състав на изпълнителния орган на Общността от новия му председател Урсула фон дер Лайен. Като признание за България го определи от Брюксел самата Мария Габриел, която застава начело му. Тя поздрави председателя на ЕК Урсула фон дер Лайен за смелостта най-после да бъдат обединени под една шапка основни елементи на така наречения „златен триъгълник“: наука, бизнес и образование. Мария Габриел определи  като много голяма и смела амбиция високо в дневния ред на ЕС да стоят иновациите и младите хора. Габриел маркира конкретните си цели в новия ресор, като напомни, че за нея е било важно в него да бъдат голяма част от нещата, които сме успели да свършим по време на изминалия мандат в Сектор „Цифровизация“. Тя напомни, че суперкомпютрите, дигиталните иновационни хъбове, всичко свързано с киберсигурността ,се финансира от програмата „Хоризонт 2020“. ОТ изявлението на Габриел стана ясно, че  тази програма ще има наследник в новия програмен период под името „Европа“. Начело на програмата ще застане именно българският еврокомисар. Габриел заяви желанието си Централна и Източна Европа да имат достойно място в програмата. Тя постави акцент и върху учителите, като заяви, че ще им обърне специално внимание. От думите ѝ стана ясно, че  важни за нея ще бъдат практическите измерения на работата ѝ, като заяви, че желанията й са свързани с развитие на научните изследвания, иновациите и нещата, свързани с младите хора. Тя обясни, че знанията трябва да се превръщат в практически умения така, че младите да успяват да се реализират и адаптират към цифровата ера и трансформация, която преживяваме. От изявлението на Мария Габриел стана ясно, че за нея приоритет е да върне Европа на цифровата карта, разработвайки нейните приоритети, свързани с намирането на европейски решения за днешните предизвикателства. От думите ѝ стана ясно, че в областта на образованието проблем остава изтичането на мозъци и във връзка с това фокусира вниманието върху европейски програми, свързани с младите, като  заяви, че ще работи , за да може този феномен да намали значението си. Полученият ресор коментира от Брюксел и председателят на Народното събрание Цвета Караянчева, която го окачестви като много важен и голям и го видя като признание към България и персонално за Мария Габриел. Президентът Румен Радев също коментира положително новия ресор на България в ЕК, като заяви, че Ресор „Иновация и младеж“ е важен и очаква България да има активна роля в развитието на иновациите и връщането на Европа на цифровата сцена. Депутатът от ГЕРБ Тома Биков също изрази задоволството си от получения от България ресор като заяви, че ресор, който включва в себе си образованието, науката, иновациите, младежта, които са все неща, които бяха приоритетни за българското европредседателството, са оценени по подобаващ начин и това е радващо. Полученият ресор коментира и заместник-председателят на БСП Деница Златева, като нейният тон далеч не беше толкова екзалтиран. Златева заяви, че ресорът, който България е получила, по-слаб за нас в сравнение с първоначалните възможности, които имаше страната ни. Тя изрази надежда, че имайки комисар, който отговаря за иновациите и младежта ще доведе и до по-приоритетно използване на тези средства за развитието на този важен сектор.  \r\nТеодора ПАВЛОВА", "date": "2019.09.10", "title": "България получи ресор „Иновации и младеж“ в състава на новата Европейска комисия (ОБЗОР)"}
{"url": "http://www.focus-news.net/news/2019/09/10/2697370/afp-sasht-sa-izteglili-shpionin-ot-rusiya-dokazvasht-rolyata-na-putin-v-namesata-na-izborite-prez-2016.html", "text": "Американските агенти са изтеглили „къртица“ от високите нива в руското правителство, който потвърди пряката роля на Владимир Путин при намесата в президентските избори през 2016 г., съобщават американски медии, предава  AFP . \r\nЛицето е предоставяло информация на американското разузнаване от десетилетия, имал е достъп до Путин и е изпращал снимки на документи на високо ниво от бюрото на руския лидер, съобщи CNN. \r\nШпионинът е бил изтеглен от Русия, както CNN, така и New York Times съобщиха  \r\nThe New York Times съобщава, че първоначално ЦРУ предлага да изтегли източника в края на 2016 г. заради опасения от медийно представяне, след като официалните лица разкриват сериозността на руската намеса в изборите. \r\nПървоначално информаторът отказа - позовавайки се на семейни проблеми и предизвика опасения, че е станал двоен агент, пише The New York Times. \r\nМесеци по-късно агентът се е съгласил, след като медийните разследвания за дейността му продължават. \r\nCNN, позовавайки се на неназовано лице, което заяви, че е участвало в дискусии относно дейността му, заяви, че изтеглянето му през 2017 г. е заради опасенията, че президентът Доналд Тръмп и неговият кабинет могат да разкрият агента след многократно неправилно управление на класифицираната информация. ЦРУ решително отрече това обвинение. \r\n \r\n  Юлиян Марков", "date": "2019.09.10", "title": "AFP: САЩ са изтеглили шпионин от Русия, доказващ ролята на Путин в намесата на изборите през 2016"}
