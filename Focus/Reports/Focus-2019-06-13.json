{"url": "http://www.focus-news.net/news/2019/06/13/2669652/sport-dzhokovich-nyama-da-uchastva-na-turniri-do-uimbaldan.html", "text": "Световният №1 Новак Джокович няма да участва на нито един турнир на трева преди Уимбълдън. Решението беше очаквано отдавна, но стана факт едва днес, след като сърбинът не е поискал „уайлд кард“ за турнирите Куинс Клъб (Лондон) и Хале от категория Ей-Ти-Пи 500, които ще се проведат следващата седмица. Миналата година Джокович игра в Куинс Клъб, където загуби на финала от Марин Чилич. По-рано в турнира сърбинът победи и Григор Димитров. \r\nПочивка до Уимбълдън си взе и № 2 в световната ранглиста – Рафаел Надал, който триумфира на „Ролан Гарос“ преди дни.", "date": "2019.06.13", "title": "Спорт: Джокович няма да участва на турнири до Уимбълдън"}
{"url": "http://www.focus-news.net/news/2019/06/13/2669650/kalin-kalpakchiev-sayuz-na-sadiite-ima-litsemerie-v-protsedurata-po-izbor-na-glaven-prokuror.html", "text": "Има лицемерие в процедурата по избор на главен прокурор. Това каза за обзорното предаване  „Това е България“  на  Радио „Фокус“  председателят на Съюза на съдиите Калин Калпакчиев. По думите му лицемерието се изразява в това, че от една страна изпълнителната власт, която държи властовите лостове, оставя на съдебната така да си избере главен прокурор, а от друга – членовете на ВСС, които го избират, в мнозинството си са номинирани от политическите партии. По този начин партиите непряко влияят върху процеса на избор на гл. прокурор. „То поражда и проблемите след това при функционирането в рамките на мандата на главния прокурор – съмненията, които са непрекъснати за едни или други зависимости, за решения да се повдигнат обвинения в определена политическа конюнктура и т.н. Властта на главния прокурор, така както е по Конституция, а дори във фактическото й прилагане, е абсолютна. Абсолютната власт развращава абсолютно. Трябва да бъде направено така, че фигурата на главния прокурор да стане непривлекателна за нездравия тип. Това ще стане само тогава, когато огромната власт бъде разпределена на повече центрове – да не бъде съсредоточена на едно място“, обясни съдията. Калин Калпакчиев предложи прокурорската колегия да направи дълбочинен анализ за състоянието на прокуратурата, дори само чрез докладите на главния прокурор, като чрез тях се види, къде са проблемите на институцията, както и успехите. Чрез този доклад може да се изготви профил за длъжността на бъдещия главния прокурор, а ако това не се направи – ще има общи, пожелателни, добрезвучащи критерии в закона, които няма как да бъдат запълнени с конкретно съдържание, обобщи председателят на Съюза на съдиите.  \r\nЦоня СЪБЧЕВА", "date": "2019.06.13", "title": "Калин Калпакчиев, Съюз на съдиите: Има лицемерие в процедурата по избор на главен прокурор"}
{"url": "http://www.focus-news.net/news/2019/06/13/2669651/pazardzhik-dezakarizatsiya-na-zelenite-ploshti-i-rechnite-korita-shte-bade-izvarshena-vav-velingrad.html", "text": "Дезакаризация на зелените площи и речните корита ще бъде извършена на територията на Велинград във връзка с настъпването на летния сезон и увеличаването на популациите на комари, бълхи, кърлежи и кестенов молец. Това съобщиха от  Общината . Третирането ще бъде извършено след 21.00 ч.  \r\nОбщина Велинград призовава гражданите да следят за указателни табели за извършената обработка и да спазват карантинните срокове, посочени в тях.", "date": "2019.06.13", "title": "Пазарджик: Дезакаризация на зелените площи и речните корита ще бъде извършена във Велинград"}
{"url": "http://www.focus-news.net/news/2019/06/13/2669654/blagoevgrad-detsata-ot-tsentar-za-lichnostno-i-tvorchesko-razvitie-s-blestyashto-predstavyane-po-vreme-na-godishniya-kontsert-letete-hvarchila.html", "text": "Възпитаници на Център за личностно и творческо развитие на децата Благоевград показаха талант и красота по време на годишния си концерт. Пред своите семейства и приятели те изпълниха усвоените умения през годината. Това съобщиха от  пресцентъра на Община Благоевград.  На финала на тържеството заместник-кметът по култура и хуманитарни дейности Христина Шопова и Цветанка Гавраилова – директор на ЦЛТРДБ, връчиха плакети на завършилите тази година средното си образование възпитаници на центъра. \r\n„Уважаема госпожо Гавраилова, благодаря Ви затова, което видяхме на сцената, скъпи преподаватели, благодаря Ви за ентусиазма, за сърцето, с което работихте с нашите деца! Скъпи деца, благодаря, че вярвате на нашите преподаватели и сте тук заедно с нас и поздравления, че ни разплакахте, от умиление, няколко пъти тази вечер! Скъпи родители, благодаря Ви, че подкрепяте своите деца и сте заедно с тях тук, че ги подкрепяте да участват в Центъра за личностно и творческо развитие на децата на Благоевград, чийто годишен концерт е едва за трети път. Когато преди три години, обединихме и направихме един голям център, имаше много критика, имаше много негативи, но както виждате, когато сме обединени, сме по-силни и децата ни го доказаха“, каза Христина Шопова.  \r\nДиректорът на ЦЛТРДБ изказа благодарности за подкрепата на община Благоевград, за доверието на родителите към преподавателите, към самите преподаватели за търпението и професионализма им, както и за помощта към непедагогическия персонал.  \r\nНа сцената се редуваха певци,китаристи,пианисти,цигулари и балерини.  Публиката аплодира и малки актьори, и танцьори. \r\nГодишният концерт се превърна в традиционен. Той се организира в края на всяка учебна година, а в него взимат участие всички школи в Центъра.", "date": "2019.06.13", "title": "Благоевград: Децата от Център за личностно и творческо развитие с блестящо представяне по време на годишния концерт „Летете хвърчила“"}
{"url": "http://www.focus-news.net/news/2019/06/13/2669656/georgi-harizanov-iskrenata-zagrizhenost-za-horata-e-prichinata-boyko-borisov-da-se-zadarzhi-tolkova-vreme-na-vlast.html", "text": "Искрената загриженост за хората е причината Бойко Борисов да се задържи толкова време на власт. Това каза в обзорното предаване  \"Това е България\"  на  Радио \"Фокус\"  политическият анализатор Георги Харизанов по повод рождения ден на премиера Бойко Борисов. По думите на Харизанов страната и народа за него са основните теми, а загрижеността му към тях личи. Тя се усеща и при общуването му с хората, начина по който говори с тях, а това прави впечатление не само за тези, които са имали възможността да са до него, но и на останалите, които виждат неговото поведение. „Хората, които са имали възможност да видят, как Борисов комуникира с обикновените хора, с гражданите, когато няма наблизо телевизионни камери, са наясно, че това не е поза. Подозренията, че това е поза, театър, че така се „играе играта“, винаги ще ги има, но хората, които са виждали, какъв е Борисов, когато няма телевизионни камери, знаят, че това не е така. Може да прозвучи малко изненадващо, но нищо по-различно от това, което виждаме – напротив, може би трябва да ни радва, че когато има протокол, когато има камери, Борисов продължава да бъде себе си. Очевидно, това импонира на голяма част от обществото и избирателите“, обясни политическият анализатор. Георги Харизанов допълни, че импровизаторското качество на премиера Борисов му е силна страна, но не се получава от само себе си. Това е опит, трупан в продължение на 18 години, и човек трябва да знае много неща, за да излезе и изнесе половин час импровизирана реч, в която да покрива различни сектори в политиката и икономиката, пълна с фактология и числа, обобщи Харизанов.  \r\nЦоня СЪБЧЕВА", "date": "2019.06.13", "title": "Георги Харизанов: Искрената загриженост за хората е причината Бойко Борисов да се задържи толкова време на власт"}
{"url": "http://www.focus-news.net/news/2019/06/13/2669657/dobrich-nad-5-000-rozi-tsaftyat-v-rozariuma-v-gradskiya-park-sv-georgi.html", "text": "5 400 рози цъфтят в розариума в Градския парк „Св. Георги“ в Добрич по това време на годината, предаде кореспондентът на  Радио „Фокус” – Варна . Розите са 7 вида и са от български сортове. „За розариума се грижат целогодишно двама души, като там грижите съвсем не са малко. Има голямо разнообразие от чаено-хибридни, полиантови и катерливи рози, увиващи стъблата си около парково архитектурните елементи. Грижата за розите включва освен есенното и пролетното подрязване, едно постоянно следене за растежа на разклоненията и тяхното оптимално развитие, което налага подрязване, отстраняване на изсъхнали цветове, плевене, прекопаване. Общо взето процесът също е сложен и се извършва с голямо внимание, защото поддържането на рози е по-специфично“, посочва ландшафтният арх. Христо Даскалов, младши експерт „Озеленяване“ в Община град Добрич.  \r\nЕдно от местата, които никой посетител на парка не е подминал, е розариумът. Той е възстановен по проект на Общината. Разположен е на площ от 2 дка и разполага с 39 сорта рози.  \r\nЖулиета НИКОЛОВА", "date": "2019.06.13", "title": "Добрич: Над 5 000 рози цъфтят в розариума в Градския парк „Св. Георги“"}
{"url": "http://www.focus-news.net/news/2019/06/13/2669660/kardzhali-oblastniyat-upravitel-nikola-chanev-e-predlozhil-trenyorat-na-fk-arda-stamen-belchev-da-bade-udostoen-sas-zvanieto-pocheten-grazhdanin-na-obshtina-kardzhali.html", "text": "Областният управител Никола Чанев е предложил треньорът на ФК „Арда“ Стамен Белчев да бъде удостоен със званието „Почетен гражданин на община Кърджали“. Това съобщиха от  Областната администрация  в Кърджали. Чанев посочва в предложението си до председателя на Общинския съвет, внесено чрез групата на ПП ГЕРБ, че наставникът има безспорни заслуги към местната общност - извеждане на отбора за първи път в 95-годишната му история до участие в Първа футболна лига.  \r\nСтамен Белчев е роден на 7 май 1969 г в Хасково. Има изиграни над 100 мача с 21 голови попадения в майсторската „А“ група. Бил е състезател на ФК „Хасково“, „Локомотив“ - Горна Оряховица, „Етър“ и „Берое“. Като треньор е работил в „Ботев“ - Пловдив, „Литекс“ - Ловеч и ЦСКА - София, ръководил е и първия отбор на „армейците“. Като треньор на „Арда“ за изключително кратко време Белчев съумя да изгради тим, достоен да се нареди сред фаворитите. Благодарение на неговия професионализъм, подход към играчите и воля за победа, ФК „Арда“ заслужи участие в Първа лига и накара всички граждани на Кърджали да се гордеят със своя любим тим.  \r\n„Убеден съм, че огромната заслуга за това е на г-н Белчев, а направеното от него ще остане със златни букви в историята на клуба. Придържайки се към реда и условията на удостояване на физически лица със званието „Почетен гражданин на Кърджали“ и за награждаване с морални и материални награди, заложени в съответния правилник, и в израз на висока обществена оценка за безспорния му принос за развитието на Кърджали, предлагам Стамен Белчев да бъде отличен със  званието „Почетен гражданин“, за което разчитам на подкрепата на всички съветници в Общински съвет – Кърджали“, отбелязва областният управител.", "date": "2019.06.13", "title": "Кърджали: Областният управител Никола Чанев е предложил треньорът на ФК „Арда“ Стамен Белчев да бъде удостоен със званието „Почетен гражданин на община Кърджали"}
{"url": "http://www.focus-news.net/news/2019/06/13/2669679/sport-manchestar-yunayted-se-otkaza-ot-garet-beyl.html", "text": "Mанчестър Юнайтед не се интересува от привличането на Гарет Бейл, съобщават британските медии. 29-годишният уелски национал вече не влиза в плановете на мениджърското ръководство на Юнайтед. Привличането на Даниел Джеймс от Суонси доказва новия подход в стратегията на клуба относно трансферната политика. Основните трансферни цели пред Юнайтед сега са Хари Макгуайър от Лестър, както и Арън Уан-Бисака от Кристъл Палас.  \r\nБъдещето на Бейл в Мадрид остава неясно след завръщането на треньора Зинедин Зидан и мощната лятна селекция, включваща Еден Азар.", "date": "2019.06.13", "title": "Спорт: Манчестър Юнайтед се отказа от Гарет Бейл"}
{"url": "http://www.focus-news.net/news/2019/06/13/2669659/vitseprezidentat-iliyana-yotova-otkri-xviii-mezhdunaroden-festival-na-chervenokrastkite-i-zdravni-filmi-vav-varna.html", "text": "Вицепрезидентът Илияна Йотова откри тази вечер осемнадесетото издание на Международния фестивал на червенокръстките и здравни филми в Зала 1 на Фестивалния и конгресен център във Варна, предаде репортер на  Радио \"Фокус\" - Варна . Събитието, което се организира от Областната структура на Българския Червен кръст и Медицинския университет в града ще продължи до 17-и юни. \"Да се грижиш за другия и да забравяш себе си да си, приятел, да си полезен, да бъдеш ти самия силен, за да бъде този, който има нужда от теб, твоята сила. Често пъти сме уплашени от това, което се случва - световни конфликти, език на омразата, отрицание на всеки, който е различен. Точно затова е хубаво в такива моменти да се замислим за онова, което ние българите наричаме с хубавата дума добродетел, човечност, човеколюбие\", каза в своето приветствие вицепрезидентът Илияна Йотова. Зам.-ректорът на Медицинския университет проф. Тодорка Костадинова изрази удовлетворението на ръководството на висшето училище отново да има участие и да подкрепя възстановеният преди няколко години фестивал. \"През тези няколко дни от Варна ще излети една добра новина, която ще обходи целия свят - това е самият фестивал и филмите, които ще видим са филми, които обединяват, а не разделят\", каза председателят на БЧК Христо Григоров. По време на церемонията бяха представени и членовете на журито с председател обичаната актриса Доротея Тончева. Сред тях са директорът на Департамента по чуждоезиково обучение в Медицинския университет във Варна проф. Виолетка Тачева, продуцент и режисьор в медийния център на турския Червен полумесец Арман Пекая, режисьорът Илиян Джевелеков и актьорът Велислав Павлов. На 17-ти юни те ще обявят своите награди. Тържествената церемония започна с органово изпълнение на солиста на Софийската филхармония Велин Илиев. Сред гостите на фестивала са Иван Ничев, проф. Станимир Трифонов, Мария Статулова, Яна Маринова, Искра Радева, председателят на Македонския червен кръст Ромел Велев, Соломон Паси, посланикът на Япония, генералните консули на Русия и на Турция. Сред гостите на Фестивала са авторитетни представители на филмовото изкуство от различни краища на света, чиито произведения ще бъдат част от богатата и пъстра филмова програма. Основен акцент в програмата ще бъде и станалият вече емблематичен за фестивала Дискусионен форум, в който изявени публични личности представят своите тези за нашето съвремие, обединени от темата „Агресия, хуманност, кино“. \r\nДиана СТОЕВА", "date": "2019.06.13", "title": "Вицепрезидентът Илияна Йотова откри XVIII Международен фестивал на червенокръстките и здравни филми във Варна"}
{"url": "http://www.focus-news.net/news/2019/06/13/2669661/ivaylo-dimitrov-voden-spasitel-otsenkata-na-riska-ot-strana-na-sobstvenitsite-na-baseyni-i-akvaparkove-e-mnogo-vazhna-za-da-se-izbegnat-intsidenti.html", "text": "Правенето на оценка на риска от страна на собствениците на басейни и аквапаркове е много важно, за да се избегнат инциденти. Това каза за  Радио „Фокус“ – Пирин  Ивайло Димитров, воден спасител. Той обясни, че има определени правила и нормативни актове, които регламентират начина, по който трябва да функционира даден воден обект. Димитров обясни, че едно от тях е създаването на комисии, които трябва да съблюдават дали се спазва наредбата за обезопасяване на водните площи. Според него най-честата причина за възникването на инциденти в подобен вид водни обекти е свързана с липсата на достатъчно на брой водни спасители. Димитров уточни, че от една страна това е поради недостига на кадри, но от друга - заради икономии, които правят самите собственици на басейните и аквапарковете.  \r\n„Опасности крият и съоръженията, които има в един такъв воден парк. Има случаи, при които в такива обекти съществуват места, които попадат извън обхвата на погледа на дадения воден спасител. Точно в тези места е повишен рискът от това човек да попадне в опасна ситуация, която може да го травмира, или да се стигне до инцидент. Най-често това са надуваеми батути, падането от които може да причини сериозни щети“, отбеляза Димитров. Той препоръча на хората, когато използват подобни съоръжения, да спазват всички изисквания за безопасност и да не предприемат рискови действия, за да се избегнат възможностите за инциденти. \r\nЛивия НИНОВА", "date": "2019.06.13", "title": "Ивайло Димитров, воден спасител: Оценката на риска от страна на собствениците на басейни и аквапаркове е много важна, за да се избегнат инциденти"}
{"url": "http://www.focus-news.net/news/2019/06/13/2669653/kyustendil-na-100-detsa-se-padat-116-mesta-v-detskite-gradini-na-teritoriyata-na-oblastta.html", "text": "На 100 деца се падат 116 места в детските градини на територията на област Кюстендил. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално статистическо бюро – Югозапад. Към момента в региона функционират 19 самостоятелни детски градини с директор. От тях 17 детски градини са в градовете на областта, а 2 – в селата. Броят на децата, записани в детските градини е 3 100. В сравнение с предходната година броят на децата намалява с 2.6%. Броят на местата в детските градини в област Кюстендил е 3 600, като на 100 деца се падат 116 места.  \r\nЗа страната като цяло на 100 деца се падат 107 места. Обхватът на децата в това образователно ниво в областта, изчислен чрез груповия нетен коефициент на записване е 81.3%, или с 0.2 процентни пункта повече спрямо предходната година. Средният брой деца в една детска градина за областта е 163, като за селата е значително по-голям – 229, а за градовете – 155. Детските групи са 130, от които 121 са целодневни и 9 – полудневни. Една група се формира средно от 24 деца, съответно – 24 в градовете и 21 в селата. Педагогическият персонал, зает в детските градини е 272 души, от които 255 са детски учители. В сравнение с предходната учебна година общият брой на педагогическия персонал намалява със 7 души, или с 2.5%. Преобладаващата част от този персонал е на възраст от 40 до 59 години – 67.6%, а с придобити образователно-квалификационни степени „бакалавър” или „магистър” са 94.1% от педагозите. \r\nВенцеслав ИЛЧЕВ", "date": "2019.06.13", "title": "Кюстендил: На 100 деца се падат 116 места в детските градини на територията на областта"}
{"url": "http://www.focus-news.net/news/2019/06/13/2669664/kyustendil-semeynite-prichini-sa-osnovnite-poradi-koito-uchenitsite-v-oblastta-napuskat-obshtoobrazovatelniya-protses.html", "text": "Семейните причини са основните поради които учениците в област Кюстендил напускат общообразователния процес. Това съобщиха за  Радио „Фокус” – Кюстендил  от отдел „Статистически изследвания” към Териториално бюро – Югозапад. През изминалата учебна година в област Кюстендил 157 ученици са напуснали общообразователните училища, от които 134 в основното образование. Най-голям е относителният дял на учениците, които са напуснали по семейни причини - 50%, следван от напусналите поради заминаване в чужбина - 36.6%.  \r\nВ началото на учебната година учебни занятия се водят в 30 общообразователни училища в региона, от които 2 начални, 19 основни, 3 гимназии и 6 средни училища. Броят на учениците във всички видове общообразователни училища е 8 800. В сравнение с предходната учебна година броят им намалява със 143 ученици. Относителният дял на децата в общообразователните училища, изучаващи чужди езици в началните класове, е 81%, като от тях най-голям е делът на изучаващите английски език - 91.3%.  \r\nУчителите в общообразователните училища в област Кюстендил са 762. От тях 97.4% са с придобита образователно-квалификационна степен „бакалавър” или „магистър”. Относителният дял на преподавателите на възраст от 40 до 59 години е 74.7%. Преобладават жените, които съставляват 88.3% от общия брой на учителите в областта. \r\nВенцеслав ИЛЧЕВ", "date": "2019.06.13", "title": "Кюстендил: Семейните причини са основните, поради които учениците в областта напускат общообразователния процес"}
{"url": "http://www.focus-news.net/news/2019/06/13/2669663/plovdiv-gradsko-parti-na-otkrito-shte-se-provede-do-ostrov-adata-na-15-yuni.html", "text": "Градско парти на открито ще се проведе до остров Адата в Пловдив на 15 юни. Това съобщиха за  Радио „Фокус“ – Пловдив  от Фондация „Пловдив 2019“. Северният бряг на река Марица ще се превърне в парти зона за електронна и хаус музика, част от програмата на „Пловдив – Европейска столица на културата“. В 18.00 часа на открита сцена до панаирните палати на брега на реката посетителите ще се срещнат с добре познатия Pikebass. Заедно с него на сцената ще се изявят още The Science, Snezhana, YvesO, Cinnamint, Victor’s Mob и ghk, които обещават селекция от най-доброто от съвременната електронна музика. Събитието е със свободен достъп и също така ще предложи открит бар за посетителите. \r\nЗа визията на партито е ангажиран визуалният артист Вълко Чобанов, който използва фрагменти от забравени градски пространства и природните специфики на острова, пренасяйки изображенията върху екран. Събитието се осъществява в продължение на една от основните инициативи на фондация „Пловдив 2019“, посветена на река Марица и остров Адата.", "date": "2019.06.13", "title": "Пловдив: Градско парти на открито ще се проведе до остров Адата на 15 юни"}
{"url": "http://www.focus-news.net/news/2019/06/13/2669662/makfaks-makedoniya-avstriya-i-sloveniya-sa-za-razshiryavane-na-es.html", "text": "Президентите на Австрия и Словения Александър ван дер Белен и Борут Пахор изразиха подкрепа за продължаване на процеса на разширяване на ЕС и за започване на преговори за присъединяване с Македония и Албания, предава агенция  „Макфакс“ . \r\n„За доверието към ЕС би било добре, ако в този случай предприемем мерки и не разочароваме хората в тези страни“, посочи ван дер Белен на съвместна пресконференция със словенския си колега във Виена. \r\nПредседателят на австрийския парламент Волфганг Соботка заяви в разговор с Пахор, че Австрия подкрепя европейската перспектива на страните от Западните Балкани. \r\nПахор и Соботка посочиха също, че интеграцията на балканските страни е дълъг процес, който изисква търпение. \r\nВ същото време, според изявлението на австрийския парламент, президентът на Словения посочи, че Западните Балкани в преговорите за ЕС трябва да се разглеждат като едно цяло. \r\nПревод и редакция:", "date": "2019.06.13", "title": "„Макфакс“ (Македония): Австрия и Словения са за разширяване на ЕС"}
{"url": "http://www.focus-news.net/news/2019/06/13/2669284/predstoyashti-sabitiya-v-stranata-za-13-yuni-agentsiya-fokus.html", "text": "*** \r\nОт 10.00 часа в зала 3 на НДК президентът Румен Радев ще открие Шестия световен конгрес на информационните агенции, организиран в София от Българската телеграфна агенция и Световния съвет на информационните агенции. \r\n*** \r\nОт 19.00 часа в зала 1 на Фестивалния и конгресен център – Варна вицепрезидентът на Република България Илияна Йотова ще открие 18-ият Международен фестивал на червенокръстки и здравни филми. \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 14.30 часа в зала 248 на Народното събрание министър Боил Банов ще отговаря на въпроси на депутати в парламентарната комисия по културата и медиите. \r\n*** \r\nОт 11.00 часа на  Зенитния полигон на Военновъздушните сили - Шабла министърът на отбраната Красимир Каракачанов и началникът на отбраната генерал Андрей Боцев ще наблюдават тактическото учение с бойни стрелби. Поканен е да присъства министър-председателят Бойко Борисов. \r\n***  От 16.30 ч. в Заседателната зала на Националния археологически институт с музей при БАН в присъствието на зам.-министъра на културата Амелия Гешева ще бъдат предадени на турския зам.-министър на културата и туризма Йозгюл Йозкан Явуз артефакти с археологически произход, задържани от българските митнически органи на ГКПП „Капитан Андреево“ през октомври 2016 г. при незаконен внос от турски гражданин.  \r\n*** \r\nОт 10.00 часа ще се проведе заседание на Столичния общински съвет. \r\n*** \r\nОт 09.00 часа в зала 7 на НДК ще се проведе конференцията “Мост към бизнеса: Многообразие и включване на пазара на труда”.  \r\n*** \r\nОт 09.30 часа в заседателната зала в сградата на Висшия съдебен съвет, ул. „Eкзарх Йосиф“ № 12, ще се проведе заседание на Пленума на ВСС.  \r\n*** \r\nОт 09.30 часа 26 състав на Софийския градски съд ще гледа делото срещу Валентин Д., Лина А. и Мая С. (длъжностно присвояване в особено големи размери). \r\n*** \r\nОт 09.30 часа в Дома на Европа в София се организира специална информационна среща с отговорни служители от генерална  дирекция „Писмени преводи“ на Европейската комисия, предназначена за писмени преводачи, преводачески агенции и професионални преводачески организации. \r\n*** \r\nОт 10.00 часа в Централен военен клуб, зала 1, бул. „Цар Освободител\" 7, БДЖ и НКЖИ организират кръгла маса за обществено обсъждане на проекта за закупуване на нов подвижен състав и инвестиции в железопътната инфраструктура. \r\n*** \r\nОт 10.00 часа в зала 3 на НДК ще бъде открит Шестият Световен конгрес на информационните агенции. \r\n*** \r\nОт 10.00 часа 14 състав на Специализирания наказателен съд ще гледа делото срещу Петър Дз., Милко В., Георги Д., обвинени в образуване и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Димитринка Ф., Борис Б., обвинени в образуване и ръководене на организирана престъпна група.  \r\n*** \r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М. и Александър Д., обвинени в образуване и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу Румяна Ч., обвинена в престъпление по служба.  \r\n*** \r\nОт 10.00 часа 12 състав на Специализирания наказателен съд ще гледа делото срещу Виктор В., Кристиян Р., обвинени в образуване и ръководене на организирана престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в образуване и ръководене на организирана престъпна група.  \r\n*** \r\nОт 12.00 часа в хотел InterContinental Sofia ще се проведе пресконференция на тема „Форум на Световната федерация на консулите за Централна и Източна Европа“.  \r\n*** \r\nОт 13.00 часа 5 състав на Специализирания наказателен съд ще гледа делото срещу Петър Ст., Боян Т. и  др., обвинени в образуване и ръководене на организирана престъпна група.  \r\n*** \r\nОт 13.00 часа 14 състав на Специализирания наказателен съд ще гледа делото срещу Десислава И., Биляна П. и Петко Д., обвинени за подкуп в особено големи размери, представляващ особено тежък случай. \r\n*** \r\nОт 13.00 часа 17 състав на Специализирания наказателен съд ще гледа делото срещу Блага Б. и Иво Д., обвинени в образуване и ръководене на организирана престъпна група.  \r\n*** \r\nОт 13.30 часа в столичния хотел „Даунтаун” ще се проведе Семинар на тема: „Подготовка и квалификация на учителите – приоритети и нови възможности”.    \r\n*** \r\nОт 14.00 часа 17 състав на Специализирания наказателен съд ще гледа делото срещу Росен И., обвинен в образуване и ръководене на организирана престъпна група. \r\n*** \r\nОт 14.00 часа 6 състав на Специализирания наказателен съд ще гледа делото срещу Петко Ст., Иван Й., Кристиян Д. и др., обвинен в образуване и ръководене на организирана престъпна група. \r\n*** \r\nОт 14.00 часа в зала „Проф. Марин Дринов“ в БАН д-р Нат Гопалсвами от Центъра за космически полети „Годард“ на НАСА ще изнесе лекция. \r\n*** \r\nОт 18.00 часа в зала „Надежда“ на Столична библиотека издателство „Библиотека България“ и Петър Величков представят „Лора, Яворов и аз“  – пълно издание на спомените на Дора Конова. \r\n*** \r\nОт 18.00 часа в Галерия „Васка Емануилова“ ще бъде представен проект за скулптура в градската среда на Уилфрид Алмендра. \r\n*** \r\nВ 17.00 часа в тържествената зала на Читалище „Никола Вапцаров“ в Банско започва рецитал по нова книга на Константин Икономов – „Житница“.  \r\n*** \r\nОт 09.00 часа в Експоцентър „Флора“ ще бъдат представени Резултатите по проекта YOUMIG. \r\n*** \r\nОт 09.00 часа в зала № 4 на Експозиционен център „Флора“ ще бъде проведен семинар с учители на тема: „Образованието и обучението на младите хора през призмата на кардиналните промени в света през XXI век“. \r\n*** \r\nОт 19.00 часа в зала \"Георги Баев\" на културен център „Морско казино“ ще бъдат представени разказите на Георги Бърдаров \"За петата ракия или колко е хубав животът\" и \"Дядо\". \r\n*** \r\nОт 19.00 часа в ДТ „Адриана Будевска“ ще се проведе концерт на Филхармоничен квинтет Piano Strings. \r\n*** \r\nОт 13.30 ч. в хотел „Интернационал“ ще се проведе международен форум „Партньорство за по-добри социални услуги, заетост и развитие“, организиран от Министерството на труда и социалната политика, Европейската асоциация на доставчиците на услуги за хора с увреждания, Националното сдружение на общините в Република България, Националния алианс за социална отговорност и Община Варна. \r\n*** \r\nОт 15.00 часа в сградата на „Водоснабдяване и канализация – Варна“ ООД ще се състои официалното откриване на Музея на водоснабдяването и канализацията. \r\n*** \r\nОт 15.00 часа в зала „Белини“ на хотел Интернационал в курорта „Златни пясъци“ ще се проведе пресконференция за международния  форум „Партньорство за по-добри социални услуги, заетост и развитие“, който ще продължи до 14-ти юни.   \r\n*** \r\nОт 17.30 часа в библиотеката на Народно читалище „Просвета 1927“ се организира среща - разговор с писателя Васил Гинев. \r\n*** \r\nОт 19.00 часа зала 1 на Фестивалния и конгресен център – Варна ще се състои откриването на XVIII Международен фестивал на червенокръстките и здравни филми – Варна. Вицепрезидентът на Република България и патрон на Фестивала г-жа Илияна Йотова ще открие официално тазгодишната международна филмова надпревара.  \r\n*** \r\nОт 10.30 часа в Пресклуб на БТА - Велико Търново ще се състои пресконференция на популярния изпълнител Йордан Марков във връзка с предстоящия концерт \"Да пеем ЗАЕДНО\". \r\n*** \r\nОт 17.30 часа ще бъде открита изложба живопис на Владимир Максименко в изложбени зали „Рафаел Михайлов“. \r\n*** \r\nОт 19.00 часа МДТ „Константин Кисимов“ ще се играе „Криворазбраната цивилизация“. \r\n*** \r\nОт 10.00 часа в залата на Симфониета - Видин кметът на Общината Огнян Ценков ще приветства участниците в среща-семинар по проект \"Антидрога\", организирана от Инър Уийл Клуб Видин, със съдействието на Регионалното управление на образованието. \r\n*** \r\nОт 11.00 часа кметът на Община Видин Огнян Ценков ще посети видинската фирма \"Команд\" ЕООД. \r\n*** \r\nОт 13.30 часа омбудсманът Мая Манолова ще подкрепи протеста пред МБАЛ „Света Петка“ АД на медицинските специалисти в гр. Видин. \r\n*** \r\nОт 18.00 часа в Регионален исторически музей ще се проведе концерт на Дамски хор „Враца“ при Младежки дом и храм „Свето Възнесение“-Враца. \r\n*** \r\nОт 18.30 часа в актовата зала на СУ “Козма Тричков” ще гостуват двама успешни предприемачи. \r\n*** \r\nОт 19.00 часа в Градска концертна зала ще се състои „Маестро гранде“ - концертен цикъл на Симфониета – Враца. \r\n*** \r\nОт 19.00 часа в Камерна зала на ДКТ ще се играе постановката „Гергьовден“ от Стеван Сремац. \r\n*** \r\nОт 11.00 часа в Общинска библиотека ще се проведе представяне на романа „Изнудвачът“ – автор Елена Чамуркова. \r\n*** \r\nОт 18.30 часа в НЧ „Напредък - 1869“ ще започне Годишен концерт на балет „Калина“ при НЧ „Напредък – 1869“. \r\n*** \r\nОт 10.00 часа в Детска градина № 8 ще се играе Куклен спектакъл „Таласъмът Тропалан“ на Държавен куклен театър „Дора Габе“. \r\n*** \r\nОт 11.00 часа в Зала 211 на Общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n*** \r\nОт 13.00 часа в Общината се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“ . \r\n*** \r\nОт 18.00 часа Художествена галерия „Владимир Димитров – Майстора“ ще представи изложбата „102% АРТ“ на Антоанет Тончева.  \r\n*** \r\nОт 09.30 часа в Съдебната палата в Ловеч ще се проведе семинар за правните спорове в здравеопазването. \r\n*** \r\nОт 11.00 часа пред  Двореца на културата ще се проведе Концерт на Духовия оркестър към ОК Дворец на културата. \r\n*** \r\nОт 17.00 часа в Галерия “Кракра” ще бъде открита изложбата „Перник - моят град“ - на Ателието към Художествена галерия. \r\n*** \r\nОт 17.30 часа в Малък салон в Двореца на културата ще се проведе концерт на ученици от Обединената школа по изкуства от класа на Славена Вражалска. \r\n*** \r\nОт 19.00 часа в театрален  салон „Георги Русев“ ще се състои годишен концерт на Фолклорен ансамбъл „Граово”. \r\n*** \r\nОт 12.30 часа в Пресклуб на БТА – Плевен Спортен клуб по карате \"Спартак 14\" – Плевен ще даде пресконференция на тема „Карате срещу агресията и зависимостите“. \r\n*** \r\nОт 09.00 часа ще се проведе заседание на Общинския съвет. \r\n*** \r\nВ 09.00 часа в зала 1 на Апелативния съд ще се проведе заседание по делото, по което Пловдивската окръжна прокуратура е внесла протест в съда, а подсъдимият жалба срещу присъда, с която Пловдивският окръжен съд е признал за виновен Т.Ф./ 23 г./. и го е осъдил на 2 години лишаване от свобода за опит за умишлено убийство.  \r\n*** \r\nОт 10.00 часа в зала „Империал“ на хотел „Империал“ ще се проведе международна конференция, посветена на превенцията на безопасността и здравето при работа, организирана от Асоциация на индустриалния капитал в България (АИКБ) и Центъра за превенция на здравето. \r\n*** \r\nВ 10.00 часа в Цар Симеоновата градина ще се проведе „Лятна читалня на открито“. Проявата е част от литературния фестивал „Пловдив чете“.  \r\n*** \r\nВ 10.00 часа в зала 5 на Окръжния съд ще се проведе заседание по делото срещу Симеон В., Димитър Д. и Петьо К., преподаватели в Университета по хранителни технологии /УХТ/ Пловдив, обвинени във взимането на подкуп от студент с цел взимане на изпит. \r\n*** \r\nОт 11.00 часа в Областната администрация ще се проведе среща с Инициативния комитет за запазване на парка на 9-ти пехотен Пловдивски полк, намиращ се до хотел „Санкт Петербург“ в кв. „Кършияка“. \r\n*** \r\nВ 13.30 часа в зала 1 на Окръжния съд ще се проведе заседание по делото срещу Милко А., обвинен, че съответно разрешение – лиценз, издаден от БНБ, извършвал по занятие банкови сделки по смисъла на Закона за банките и Закона за кредитните институции, за които се изисква разрешение.  \r\n*** \r\nВ 18.00 часа в Културен център „Тракарт“ ще бъде представен албум „Пловдив – древен и жив“, отличен с „Награда Пловдив“ за 2018 г. в раздел „Културно наследство и съхраняване на паметта“. \r\n*** \r\nОт 19.30 часа в Bee Bop Café (Дом на техниката, ул. „Гладстон“ 1) iветовно признатият испански писател Маркос Хиралт Торенте ще вземе участие в литературния фестивал „Пловдив чете“. \r\n*** \r\nОт 11.00 часа на крепостта „Калето“ професор Николай Овчаров ще направи заключителна пресконференция на археологическите разкопки в Свищов. \r\n*** \r\nОт 11.00 часа на плаца на Център за подготовка на специалисти 22 новоназначени  войници ще положат военна клетва. \r\n*** \r\nОт 10.00 до 12.30 часа в  Детски отдел на библиотека „Родина“ ще се проведе програмата „Чета и играя – знам и мога”. \r\n*** \r\nОт 15.00 часа в зала „Славейков“ в общината заместник-министърът на младежта и спорта Николай Павлов ще се срещне с младите хора в Стара Загора, за да обсъди с тях реализираните дейности на министерството по отношение на младежта. \r\n*** \r\nОт 17.30 часа в РБ „Захарий Княжески“ ще се проведе фотографска изложба „Благотворителността през обектива“ 2018. \r\n*** \r\nОт 18.00 часа на ул. \"Ген.Гурко\"55 ще бъде открита самостоятелна изложба на Виктор Начев от школа за изобразителни изкуства при НЧ „Родина - 1860“. \r\n*** \r\nОт 18.30 часа в  РБ „Захарий Княжески“ ще бъде представен романът „Чудовището” на Владимир Зарев.  \r\n*** \r\nКонцерт-хепънинг „Здравей, лято!“ ще се състои в града. \r\n*** \r\nОт 09.00 часа в зала 363 на общината ще се проведе извънредно заседание на Общинския съвет.  \r\n*** \r\nОт 11.00 часа в лекционната зала на Областен информационен център – Шумен ще бъде представена предстоящата информационна кампания на ОИЦ в 10-те общини на област Шумен. \r\n*** \r\nОт 17.30 часа по пешеходната зона от Руски паметник до Цветния пазар в града ще се проведе Еко рали „Щури сладури“ на ДГ „Космонавт“. \r\n*** \r\nОт 18.30 часа в зала „Арена Шумен“ ще се проведе инициативата на ОД на МВР- Шумен „Заедно можем да спрем телефонните измами“.", "date": "2019.06.13", "title": "Предстоящи събития в страната за 13 юни (Агенция „Фокус“)"}
{"url": "http://www.focus-news.net/news/2019/06/13/2669286/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Депутатите в парламента на Обединеното кралство предприемат опит за осуетяване на възможността за избиране на премиер като Борис Джонсън, който иска да изтегли Великобритания от структурите на Европейския съюз без споразумение, пише националният ежедневник  The Times . \r\n„Бунтовниците“ от Консервативната партия ще обединят силите си с опозиционните партии в решаващ тест за способността на парламента да блокира Брекзит без сделка. Дебатът по този въпрос в редиците на торите вече бе отхвърлен. \r\nДжонсън официално стартира опита си да замени Тереза Мей на лидерския пост в партията с молба за мандат да се противопостави на Брюксел преди крайния срок за Брекзит – 31 октомври тази година. \r\nЕС обаче предупреди Великобритания, че ще трябва да върне неизплатения си дял от съществуващия бюджет на ЕС, дори ако напусне Съюза без споразумение за оттегляне. В изявление за подготовката за излизането на Великобритания от структурите на Общността, Брюксел заяви, че няма да влезе в преговори за бъдеща търговия, докато Лондон не отчете „финансовите задължения, които Великобритания е направила като държава-членка\". \r\n***  Опозицията в британския парламент загуби решаващия вот за предотвратяване на излизането на Обединеното кралство от Европейския съюз без сделка, пише ляво-либералното издание  Independent . \r\nЛейбъристите внесоха предложение за поемане на контрола над дневния ред в Камарата на общините на 25 юни, чрез което се надяваха да блокират евентуално решение на новия премиер на Великобритания да изкара страната от Съюза без споразумение с Брюксел. \r\nЛидерът на опозиционната Работническа партия Джереми Корбин можеше да бъде чут да вика към депутатите от Консервативната партия: „Няма да се радвате през септември“. \r\nРешението бе взето, след като няколко кандидати за лидери на „Тирите“ отказаха да изключат спирането на работата на парламента, за да се предотврати евентуално гласуване на депутатите през септември за Брекзит без сделка. \r\nДоминик Рааб, бившият секретар за Брекзит, и Естер Маквей, секретарят на бившите служители и пенсионери, казаха, че парламентът може да бъде пророгиран, за да гарантира, че Великобритания ще напусне до 31 октомври. \r\nСър Кейр Стармър, министър за Брекзит в сянка, каза: „Това е разочароващо поражение със съвсем малко. Но това е само началото, а не края на нашите усилия да блокираме излизането без сделка. Лейбъристите са готови да използват какъвто и да е механизъм, за да защитят работните места, икономиката и общностите от катастрофалните последствия на Брекзит без сделка. Всеки кандидат за лидер на Торите трябва да знае, че парламентът ще продължи да се бори срещу излизането без споразумение“. \r\n***  Борис Джонсън обеща, че е единственият, който може да победи Джереми Корбин и да реализира Брекзит в реч по повод официалното начало на кампанията му за премиерското кресло във Великобритания, пише  The Sun . \r\nФаворитът за поста председател на управляващата британска Консервативна партия изложи смелата си визия за Великобритания след Брекзит и предупреди „Торите“, че ще „ритнат кофата“ ако не успеят да изкарат Великобритания от Европейския съюз до 31 октомври.", "date": "2019.06.13", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/06/13/2669283/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министър-председателят на Япония Шиндзо Абе предприе посещение в Техеран, за да се опита да допринесе за отслабването на напрежението между САЩ и Иран,  което ескалира след решението на Вашингтон да излезе от споразумението за ядрената програма на близкоизточната държава, отбелязва вестник  The Asahi Shimbun . \r\nПътуването на Абе е най-сериозното усилие за уреждане на проблема след изострянето му. Посещението му е първото на японски премиер в Иран за последните 40 г., но остава под въпрос дали лидерът на кабинета в Токио ще се завърне у дома с успех. \r\nИран заплашва да възстанови обогатяването на уран до нивата, които ще му гарантират възможност за производство на оръжия, ако европейските съюзници не му предложат нови условия. Президентът на САЩ Доналд Тръмп казва, че иска да преговаря с Техеран, но същевременно наложи санкции, които доведоха до срив на иранската валута и износа на петрол от страната.  \r\nСАЩ дислоцираха самолетоносач и стратегически бомбардировачи B-52 в региона, заедно със стотици войници в допълнение на десетките хиляди, които вече са разположени в Близкия изток. Вашингтон обвинява Техеран за загадъчната атака срещу петролни танкери край бреговете на Обединените арабски емирства, докато подкрепените от Иран бунтовници в Йемен продължават да извършват координирани атаки срещу Саудитска Арабия. \r\nЗалозите, според анализаторите, не биха могли да бъдат по-високи. \r\n„Отиването в Иран не решава никакъв проблем\", подчерта Казуо Такахаши, професор по международна политика и експерт по Близкия изток. „Той ще трябва да помогне за отварянето на диалог между САЩ и Иран и това може да бъде голям риск\". \r\nЯдрената сделка с Иран, договорена през 2015 г. с Китай, Русия, Франция, Германия, Обединеното кралство и САЩ, предвижда Техеран да ограничи обогатяването на уран срещу премахване на осакатяващите икономиката й западни санкции. Западните сили се опасяват, че атомната програма на Иран може да й позволи да изгради ядрени оръжия, въпреки че Иран отдавна настоява, че тя е за мирни цели. \r\n***  Министър-председателят на Япония Шиндзо Абе призна, че страната му се стреми към роля за постигането на мир в Близкия изток. В рамките на посещението си в Техеран той ще действа като посредник между Иран и САЩ – инициатива с висок залог, коментират в редакцията на англоезичното издание  Tehran Times . \r\n„За да отслабим напрежението, бих искал да имам искрена размяна на мнения\", увери Абе, на когото предстоят срещи с иранския президент Хасан Рухани и аятолах Али Хаменей. \r\n„Ситуацията (в Близкия изток) привлича вниманието на международната общност, а Япония иска да изиграе някаква роля, доколкото може“, подчерта Абе преди отпътуването си за Техеран.  \r\n***  Според ветерана от армията на САЩ Рей Чарлс Вашингтон и Москва ще бъдат обречени на вечно съперничество един с друг. Но безкрайната война в Афганистан може да се превърне в този фактор, който да ги сближи. Защото и двете страни, въпреки различията в интересите за националната сигурност, се стремят Афганистан да не се превърне в разсадник на тероризма. Агенция „Фокус“ представя без редакторска намеса статията „Измъкването от Афганистан – с помощта на Русия“, публикувана в американското издание  The National Interest . \r\nЗасега мирът в тази страна остава далечна перспектива. Но когато възникне такава възможност, САЩ ще трябва да се опитат да я използват. \r\nДа се каже, че САЩ и Русия са на противоположни страни в някои от най-значимите конфликти в съвременния свят, ще бъде сериозно омаловажаване. От гражданската война в Сирия и украинския конфликт, до спора за контрола над въоръженията и намесата в изборите - Вашингтон и Москва изглеждат обречени винаги да се конкурират помежду си. Напълно възможно е руско-американските отношения да са достигнали най-ниска точка от надпреварата във въоръжаването в началото на 80-те години на миналия век. Но безкрайната война в Афганистан може да бъде фактор, който ще обедини двамата съперници. \r\nВъпреки че интересите на националната сигурност на Русия и САЩ в тази разкъсана от войната страна са несъмнено различни, както Москва, така и Вашингтон се опитват да гарантират, че Афганистан няма да се превърне в огнище на тероризма, който в дългосрочен план ще се превърне в заплаха за техните нации. Двете страни ясно осъзнават, че единственият начин за постигане на тази цел е чрез дипломатически преговори между афганистанците. Продължаването на войната не само вреди на тази страна, където кръвопролитията не са спрели в продължение на четири десетилетия, но и дава на такива терористични организации като „Ал Кайда“ и „Ислямска държава“ възможност да проникнат още по-дълбоко в афганистанския управляващ елит. \r\nСлед тристранната среща за мирния процес САЩ, Русия и Китай направиха съвместно изявление, в което изразиха подкрепа за „приобщаващия и ръководен от Афганистан мирен процес\". Трябва да отдадем почит на факта, че руската страна се опита да организира и улесни дискусиите по този въпрос. От ноември миналата година в Русия се проведоха три срещи на воюващите в афганистанския конфликт, включително преговори между представители на талибаните и висши служители на афганистанската опозиция (талибаните все още отказват да преговарят пряко с правителството на президента Ашраф Гани). Последната от тези срещи се състоя миналата седмица: за два дни делегатите изнесеха речи относно необходимостта от постигане на мир в Афганистан и търсеха начини за излизане от задънената улица, която пречи на напредъка на мирните преговори. \r\nВъпреки изявлението на талибаните, че страните са успели да постигнат „умерен напредък“ в Москва, към него трябва да се подхожда скептично, но не трябва да бъде напълно отхвърляно. Истината е, че преговорите, които неизбежно ще бъдат трудни, са единствената алтернатива на войната, която може да продължи още 40 г.  \r\nОценката на мотивите на Русия винаги е била много трудна задача. Владимир Путин е коварен човек и макевиалист, чиято стратегия обикновено е изключително трудна за разбиране. В миналото Москва не направи нищо, за да помогне в Афганистан: генерал Джон Никълсън, който предаде командването на мисията на САЩ и НАТО в Афганистан през септември миналата година, публично обвини Русия в предоставянето на военна помощ на талибаните чрез снабдяване с оръжие през афганистанската граница. Руските власти нарекоха това твърдение повърхностно и неоснователно. Освен това няма съмнение, че Путин, който се стреми да разшири влиянието на Русия в рамките на това, което той смята за дългосрочно геополитическо съперничество със САЩ, най-вероятно вижда преговорите за мирно разрешаване на ситуацията в Афганистан като начин за увеличаване на влиянието на Москва в този процес в ущърб на Вашингтон. \r\nСАЩ обаче трябва ясно да разберат какво прави руското правителство. Някои представители на администрацията на Тръмп може да възприемат преговорите на представители на страните в афганистанския конфликт в Москва като част от зловещ план, чиято цел е осуетяване на дългогодишните усилия на американския посланик Залмай Халилзад да установи дипломатически контакти с талибаните. В известен смисъл тази гледна точка може да бъде оправдана. \r\nНо ако срещите, организирани от Русия, помогнат да се положат основите на всеобхватните мирни преговори, от които гражданите на Афганистан се нуждят и които те наистина заслужават, Вашингтон трябва да позволи този процес да се развие и да види до какво ще доведе. Разбира се, това не означава, че администрацията на Тръмп трябва да спре своя диалог с талибаните в Доха. Халилзад трябва да продължи да убеждава това движение за необходимостта от диалог с Кабул за бъдещето на тяхната страна. \r\nВъпреки това, на фона на тези дискусии е важно да се помни, че всеки форум, който насърчава взаимодействието и диалога между представители на Афганистан, които изповядват различни идеологии, е най-добрата алтернатива. \r\nВойната в Афганистан продължава толкова дълго, че младите американски военнослужещи, които в момента се подготвят за служба в тази страна, все още са носели пелени, когато тя започна. Американският народ е уморен от война. Мнозина вече дори проявяват апатия. \r\nЗасега мирът в тази страна остава далечна перспектива. Но когато възникне такава възможност, САЩ ще трябва да се опитат да я използват, дори и да не водят този процес. *Посланик Рей Чарлз е ветеран от армията на САЩ, служил в нея 20 години. В момента работи в Американския колеж на лидерите по национална сигурност. \r\n***  Увеличаването на напрежението в Източното Средиземноморие придоби ново измерение, след като администрацията на кипърските гърци издаде заповед за арест на моряците от сондажния кораб „Фатих“, пише електронното издание на турския консервативен ежедневник  Yeni Safak . \r\nНай-голямата заплаха за Турция е вероятно да излезе от Източното Средиземноморие, тъй като чуждестранните сили се опитват да изключат Анкара от енергийното уравнение в региона, твърдят експерти пред вестника. \r\nНа този фон, Турция може да разположи руските зенитно-ракетни системи (ЗРС) С-400 така, че в техния обсег да влезе целия спорен район на Източното Средиземноморие. \r\nПървият сеизмичен кораб на Турция, Барабарос Хайреддин Паша, закупен от Норвегия през 2013 г., провежда проучвания в Средиземно море от април 2017 г. \r\nВ интервю пред „Ени Шафак“, президентът на Турската асоциация за енергийна икономика професор Гюркан Кумбароглу отбеляза, че бойното поле на новата „Студена война“ е Източното Средиземноморие. \r\n„По-належащият въпрос е това да не се превърне в „гореща“ война“, добави той. Напрежението ще продължи да нараства \r\n„През юли Гърция ще отиде на избори. Следователно е много малко вероятно Гърция и Южен Кипър предприемат стъпки за разсейване на напрежението“. \r\nТурция иска чрез енергията да се постигне политическо разрешение за острова и мир за по-широкия регион на Средиземноморието, вместо тя да се превръща в катализатор за бъдещо напрежение. Регионалното развитие ще бъде от ключово значение за разполагането на С-400 \r\nКато подчерта, че бъдещите развития извън изборите в Гърция през юли ще бъдат ключови, Кумбароглу посочи, че „доставката на ЗРС С-400, които са ключови не само за отношенията на Турция със САЩ, но също и за тези с Русия и НАТО, се очаква през юли“. \r\n„При сегашните условия отбелязваме, че най-голямата заплаха за сигурността срещу Турция е в Източното Средиземноморие. Това е регион, в който всеки момент може да избухне горещ конфликт. В района има разположени сухопътни и въздушни сили. Освен това ние сме гарант за присъствието на турците на острова. Ако рисковете за сигурността в тази значителна област се увеличат до такава степен, тогава Турция може да обмисли разполагането на една от батериите С-400 в точка, която да обхване целия източносредиземноморски регион. Оттук лесно можем да кажем, че развитието на регионално ниво ще играе голяма роля в разполагането на С-400“, заключи професор Кумбароглу.", "date": "2019.06.13", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/06/13/2669285/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Киевският патриарх Филарет (Денисенко), за който, изглежда, не е достатъчна титлата „почетен“, има намерение да свика поместен събор на Украинската православна църква – Киевска патриаршия – от това излиза, че УПЦ-КП не се е разтворила в новата Православна църква на Украйна (ПЦУ) през декември 2018 година, пише руското издание  „Независимая газета“  в материал, представен без редакторска намеса. \r\n„Свикваме поместен събор, на който няма да утвърдим решението на събора от 15 декември 2018 година. А това значи, че то не е задължително за нас. С това ще демонстрираме, че Киевска патриаршия е имало, има и ще има. Ще свикаме събора на 20 юни“, заяви Филарет пред журналистите в кулоарите на организирания от него Форум на украинската интелигенция на 11 юни в Киев. Форумът се проведе под лозунга „За Украинската православна църква! За Киевската патриаршия!“ \r\nВярно е, че тези думи не бяха в речта му на Форума на украинската интелигенция, те бяха предадени само от украинската редакция на Би Би Си. Изявленията за свикването на събора не са отразени в официалната публикация на уебсайта на УПЦ-КП, който съществува паралелно със сайта на ПЦУ, създаден не толкова отдавна. Въпреки това в публикациите от последните дни във филаретовския сайт главата на църквата все пак се нарича Киевски митрополит Епифаний (Думенко), когото Филарет сега обвинява в неблагодарност и измама. Така че в момента не може да се говори за официално излизане в разкол – вече не от Московската патриаршия, а от Константинополската и свързаната с нея ПЦУ. \r\nВ речта си на форума на 11 юни Филарет твърди, че ПЦУ не е получила реална автокефалия. Украинското Православието, казва той, е паднало от една зависимост към друга - сега тя се управлява не в интерес на Москва, а в интерес на Гърция. Така казва Киевският патриарх, който се застъпва за необходимостта да се запази патриаршията. Той е готов да се откаже от легитимността, получена през декември 2018 г. под формата на томос за автокефалията. Филарет твърди, че украинците са били измамени от гърците. През декември те са предложили да се гласува за автокефалия, но са запознали украинците със съдържанието на томоса едва на 6 януари и следователно, според Филарет, той не е истински. \r\nДокато обявлението не се е появило на официалния сайт на „филаретовците“, може да се счита, че той се надява, че неговите опоненти от ПЦУ все пак ще дойдат да му се поклонят. Впрочем, смята се, че ръководството на ПЦУ, напротив, мечтае окончателно да скъса с Филарет и неговото токсично наследство. Митрополит Йосафат (Шибаев), верен привърженик на Филарет, заяви преди няколко дни, че почетният патриарх е притискан и го принуждават да излезе от ПЦУ. Освен Йосафат, престарелият вожд на украинската духовна независимост има подкрепата на „владиките“ от миниатюрните юрисдикции на УПЦ-КП на територията на Русия. Във връзка с това някои украински издания обсъждат отвсякъде „версията“, че Филарет е „агент на ФСБ“. \r\nСамият Филарет отговаря на враговете си почти в сталинистки стил: „Защо ще спечелим? Защото истината е наша страна!“ \r\n***  В резултат на продължителни контакти през 2011 г. Анкара получи предложения за закупуване на системи за противовъздушна отбрана от Европа, САЩ, Русия и Китай. Първоначално Анкара изразяваше предпочитание към китайските системи HQ-9. КНР предложи продажбата на тези оръжия и съдействие за организирането на тяхното производство на турска земя. Въпреки това Турция продължи да критикува политиката на Пекин спрямо мюсюлманите в Синцзян-Уйгурския автономен окръг и през 2009 г. дори квалифицира тази политика като геноцид. В резултат на това Ердоган трябваше да изостави китайските ракети, което развърза ръцете на американците в Сирия, пише руското електронно издание  „Фонд за стратегическа култура“  в материал, представен без редакторска намеса. \r\nКогато Съединените щати започнаха да подкрепят кюрдските формирования в борбата им срещу ИД, те вярваха, че Ердоган ще се придържа към дисциплината в рамките на НАТО. Тези изчисления обаче не бяха оправдани. Ердоган каза, че Анкара ще предприеме всички възможни мерки за предотвратяване на образуването на кюрдски анклав на сирийската страна на границата с Турция. \r\nСледващият етап от влошаването на отношенията между САЩ и Турция беше изтеглянето на системата за противовъздушна отбрана „Пейтриът“ през 2015 г. от територията на Турция „поради поведението на Ердоган“. Това бе последвано от неуспешния преврат на турските генерали на 15 юни 2016 г. Бруталната разправа с преврата и очевидното, макар и не доказано, участие на западните разузнавателни служби в него предизвикаха ново охлаждане на атмосферата между НАТО и Анкара. \r\nТри седмици след опита за пуч, Ердоган пристигна в Санкт Петербург за разговори с руския президент. Това беше последвано от турската офанзива в Сирия „Щита на Ефрат“ срещу ИД и сирийските кюрди, което допълнително усложни отношенията на Анкара с Вашингтон. В края на операцията Ердоган обяви, че ще закупи руски системи за противовъздушна отбрана. И сега, както се очаква, през следващите седмици руските системи С-400 „Триумф“ трябва да пристигнат в Турция. \r\nЯсно е, че това е само стъпка в двустранните отношения. Турция е и остава член на Организацията на Северноатлантическия договор. Първо, САЩ заплашиха Анкара да я изключат от програмата за оборудване на турските военновъздушни сили с изтребители F-35. На 7 юни изпълняващият длъжността министър на отбраната Патрик Шанахан (САЩ) издаде ултиматум, изпратен на турския му колега Хулуси Акар, в който са изброени мерките, предвидени от Вашингтон за пресичане на турско-руската сделка. \r\nСпоред съществуващото американско-турско споразумение Турция трябва да получи 100 бойни машини от този тип и вече е инвестирала 1,25 млрд. долара в тяхното създаване. Шанахан предупреди, че в случай на споразумение с Русия, Анкара няма да получи американски изтребители. Засега Турция все още може да промени курса си, но ако това не се случи, турските специалисти, които в момента преминават обучение за работа на F-35, ще трябва да напуснат САЩ до 31 юли. След това програмата за обучение на турски пилоти в САЩ ще бъде прекратена. Турският персонал от съвместния проектен офис на F-35 също ще трябва да напусне САЩ до 31 юли. Освен това Турция е изключена от участие в годишната кръгла маса на 12 юни, където се събират представители на държавите, които купуват този вид изтребители. Като цяло, освен САЩ, в програмата участват 13 държави. Турция също няма да получи никакви договори в международното разделение на труда за производството на F-35. \r\nШанахан каза на колегата си в Анкара, че инициативата за антитурските санкции се подкрепя от всички политически партии в САЩ. \r\nОт руска страна се съобщава, че Турция не е поискала никакви промени в договора с Москва. Предвижда се доставката и инсталирането на системите да се проведе през следващото лято, каза пред Интерфакс руският заместник-министър на отбраната Юрий Борисов. Обучението на турски специалисти по работа  със С-400 вече е завършено. \r\nСъдейки по факта, че не само във Вашингтон, но и в щабквартирата на НАТО в Брюксел, се въздържат от коментари, зад кулисите на Северноатлантическия блок се разгръща битка за това, какви да са последствията за закупуването на руските системи за противовъздушна отбрана от Турция. Оказва се силен натиск над Ердоган. Цената на въпроса се повишава. Отказът на САЩ да преоборудват турските военновъздушни сили с изтребители F-35 ще доведе до това Турция да търси нови партньори. Възможно е Анкара да спре на руския Су-35. \r\nВашингтон и Брюксел смятат това за неприемливо и ще направят всичко, за да предотвратят руско-турската сделка. \r\n***  Молдова продължава да живее в положение на двувластие. В страната има две правителства: старото – начело с представителя на Демократическата партия Павел Филип и ново – с премиер Мая Санду, чието назначаване се състоя на 8 юни на извънредно заседание на парламента. В тази напрегната обстановка правителството на Филип изведнъж прие две, както изглежда, своевременни решения: да пренесе посолството на Молдова в Израел от Тел Авив в Ерусалим и за продажба на територията на бившия Републикански стадион на САЩ за построяване на ново посолство, пише руският вестник  „Московский комсомолец“  в материал, представен без редакторска намеса. \r\nНаистина ли в момента най-важното за правителството на демократите, за които в момента буквално земята започва да гори под краката им? Да се разгадае смисълът на поредната фирмена маневра на Плахотнюк (правителството на Филип е съставено от негови хора) не е трудно. Преди това решение за пренасяне на посолството в Ерусалим взе и Вашингтон. Официалното му откриване се състоя на 14 май. Плановете за предаване на САЩ на територията на Републиканския стадион предизвика протести на молдовското население. Против това се обяви Партията на социалистите и президента Додон. Очевидно е, че и двете решения на правителството на Филип ще бъдат приети положително в САЩ. Именно това е и целта. Плахотнюк изпраща отчаяни сигнали във Вашингтон: аз съм свой, подкрепете ме и ще направя всичко за вас! \r\nВ Молдова олигархът Плахотнюк има репутацията на „велик комбинатор“. Наричат го също молдовския Березовски. . Години наред той подрежда гениални комбинации, сключва временни съюзи, създава и съсипва коалиции. Пренарежда политиците, като фигури на шахматна дъска. Той оплете страната в мрежа от свои агенти, постави видеокамери във всяка хотелска стая. Копа земята като къртица. Ето защо бунтовният молдовски парламент на 8 юни призна, че страната е „заловена държава“. \r\nПо своя път Плахотнюк предаде и подведе мнозина. Имаше време, когато се заиграваше с Москва и, разбира се, без никакви угризения на съвестта „изостави“ своите руски партньори, когато това беше изгодно. Помните ли декември 2010 година? Тогава бе обсъдена възможността за формиране на управляваща коалиция между комунистите и Демократическата партия на Плахотнюк. Сергей Наришкин, тогавашният шеф на президентската администрация, положи много усилия за изграждането на такъв съюз. И какво от това? Молдавските \"демократи\" всъщност плюеха в лицето на Москва, предизвикателно отхвърляйки всички споразумения. \r\nПлахотнюк реши, че за него е по-изгодно да стане „свой кучи син“ на Запада, отколкото партньор на Кремъл. И сега Европа демонстративно го изоставя. Съветът на Европа призова Венецианската комисия да оцени решенията на Конституционния съд на Молдова. Който, припомняме, обяви за незаконни решенията на парламента от 8 юни и временно прехвърли правомощията на президента на министър-председателя Филип. \r\nЗатова Плахотнюк търси подкрепа от Съединените щати, опитвайки се да играе на русофобските страхове на Вашингтон, които се страхуват, че “проруските” социалисти ще дойдат на власт. Но дори и тук той може да се подведе силно. Вашингтон призовава за \"сдържаност и диалог\", но това не означава нищо. Те и Янукович призоваха за сдържаност. „Предложенията“, отправени към Държавния департамент от Плахотнюк чрез правителството на Филип, изглеждат неприлични. По същество, това е подкуп: На Америка, Великата Америка, се предлага парче земя в Кишинев в замяна на политическа подкрепа? И така директно и публично! \r\nА Плахотнюк трябваше отдавна да съобрази, че възпитаникът на Харвард Мая Санду много повече подхожда на ролята на американско протеже, отколкото него, обикновен постсъветски бандит с тъмно минало. Умна, красива, владееща английски и испански, с румънско гражданство, работила цял живот в международни организации, бивш съветник на Световната банка във Вашингтон – има ли още някой, който се съмнява чии интереси представлява тя? Санду е молдовският Саакашвили и Ющенко в една бутилка, по-точно, пола. Задачата, над която днес мъчително размишляват във Вашингтон, е как да изоставят Плахтонюк без в същото време да дадат Молдова на Москва. Някой ще „изяде“ другия в новата управляваща коалиция – Додон Санду или обратното? Но за това ще мислим утре, както казваше Скарлет О‘Хара.", "date": "2019.06.13", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/06/13/2669290/veliko-tarnovo-uchenitsi-ot-gimnaziyata-po-turizam-v-grada-otbelyazaha-70-godini-ot-sazdavaneto-na-nato.html", "text": "Ученици от Професионалната гимназия по туризъм „Д-р Васил Берон“ във Велико Търново отбелязаха 70 години от създаването на НАТО. Това съобщиха за  Радио „Фокус“ – Велико Търново  от учебното заведение. Младежи от училището се включиха в инициативите на Асоциацията за гражданско развитие (Association for civil development) за отбелязването на годишнината. Международната организация за военно сътрудничество е основана с подписването на Северноатлантическия договор на 4 април 1949 г. \r\nУчениците  от три класа – 11 „в“, 10 „а“ и 10 „б“, имаха възможността да почерпят повече информация за структурата, мисията, основните цели и ролята на НАТО в осигуряванетп на безопасността на гражданите от страните членки на алианса. Те получиха и достъп за мобилното приложение „Играй и учи“, което е аналог на популярната телевизионна игра „Стани богат“ и е разработено от екипа на Association for civil development. Познавателната игра, която има различни нива с награди, е и занимателен стимул младежите да надграждат своите знания, докато се забавляват. \r\nЛуиза ТРАНЧЕВА", "date": "2019.06.13", "title": "Велико Търново: Ученици от Гимназията по туризъм в града отбелязаха 70 години от създаването на НАТО"}
{"url": "http://www.focus-news.net/news/2019/06/13/2669289/plovdiv-narodna-biblioteka-ivan-vazov-vrachi-traditsionnite-si-nagradi-chitatel-na-godinata.html", "text": "Народна библиотека  „Иван Вазов“ в Пловдив връчи традиционните си награди „Читател на годината“. Това съобщиха за  Радио „Фокус“ – Пловдив  от библиотеката. Връчването на наградите е осъществено като от програмата на литературния фестивал „Пловдив чете“. Най-бурни аплодисменти при награждаването са получили две сестри – Виктория и Каролин Стратеви, съответно на 4 и 1 година, чиито родители са ги въвели в библиотеката още от самото раждане. 4-годишният Валери Иванов отново е  „Читател на годината“, след като е носител на приза и през 2018 година. 14-годишният Антон Луканов също е отличен, благодарение на разнообразните си жанрови интереси. \r\nЗа „Читател на годината“ е обявен и доц. д-р Камен Станев, който работи в Кирило-Методиевския научен център на Българската академия на науките. Интересите му в областта на историята и археологията по българските земи през средновековието, историческите география и демография го правят верен поклонник на библиотеката вече повече от тридесет години. Театроведът Катерина Георгиева също се нарежда сред читателите на годината.", "date": "2019.06.13", "title": "Пловдив: Народна библиотека „Иван Вазов“ връчи традиционните си награди „Читател на годината“"}
{"url": "http://www.focus-news.net/news/2019/06/13/2669288/narodnoto-sabranie-prie-na-parvo-chetene-namalyavane-na-partiynata-subsidiya-na-1-lv-obzor.html", "text": "Със 117 гласа „за“ и 90 „против“ депутатите приеха на първо четене промени в Закона за държавния бюджет, според които се предвижда размерът на държавната субсидия за политическите парти да бъде 1 лев за действителен глас. „За“ гласуваха депутатите на ГЕРБ, „Обединени патриоти“, „Воля“ и „Атака“, а „против\" бяха ДПС и БСП. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. До обсъждането на промените се стигна, след като на 6 юни правителството предложи държавната субсидия за партиите да бъде намалена от 11 лв. на 1 лв. за действителен глас. Новината обяви премиерът Бойко Борисов в Народното събрание след среща с членовете на ПГ на ГЕРБ. „Много се наслушахме на популизъм. Ще стане накрая като в Чехия и в много страни милиардерите да са и премиери - няма да мине много време и партиите ще станат собственост на бизнесмените. Но нали знаете, в една лудост, който се обяви срещу лудите, сам го обявяват него за луд“, мотивира той решението. Борисов заяви, че са му ясни „игричките“ на останалите, които искат да се изкарат „хубавите“, но няма да търпи повече който и да било да се упражнява върху ГЕРБ.  \r\nПромените предизвикаха разгорещени дебати в пленарна зала. Още преди началото на заседанието народният представител от ПГ на ДПС Делян Пеевски заяви, че от Движението за права и свободи няма да подкрепят предложението на ГЕРБ за 1 лв. партийна субсидия, но биха подкрепили тя да е 0 лв. „За нас това е див популизъм, което се предлага. Хубаво е да се изясни какво правят партиите после. За нас това значи фалит на партиите при 1 лв. субсидията. Нормално е, ако ще се променя моделът на финансиране да бъде 0 лв. и отворено финансиране от американски тип от ясни и прозрачни донори“, каза Пеевски.  \r\nЗаместник-председателят на ПГ на „БСП за България“ Драгомир Стойнев коментира от своя страна, че предложенията на ГЕРБ и ДПС за партийната субсидия ще доведат до изчезване на партиите. По думите му така се застрашава демокрацията. Стойнев разкритикува управляващите, че са направили предложението „на крак“ и че не търсят устойчиво решение на проблема. „Така се случва за съжаление с цялото законодателство. Ние от „БСП за България сме „за“ намаляване на размера на праговете и таваните на партийната субсидия, но това да не застрашава функционирането на политическите партии“, заяви още той.  \r\nНародният представител от ПГ на ГЕРБ Тома Биков обърна внимание, че не ГЕРБ е партията, която дава партийните субсидии и не може една част от парламента да бъде обвинявана в чорбаджийство. „Нашето предложение субсидията да падне на 1 лв. е направено с преценка на всички рискове“, каза също Биков. Според него е ясно, че като се намали партийната субсидия, партиите ще се финансират от друго място. „На нас започна да ни омръзва тази роля на виновника за партийните субсидии“, заяви той. Биков подчерта, че преди 3 години на референдум 2.5 млн. души са гласували за намаляване на субсидиите на 1 лв. „Не им беше обяснено защо се дава партийна субсидия. Позволихме това мнение да бъде формирано в обществото, то беше формирано, хората излязоха и гласуваха. Вероятно този избор не е бил достатъчно информиран, но той е факт. Резултатите от референдума се превърнаха в политически факт, който, ако помните, беше формулиран като един анти ГЕРБ вот“, коментира Биков.  \r\nНародният представител от ПГ на „Обединени патриоти“ и заместник-предсeдател на ВМРО Искрен Веселинов посочи от своя страна, че от групата ще подкрепят предложението на ГЕРБ за намаляване на партийните субсидии на първо четене, но парите парите могат да бъдат редуцирани. „Въпросът е с колко и на каква цена“, отбеляза той. Депутатът отчете, че ВМРО ще направи своите предложения между двете четения на промените в Закона за държавния бюджет. Народният представител от „Атака“ Николай Александров също посочи, че от партията ще подкрепят намаляването на партийната субсидия на 1 лв. „Ние сме предложили една такава промяна в Закона за политическите партии, която гласи, че Централната избирателна комисия ще поема разходите за медийни участия за партиите по време на предизборна кампания. В тази ситуация, в която ние отговаряме на това обществено очакване, ние трябва да кажем и как ще бъде продължен моделът на политическите партии“, каза още Александров.", "date": "2019.06.13", "title": "Народното събрание прие на първо четене намаляване на партийната субсидия на 1 лв. (ОБЗОР)"}
{"url": "http://www.focus-news.net/news/2019/06/13/2669655/washington-post-moldova-ima-shans-da-izchisti-politicheskata-si-sistema-i-zapadat-tryabva-da-y-pomogne.html", "text": "Молдова е малка бивша съвестка република в Източна Европа, която от дълги години е раздирана от политически противоречия. Някои фракции в Молдова търсят европейска интеграция и влизане в западни институции, докато други искат да доближат страната си до Русия на Путин. Следователно събитията от миналия уикенд предизвикаха шок, когато най-прозападните и най-пропутинските политически партии внезапно формираха управляващата коалиция в Молдова. Те казаха, че целта на коалицията е да сложи край на задушаващата хватка на молдовския олигарх, който оказва натиск върху молдовските власти и е обвинен в корупционни практики. В тази страна, както и в други държави от бившия съветски блок, корупцията представлява по-сериозна заплаха за ефективната власт от популизма, национализма и дори путинизма, пише авторитетното американско издание  The Washington Post  в материал, представен без редакторска намеса. \r\nДнес Молдова има крехка възможност да изчисти своята политическа система. Но тя ще се нуждае от по-сериозна, отколкото преди подкрепа от западните държави, включително администрацията на Тръмп. \r\nВ сряда имаше опасна ситуация между новото правителство начело с прозападния реформатор Мая Санду и олигарха Владимир Плахотнюк, чиято Демократическа партия на Молдова оглавяваше предишната администрация. Плахотнюк отказа да признае новото правителство, а съдиите, които той постави в Конституционния съд, постановиха съмнителен указ, който го обяви за невалидно. Съдът също така отстрани президента на страната от поста му и за кратко го замени със съюзник на Плахотнюк, който веднага нареди нови избори. \r\nПоради подобни манипулации другите партии на Молдова, които твърдо спорят помежду си за геополитическата ориентация на страната, смятат, че е много по-важно съвместно да се победи Плахотнюк. Споразумението им е ограничено: те възнамеряват да възстановят независимостта на съдебната власт и националната избирателна комисия, а след това да отменят измененията в закона за изборите, които бяха направени в интерес на Плахотнюк. След това ще могат да се проведат нови избори. \r\nАко тази реформа бъде успешна, Молдова ще се присъедини към оптимистичната вълна срещу корупцията, която обхвана региона. Съседна Румъния току-що затвориу най-влиятелния си политик на име Ливиу Драгня, който лично промени законите за борба с корупцията, възползвайки се от властта над бившето правителство. През март Словакия избра привърженик на реформите за президент след дълги протести на населението срещу корупцията. А участниците в масови демонстрации в Прага през последните седмици настояват за оставката на министър-председателя Андрей Бабиш, срещу когото има обвинения в измами. \r\nЗа да запази позицията си, Плахотнюк трябва да убеди САЩ, че е прозападен политик. Неговите лобисти във Вашингтон казват, че той е против Русия, въпреки че този човек съвсем наскоро се опита да преговаря със социалистите, които са привърженици на Путин. Във вторник правителството го подкрепи в отчаян опит да спечели одобрението на администрацията на Тръмп, като обяви, че ще премести молдовското посолство в Израел [от Тел Авив] в Йерусалим и ще разпредели добра земя за построяването на ново американско посолство в Кишинев. \r\nАдминистрацията на Тръмп не трябва да позволява на Плахотнюк да я заблуди с тази маневра. Засега Държавният департамент действа много внимателно, като заяви, че резултатите от последните парламентарни избори трябва да бъдат спазвани. Водещите страни от ЕС, включително Великобритания, Франция и Германия, отидоха още по-далеч, като изцяло подкрепиха новата антикорупционна коалиция. Съединените щати трябва да се присъединят към тях. \r\nПревод и редакция:", "date": "2019.06.13", "title": "Washington Post: Молдова има шанс да изчисти политическата си система и Западът трябва да й помогне"}
{"url": "http://www.focus-news.net/news/2019/06/13/2669287/prezidentat-rumen-radev-prizova-za-yasni-kriterii-i-prozrachna-protsedura-pri-izbora-na-nov-glaven-prokuror-obzor.html", "text": "Президентът Румен Радев откри кръгла маса на тема „Предстоящ избор на главен прокурор – критерии и обществени очаквания“. Участие в нея взеха представители на неправителствения сектор – организации, имащи отношение към съдебната система, и съсловни професионални организации на юристи. \r\nПо време на дискусията държавният глава призова за ясни критерии, прозрачна процедура и добра аргументираност на номинациите за следващ главен прокурор. „Главният прокурор е натоварен с високи обществени очаквания, предстоят му тежки задачи, затова е важно още на старта на своята дейност той да се ползва с високо обществено доверие“, заяви Румен Радев. Президентът посочи, че високите очаквания към процедурата са необходими и оправдани предвид отредените по Конституция функции на главния прокурор - за осъществяване на надзор за законност и методическо ръководство на всички прокурори. „Това е важен фактор за ефективна борба с престъпността, с корупцията, за утвърждаването на законността“, допълни държавният глава. \r\nТой постави въпроса за конкретните измерители на предвидените в закона критерии при избора - високия етичен стандарт, висока професионална компетентност, изявена независимост и воля за налагане на законността. „Важно е как ще бъде оценена изявената независимост на следващия главен прокурор, защото от неговата смелост и гражданска отговорност зависи успехът на неговата бъдеща дейност“, заяви Румен Радев. Той посочи, че е далеч от мисълта, че надхвърля своите правомощия с разговорите за избора на нов главен прокурор. „Аз се водя единствено от принципа за разделение на властите, но и не пренебрегвам своето задължение на края на процеса да подпиша указ. За мен най-важното е обществото да има фокус върху тези процеси и да има повишено обществено внимание“, каза още президентът. \r\nРумен Радев вече проведе срещи по темата с главния прокурор Сотир Цацаров, председателите на ВКС и на ВАС - Лозан Панов и Георги Чолаков, с министъра на правосъдието Данаил Кирилов, с главния инспектор в Инспектората към ВСС Теодора Точкова и с представляващия ВСС Боян Магдалинчев. По думите на държавния глава тези проведени консултации са ясен сигнал за голямата значимост на избора на следващ главен прокурор и необходимостта това събитие да стои във фокуса на общественото внимание. \r\nПроцедурата за избор на нов главен прокурор ще започне на 15 юли. На 14 ноември ще е изслушването на кандидатите и първото гласуване за кандидатите на пленум на Висшия съдебен съвет. Последната дума по одобряването на избрания кандидат има президентът. \r\nЦветилена СИМЕОНОВА", "date": "2019.06.13", "title": "Президентът Румен Радев призова за ясни критерии и прозрачна процедура при избора на нов главен прокурор (ОБЗОР)"}
{"url": "http://www.focus-news.net/news/2019/06/13/2669291/tass-kremal-ne-e-poluchil-potvarzhdenie-ot-beliya-dom-za-sreshta-putin-tramp-v-yaponiya.html", "text": "Москва не е получавала от Вашингтон никакви потвърждения за готовността на президента на САЩ Доналд Тръмп да се срещне с руския си колега Владимир Путин на предстоящата през юни среща на върха на Г-20 в Япония, съобщи пред  ТАСС  прессекретарят на Кремъл Дмитрий Песков в коментар за съобщението на AFP, че Тръмп е изразил готовност за такава среща. \r\n„Кремъл не разполага с такива потвърждения“, заяви Песков. „В това отношение нищо не се е променило: американската страна по никакъв начин не е инициирала провеждане на отделна среща“, съобщи той. \r\nСрещата на върха на Г-20 ще се проведе на 27-28 юни в Осака. \r\nПредишната среща между Путин и Тръмп бе планирана на срещата на върха на Г20 в Аржентина през декември миналата година, но американският президент отмени участието си в нея само ден преди договорената дата. В тази връзка руската страна заяви, че е готова за диалог със САЩ, но при условие, че той се осъществи при съществена и конкретна инициатива на Вашингтон. \r\nПо-рано тази седмица помощникът на президента Юрий Ушаков каза пред репортери, че възможността лидерите да се срещнат на срещата на върха на Г-20 \"виси във въздуха\". \r\nНа 14 май в Сочи държавният секретар на САЩ Майкъл Помпео на среща с Путин говори за потенциалната готовност за провеждане на такава среща, но американската страна никога не изпрати официално искане. \r\nПревод и редакция:", "date": "2019.06.13", "title": "ТАСС: Кремъл не е получил потвърждение от Белия Дом за среща Путин-Тръмп в Япония"}
{"url": "http://www.focus-news.net/news/2019/06/13/2669292/donald-tramp-sasht-obmislyat-da-izpratyat-oshte-dve-hilyadi-voynitsi-v-polsha.html", "text": "САЩ обмислят да изпратят още две хиляди войници в Полша, съобщи американският президент Доналд Тръмп в сряда по време на съвместна пресконференция с полския си колега Анджей Дуда в Белия Дом, предава  AFP . \r\nТръмп обясни, че новите американски военнослужещи ще бъдат прехвърлени в Полша от Германия, но преди, че разговорите по въпроса още не са финализирани. \r\n„Те говорят за около 2000 войници“, разкри американският лидер. \r\nПревод и редакция:", "date": "2019.06.13", "title": "Доналд Тръмп: САЩ обмислят да изпратят още две хиляди войници в Полша"}
{"url": "http://www.focus-news.net/news/2019/06/13/2669658/the-wall-street-journal-amerika-ne-e-gotova-za-vtora-studena-voyna.html", "text": "От разговори с длъжностни лица от администрацията на Тръмп на всички нива - както и с водещи демократи - могат да се направят две ясни и плашещи заключения. Първо, Съединените щати все повече се стремят да постигнат исторически обрат в отношенията с Китай, като и двете страни само се ожесточават още повече. Второ, не сме готови за такова нещо, пише авторитетното американско издание The  Wall Street Journal  в материал, представен без редакторска намеса. \r\nВ известен смисъл сегашното положение е сравнимо със средата на 40-те години, когато Съединените щати и Съветският съюз бързо преминаха от военен съюз към Студената война. Президентът Труман и няколко служители от Държавния департамент и Военния департамент скоро осъзнаха, че нещата вървят към сблъсък, но общественото мнение закъсня. През март 1946 г. легендарната реч на Уинстън Чърчил за Желязната завеса беше счетена за прекалено „ястребова“ и бе остро разкритикувана. На Труман, който седеше в залата и аплодираше, дори му се наложи да се разграничи от позицията на Чърчил – тя изглеждаше прекалено твърда. За да осъзнае предстоящата реалност на Студената война, американската общественост се нуждаеше от комунистическия преврат в Чехословакия през февруари 1948 г., блокадата на Западен Берлин, въздушния мост на съюзниците през юни и възобновяването на военната служба през юли същата година. \r\nДнес и Вашингтон, и Пекин предприемат редица стъпки в подготовката си за дългосрочна конкуренция – но както през 1946 г. само няколко анал изатори можеха да си представят предстоящата конфронтация от четири десетилетия, нито ние, нито китайците можем да предвидим мащаба на бъдещото съперничество. По всяка вероятност по някакъв начин тя ще се припокрива със Студената война, но в известен смисъл тя ще се различава драматично. \r\nСледните въпроси остават без отговор: Как идеологията ще повлияе на световната политика през следващата епоха - това е контрастът между китайския авторитаризъм и американския плурализъм? Дали това съперничество ще бъде основната тема на срещите на ООН и в столиците на далечните страни, както беше при противоборството между САЩ и СССР? И къде най-много ще се разкрие съперничеството: в Източна или Южна Азия? Африка? Латинска Америка? Европа? В космоса? \r\nКак това ще се отрази на ежедневния живот на американците - икономически протекционизъм, масово наблюдение или военна мобилизация? В каква посока ще се променят технологията и висшето образование? Как кибертехнологията и другите форми на асиметрична война ще повлияят на баланса на силите? Ще се смекчи ли дипломатическото и военното съперничество поради дълбоките икономически връзки или, напротив, ще ескалира? \r\nПодготовката за съперничество с толкова много неизвестни не е лесна, но древният китайски стратег Сун Дзъ дава съвети, които все още са уместни: ‚Ако познавате опонента си и знаете себе си, бийте се поне сто пъти, няма да има опасност; ако знаеш себе си, но не познаваш него, ще спечелиш веднъж, друг път ще претърпиш поражение; ако не познаваш нито себе си, нито него, всеки път, когато се биеш, ще бъдеш победен“. \r\nВ началото на Студената война дипломатът Джордж Кенан помогна на американците да разберат съветските опоненти и самите себе си. Известната му \"Дълга телеграма\" от Москва показва сложната връзка между съветската идеология, руската култура и сталинистката политика и се превърна в практическо ръководство за две поколения американски политици. Основният аргумент беше следният: марксизмът в Съветския съюз процъфтява отчасти заради пропагандата на непримирима враждебност между капиталистическите и комунистическите страни. Той препоръча строг вътрешен контрол и режимът на Сталин да запази властта. Според Кенан, за да постигне успех, Америка трябва да се придържа към първоначалните си ценности. \r\nМетодът Кенан, всъщност той може да бъде наречен метод Сун Дзъ, е приложим днес. Първо, американците трябва да разберат как пекинските политици виждат света около себе си и самите себе си. След разпадането на Съветския съюз повечето американски политици заключиха, че Китайската комунистическа партия (ККП) формално се придържа към марксистката доктрина. Но не всичко е толкова просто. С разпадането на СССР китайската политическа мисъл не спря. Мнението, че Китай е във възход и САЩ, напротив, е в упадък, не само отразява позицията на елита, но и определя масовото съзнание на китайците. Въпросът е дали Пекин ще има нужда от външен враг, за да оправдае по някакъв начин репресиите срещу неспокойната средна класа? Марксистките догми за враждебността на капитализма и социализма могат да играят в ръцете на Пекин - в крайна сметка Сталин ги е използвал преди 70 години. \r\nОсвен това Кенън и Сун Дзъ биха посъветвали американците да изучат по-добре себе си. Републиканските щати, демократичните щати и американският елит не се разбират много добре и това разстройство подкопава приемствеността на дългосрочната външна политика. Консенсусът за Китай ще даде на патриотите от двата лагера неочаквана, но ценна възможност за започване на ново сътрудничество. На първо място, Вашингтон ще трябва да разработи китайска политика, която да преминава от една администрация към друга. \r\nНо това, какво ще последва от ясната промяна в отношенията между САЩ и Китай, е невъзможно да се предвиди. \r\nПревод и редакция:", "date": "2019.06.13", "title": "The Wall Street Journal: Америка не е готова за втора Студена война"}
{"url": "http://www.focus-news.net/news/2019/06/13/2669299/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На граница на със Северна Македония на ГКПП \"Златарево\" е възстановено преминаването на товарни автомобили и в двете посоки.", "date": "2019.06.13", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната"}
{"url": "http://www.focus-news.net/news/2019/06/13/2669298/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Турция Реджеп Таийп Ердоган заяви в сряда, че се надява да убеди Съединените щати да не изключват Турция от участие в програмата за изтребители F-35, преди срещата му с президента Доналд Тръмп по-късно този месец, предава AFP. \r\nТурският лидер, който ще се срещне с президента на САЩ по време на срещата на върха на Г-20 в Япония на 28-29 юни, заяви в телевизионно изявление, че преди форума той \"би искал да обсъди този въпрос по телефона и да го обърне от сегашната ситуация обратно към началното положение\". \r\nВашингтон даде време на Анкара до края на юли да се откаже от придобиването на руските системи за ПВО С-400, които смята, че са несъвместими с участието на Турция в програмата за F-35. \r\nПентагонът обяви в петък, че ако до 31 юли Турция не се откаже от системата S-400, Анкара ще бъде блокирана от закупуването на изтребители F-35 и турските пилоти, които в момента се обучават в САЩ, ще бъдат изгонени. \r\nЕрдоган обеща да търси отговори за \"изключването на Турция от проекта F-35 по причини, които нямат рационална или легитимна основа\", като добави, че Турция не е само клиент, но и партньор по програмата F-35. \r\n\"Досега сме платили 1,250 милиона долара\", каза той. \r\nТурция планира да закупи 100 F-35. \r\n***  Президентът на САЩ Доналд Тръмп за пореден път призова европейските страни да се откажат от руския газ и да купуват американски втечнен природен газ (ВПГ), предава  РИА Новости . \r\nТака той коментира възможността за налагане на санкции срещу \"Северен поток - 2\". Според президента, властите на САЩ обмислят възможността да прилагат ограничителни мерки срещу участниците в проекта. В същото време Тръмп подчерта, че \"хората имат право да правят това, което искат\". \r\nСпоред държавния глава Съединените щати \"защитават\" Германия от Русия, като се опитват да блокират строителството на \"Северен поток 2“. Както отбелязва Тръмп, Москва \"получава милиарди и милиарди\" от Берлин. \r\n\"Но имаме нещо по-добро - големи резерви от втечнен природен газ. Мисля, че това е реален изход\", заяви президентът на САЩ по време на пресконференция с полския лидер Анджей Дуда. \r\nТой подчерта, че много европейски страни биха искали да купуват американски втечнен природен газ. В същото време, според Тръмп, Германия се поставя в зависима позиция поради придобиването на синьо гориво от Русия. \r\nПрезидентът на САЩ също изрази надежда, че \"няма да се случи нищо негативно\". \r\n\"Да видим как ще свърши. Надяваме се, че ние (Съединените щати) ще имаме отлични отношения с Русия, Китай, Германия и други страни по света\", заключи Тръмп. \r\n***  Москва не е получавала от Вашингтон никакви потвърждения за готовността на президента на САЩ Доналд Тръмп да се срещне с руския си колега Владимир Путин на предстоящата през юни среща на върха на Г-20 в Япония, съобщи пред  ТАСС  прессекретарят на Кремъл Дмитрий Песков в коментар за съобщението на AFP, че Тръмп е изразил готовност за такава среща. \r\n„Кремъл не разполага с такива потвърждения“, заяви Песков. „В това отношение нищо не се е променило: американската страна по никакъв начин не е инициирала провеждане на отделна среща“, съобщи той. \r\nСрещата на върха на Г-20 ще се проведе на 27-28 юни в Осака. \r\nПредишната среща между Путин и Тръмп бе планирана на срещата на върха на Г20 в Аржентина през декември миналата година, но американският президент отмени участието си в нея само ден преди договорената дата. В тази връзка руската страна заяви, че е готова за диалог със САЩ, но при условие, че той се осъществи при съществена и конкретна инициатива на Вашингтон. \r\nПо-рано тази седмица помощникът на президента Юрий Ушаков каза пред репортери, че възможността лидерите да се срещнат на срещата на върха на Г-20 \"виси във въздуха\". \r\nНа 14 май в Сочи държавният секретар на САЩ Майкъл Помпео на среща с Путин говори за потенциалната готовност за провеждане на такава среща, но американската страна никога не изпрати официално искане. \r\n***  Президентът Доналд Тръмп изрази увереност в сряда, че САЩ и Китай ще постигнат търговска сделка, предава  AFP . \r\nКакто отбелязва френската агенция, двете страни си разменят наказателни мита в двустранната търговия, с което тревожат финансовите пазари. \r\n„Имам усещането, че ще направим сделка с Китай“, заяви американският лидер пред журналистите в Овалния кабинет. \r\n„Франс прес“ припомня, че преговорите между Пекин и Вашингтон миналия месец се провалиха, след като Тръмп обвини Китай, че не изпълнява задълженията си. \r\n*** Полша ще купи повече от 30 изтребители F-35 от САЩ, заяви в сряда американският президент Доналд Тръмп, цитиран от  Reuters . \r\nАмериканският лидер е отбелязал, че може да посети източноевропейската страна, но засега не е уточнена дата. \r\n*** Вицепредседателят на Европейската комисия по енергийния съюз Марош Шефчович ще обсъди с руската страна възможни дати за следващата тристранна среща за газовия транзит между Русия, ЕК и Украйна, съобщи самият той пред  РИА Новости . \r\n„Ще проведа двустранна среща с министъра на енергетиката на Русия Александър Новак. Очаквам, че на срещата ще бъде отделено най-много внимание на редица важни теми, а именно тристранните консултации за газа, които трябва да обезпечат продължаването на дългосрочните доставки на газа от Русия в Ес през Украйна след 2019 година. Затова ще обсъдя с руската страна възможни дати за следващата тристранна среща както на министерско, така и на експертно ниво, а след това ще говоря за това с украинската страна“, заяви Шефчович. \r\nРуската агенция припомня, че вицепредседателят на ЕК ще проведе преговори руския енергиен министър Новак на 13 юни в Москва. \r\nВ средата на май директорът на „Нафтогаз Украина“ Андрей Коболев заяви, че преговорите за транзита на газ през територията на Украйна след 2019 година ще бъдат възобновени през юни. Но по-късно изпълнителният директор на компанията Юрий Витренко съобщи, че провеждането на тристранни преговори през юни засега не е потвърдено. \r\nВъпросът за газовия транзит трябва да бъде решен до края на тази година, когато изтича договорът между Русия и Украйна. Тази тема бе обсъждана на последните две срещи на министерско ниво между представителите на Русия, Украйна и Европейската комисия – през лятото на миналата и зимата на тази година. \r\n***  Опозицията в британския парламент загуби решаващия вот за предотвратяване на излизането на Обединеното кралство от Европейския съюз без сделка, пише ляво-либералното издание  Independent . \r\nЛейбъристите внесоха предложение за поемане на контрола над дневния ред в Камарата на общините на 25 юни, чрез което се надяваха да блокират евентуално решение на новия премиер на Великобритания да изкара страната от Съюза без споразумение с Брюксел. \r\nЛидерът на опозиционната Работническа партия Джереми Корбин можеше да бъде чут да вика към депутатите от Консервативната партия: „Няма да се радвате през септември“. \r\nРешението бе взето, след като няколко кандидати за лидери на „Тирите“ отказаха да изключат спирането на работата на парламента, за да се предотврати евентуално гласуване на депутатите през септември за Брекзит без сделка. \r\nДоминик Рааб, бившият секретар за Брекзит, и Естер Маквей, секретарят на бившите служители и пенсионери, казаха, че парламентът може да бъде пророгиран, за да гарантира, че Великобритания ще напусне до 31 октомври. \r\nСър Кейр Стармър, министър за Брекзит в сянка, каза: „Това е разочароващо поражение със съвсем малко. Но това е само началото, а не края на нашите усилия да блокираме излизането без сделка. Лейбъристите са готови да използват какъвто и да е механизъм, за да защитят работните места, икономиката и общностите от катастрофалните последствия на Брекзит без сделка. Всеки кандидат за лидер на Торите трябва да знае, че парламентът ще продължи да се бори срещу излизането без споразумение“. \r\n***  „Нито една армия не може да раздели Сърбия от босненската Република Сръбска“, заяви сръбският министър на отбраната Александър Вулин в административни център на босненския ентитет – Баня Лука, след като се срещна с представителя на региона в Президиума на Босна и Херцеговина (БиХ) Милорад Додик, предава опозиционният  сръбски телевизионен канал N1 . \r\nСлед срещата Вулин заяви пред РТРС, че двамата са обсъдили състоянието на сигурността в страната и мигрантската криза. Той добави, че приветства решението на Додик да отхвърли искането за разполагане на босненските въоръжени сили на източната граница на Босна със Сърбия и Черна гора, в опит за по-нататъшен контрол на притока на мигранти. \r\nНито една армия не може да раздели Република Сръбска и Сърбия, отбеляза той. \r\nТристранния Президиум на БиХ проведе спешно заседание с една единствена тема в дневния ред – мигрантската криза в северозападния регион на страната, където мигрантите се събират, за да преминат границата с Хърватия и съответно да влязат в ЕС. \r\nСесията бе насрочена по искане на хърватския член на босненското президентство Желко Комшич, който предложи разполагането на босненските въоръжени сили на източните граници, за да се предотврати по-нататъшният приток на нелегални мигранти. \r\nДодик отхвърли това предложение, като каза, че това не е компетентност на армията. \r\nТой също така отхвърли предложението за разполагане на европейската агенция за гранична и брегова охрана, Frontex, като подчерта, че това ще направи границата с Хърватия още по-твърда. \r\nСръбският министър и представители на сръбското звено, участвали в битките в Косаре, Косово, присъстваха на филмовата прожекция във вторник вечерта под надслов „Военни истории от Косара“, описваща битката на югославско-албанската граница през 1999 година. \r\n***  Венецуелските власти обявиха, че в скоро време се очаква визита на президента Николас Мадуро в Русия, предава  ТАСС . \r\n„Скоро ще видим президента Николас Мадуро в Русия, където ще подпише нови споразумения за доброто на народа“, се казва в съобщение на венецуелското външно министерство в „Туитър“. \r\nПървият дипломат на Каракас Хорхе Ареаса взе участие в мероприятията по случай Деня на Русия във венецуелската столица, по време на които „благодари на Москва за нейния принос за запазването на мира (в Боливарианската република)“. \r\n***  Лидерите на Полша, Словакия, Унгария и Чешката република ще обсъдят в Будапеща в четвъртък потенциални кандидати за ключовите позиции в Европейския съюз, които ще бъдат разпределени съвсем скоро и ще се координират регионално в рамките на Вишеграската четворка (В4) преди ключовите срещи за Съюза в края на този и през следващия месец, съобщава  Reuters . \r\nДържавите-членки на ЕС трябва да изберат нови председатели на изпълнителната Европейска комисия, Европейския съвет - който групира държавите-членки - Европейския парламент и Европейската централна банка. \r\nБившите социалистически държави, които се присъединиха към Съюза през 2004 година, биха искали да бъдат представени на ключовите постове и по този начин да влияят на курса на континента, който е доминиран от богатите западни държави, като Германия и Франция, отбелязва британската агенция. \r\n„Това ще бъде неформална среща, за която не мога да дам повече подробност“, заяви Берталан Хаваси, началник на пресслужбата на унгарския премиер Виктор Орбан, като добави, че няма планове за съобщение до пресата след преговорите. \r\nТой отказа да коментира евентуални кандидати от страните за основните европейски институции. Миналия месец Орбан заяви, че страните от В4 ще имат обща позиция по въпроса. \r\nСред напускащите председатели на основните институции на ЕС само Доналд Туск, председател на Съвета и бивш полски премиер, е роден в бившето комунистическо крило на ЕС. \r\nПреговорите за ключовите позиции целят да балансират интересите на отделните държави и групи от страни, както и на политическите партии. Южноевропейските лидер ще се срещнат в Малта в петък, докато белгийският премиер Шарл Мишел също беше домакин на вечеря миналата седмица, на която обсъжданата тема бе същата. \r\nЕвропейските лидери ще се съберат на 20-21 юни, за да се пазарят за позициите. \r\nСтраните от В4 заемат твърда позиция по въпроси като миграцията и като цяло се противопоставят на действията за концентриране на повече правомощия в институциите на ЕС за сметка на националните правителства. \r\nДесните националистически правителства в Унгария и Полша се сблъскаха с Брюксел по въпросите на имиграцията и върховенството на закона. От страните от В4 само Словакия използва еврото, а останалите три не желаят да се отказват от националните си валути. \r\n***  След изявлението на българския външен министър Екатерина Захариева, че София може да се оттегли от работата на смесената комисия, ако не се постигне компромис за датата на честване на Гоце Делчев, говорителят на македонското правителство Мохамед Ходжа изрази надежда, че комисията ще намери решение, които ще бъдат в посока на добросъседството и приятелството, предава опозиционното скопско електронно издание  „Република“ . \r\n„Надяваме се, че междуправителствената комисия, формирана по силата на Договора за добросъседство и приятелство, ще намери решение на основата на приятелството и добросъседството между нашите две държави“, заяви Ходжа на редовна пресконференция.", "date": "2019.06.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/06/13/2669300/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nЩе бъде предимно слънчево и горещо. В следобедните часове над източните и планинските райони ще има временни увеличения на облачността, но само на отделни места краткотрайно ще превали. Ще духа слаб, в източните райони до умерен вятър от север-северозапад. Максимални температури между 30° и 35°, в София около 31°. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Пазарджик: \r\nОграничава се скоростта на движение от км 88+264 до км 89+700 на 90 км/ч в двете посоки поради ремонтни дейности в средна разделителна ивица. Срок до 14.06.2019 г.; \r\nДвижението от км 86+664 до км 91+684 в посока София се осъществява в една лента поради полагане на пътна маркировка. Движението се осъществява само в активната лента и се регулира с пътни знаци. Срок 13.06.2019 г.; \r\nДвижението от км 95+500 до км 96+150 в посока Бургас се осъществява в една лента поради частични ремонтни дейности на асфалтовата настилка. Ограничено е движението в изпреварващата лента. Движението се осъществява в активната лента и се регулира с пътни знаци. Срок 13.06.2019 г. \r\nОбласт Пловдив: \r\nОграничава се движението при п.в. „Цалапица“ при км 112+334 за пътуващите до с. Цалапица и гр. Съединение поради ремонт на асфалтовата настилката. Срок до 19.06.2019 г. \r\nОбходен маршрут:  \r\n- посока София – Цалапица: по АМ „Тракия“ – п.в. „Пазарджик“ при км 90+000 – гр. Пазарджик – път I-8 Пазарджик – Пловдив – кръгово кръстовище „Орта Хан“ – с. Цалапица; \r\n- посока Бургас – Цалапица: по АМ Тракия – п.в. „Бенковски“ при км 121+000 – път I-8 Пловдив – Пазарджик – кръгово кръстовище „Орта Хан“ – с. Цалапица.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Деветак – Карнобат от км 308+107 до км 323+807 посока Бургас се осъществява с повишено внимание поради извършване на частични ремонтни дейности на асфалтовата настилка. Движението ще се осъществява в изпреварващата лента. Участъкът е сигнализиран с пътни знаци. Срок до 14.06.2019 г. \r\nАМ „Хемус“:  \r\nОбласт София: \r\nДвижението от км 0+790 до км 3+170 в посока Варна е ограничено поради ремонтни дейности по дилатационни фуги на стоманобетонен мост над река „Лесновска“ при км 3+040. Движението се извършва двупосочно в платното посока София. Срок до 18.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 28.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 28.06.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 28.06.2019 г.; \r\nОбласт Варна: \r\nДвижението в участъка п.в. Повеляново – п.в. Летище от км 407+000 до км 422+000 се осъществява с повишено внимание поради машинно косене. Сигнализирано е с пътни знаци. Срок : 14.06.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления : \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 13.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\nОбласт Кюстендил:  \r\nДвижението в участъка гр. Дупница – Джерман на км 334+200 се осъществява с повишено внимание в свободната лента по посока на движението поради монтаж и демонтаж на пътни табели. Срок до 13.06 2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Велико Търново: \r\nОбласт Плевен: \r\nДвижението в участъка Бяла – Ботевград в участъка Обнова – Долни Дъбник от км 55+000 до км 106+000 е регулирано в едното платно с поетапно преминаване поради частични ремонтни дейности на асфалтовата настилка. Срок до 14.06.2019 г.; \r\nДвижението по път Масларево – Овча могила в участъка от км 9+000 до км 32+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 18:00 ч. на 15.06.2019 г.; \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка ГКПП „Гюешево“ – о.п. Кюстендил от км 0+400 до км 26+000 се осъществява с повишено внимание поради косене на трева. Сигнализирано е с пътни знаци. Срок до 13.06.2019 г.; \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението в района на гр. Сливен от км 388+389 до км 392+393 се осъществява с повишено внимание поради изрязване на храсти. Участъкът е сигнализиран с пътни знаци. Срок до 17.06.2019 г.; \r\nДвижение в участъка на пътен възел за язовир Жребчево от км 355+371 до км 360+107 се осъществява в едната лента поради частични ремонтни дейности на асфалтовата настилка. Участъка е сигнализиран с пътни знаци. Срок до 20.06.2019 г.; \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка Златни пясъци – Варна от км 83+200 до км 88+000 \r\nсе осъществява с повишено внимание ,поради ремонтни дейности на асфалтовата \r\nнастилка. Срок до 13.06.2019 г. \r\nОбласт Бургас: \r\nДвижението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 15.06.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 15.06.2019 г. Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-539: Движението по път III-539 Средец – Айтос в участъка Трояново – Айтос от км 27+000 до км 44+000 се осъществява с повишено  внимание поради извършване на частични ремонтни дейности. Движението се осъществява в едната лента на определени участъци. Участъкът е сигнализиран с пътни знаци. Срок: до 21.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІII-551: Движението по път III-551 Средни колиби – Гърдевци в участъка от км 22+000 до км 25+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 13.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента с последователно пропускане поради извършване на ремонтни дейности. Движението се регулира със светофарна уредба, пътни знаци и регулировчици. Срок до 27.07.2019 г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок до 14.06.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 14.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6204: Движение в свободната лента по път III-6204 Дупница – Сапарева баня в участък от 40 метра км 0+850 поради ВИК ремонт. Срок до 13.06.2019 г; \r\nПът III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 20.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 20.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 в участъка от Ябланица до Добревци от км 78+000 до км 79+000 се извършва с повишено внимание поради ремонтни дейности по настилката. Водачите да се движат със съобразена скорост. Срок: 14.06.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно. Срок до 15.06.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 13.06.2019 г.; \r\nПът ІІ-81: Движението по Петрохан – Монтана от км 73+500 до км 97+800 се осъществява в една лента с повишено внимание поради косене на тревни площи. Има поставени пътни знаци за ограничение на скоростта. Срок до 14.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n- При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n- При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът II-37: Движението по път II-37  Картела – Широка поляна от км 175+000 до км 200+000 се извършва с повишено внимание поради почистване на пътното платно от пясък и др. Срок 13.06.2019 г.; \r\nПът II-37: Движението по път II-37 с. Бъта – с. Попинци от км 91+200 до км 98+400 се извършва с повишено внимание поради почистване и рязане на храсти. Срок 14.06.2019 г.; \r\nПът III-842: Движението по път III-842 Юндола – Голямо Белово от км 0+000 до км 21+500 се осъществява в една лента поради ремонт на асфалтовата настилка. Движението се регулира с пътни знаци. Срок до 13.06.2019 г.; \r\nПът III-843: Движението по път III-843 с. Побит камък – с. Сърница се осъществява с повишено внимание поради профилиране на банкети. Срок до 13.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 в участъка разклон с. Ребро – Стрезимировци от км 31+000 до км 65+000 се осъществява с повишено внимание поради косене на тревни площи. Движението се регулира с пътни знаци. Срок: 14.06.2019 г. \r\nПът III-623: Движението по път III-623 Жедна – Житуша при км 25+600 се осъществява в една лента поради ремонт на тръбен водосток. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 14.06.2019 г.; \r\nПът III-637: Движението по път III-637 Мрамор – Видрар от 10 до 12 км се осъществява в една лента поради почистване на свличане на земни маси. Участъкът е сигнализиран с пътни знаци. Срок до 14.06.2019 г.; \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 14.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок: до 20.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради заливане на фуги. Срок до 14.06.2019 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 14.06.2019 г.; \r\nПът II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Въведено е ограничение на скоростта до 40 км/ч. Движението се регулира от сигналисти. Срок до 14.06.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 Русе – Силистра от км 33+200 до км 115+432 от началото на Област Силистра до разклон за с. Калипетрово се осъществява с повишено внимание поради косене на тревните площи. Създадена е ВОБД с предупредителни пътни знаци и регулировчици. Срок до 17.06.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-218: Движението по път ІІІ-218 с. Проф.Иширково – Дулово от км 0+000 до км 31+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nПът ІІІ-235: Движението по път ІІІ-235 Окорш – Паисиево от км 0+000 до км 12+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nПът ІІІ-2307: Движението по път ІІІ-2307 Руйно – Правда– Главиница от км 6+200 до км 28+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът II-55: Движението по път II-55 Нова Загора – Радево от км 92+000 до км 93+000 се осъществява в едната лента поради ремонт на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-55: Движението по път II-55 Млекарево – Радецки в чертите на с. Новоселец от км 111+000 до км 111+100 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино при км 8+100 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 23.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nПът ІIІ-867: Движението на МПС по път ІІІ-867 Мадан – Златоград при км 25+323 ще се осъществява в една /дясната/ пътна лента поради извършване на строително монтажни работи на автоматични устройство за записване на пътния трафик. Срок до 13.06.2019 г. от 09:00 ч. до 18:00 ч.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nПът III-8103: Движението по път III-8103 Драгоман – Мало Малово от км 11+500 до км 20+800 е ограничено поради ремонтни дейности на асфалтовата настилка. Движението се пропуска през 2 часа. Срок до 14.06.2019 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Бучин проход от км 7+000 до км 8+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента и се регулира от пътни знаци. Срок 19.06.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 14.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на асфалтовата настилка в светлата част на денонощието. Движението се осъществява в свободната лента. Срок до 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.; \r\nПът III-666: Движението по път III-666 с. Плодовитово – с. Оризово от км 0+000 до км 5+300 се осъществява двупосочно в една лента поради частични ремонтни дейности на асфалтова настилка .Движението на МПС да бъде с повишено внимание и съобразена скорост. Регулира се от временни пътни знаци. Срок до 15.06.2019 г.; \r\nПът III-667: Движението по път III-667 с. Плодовитово – с. Градина от 0+000 до 1+473 се осъществява в една лента поради частични ремонтни дейности на асфалтова настилка. Движението се регулира от временни пътни знаци. Срок до 14.06.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сладък Кладенец се осъществява в една лента поради косене на тревни площи. Срок до 15.06.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Дви", "date": "2019.06.13", "title": "Актуална пътна обстановка"}
{"url": "http://www.focus-news.net/news/2019/06/13/2669302/predstoyashti-mezhdunarodni-sabitiya-za-13-yuni-agentsiya-fokus.html", "text": "Среща между германския канцлер Ангела Меркел и македонския премиер Зоран Заев \r\n*** Среща на върха на Шанхайската организация за сътрудничество с участието на Путин, Си Дзинпин и Нарендра Моди \r\n*** Посещение на вицепредседателят на Европейската комисия по енергийния съюз Марек Шевчович за преговори по украинския транзит на газ \r\n*** Консервативната партия гласува в първия тур на изборите за нов председател на фракцията \r\n*** Среща на финансовите министри от еврозоната \r\n*** Пресконференция на МВФ \r\n*** Икономическият съветник на Белия Дом ще говори за търговската политика на САЩ \r\n***", "date": "2019.06.13", "title": "Предстоящи международни събития за 13 юни (Агенция „Фокус“)"}
{"url": "http://www.focus-news.net/news/2019/06/13/2669301/predstoyashti-sabitiya-v-stranata-za-13-yuni-agentsiya-fokus.html", "text": "*** \r\nОт 10.00 часа в зала 3 на НДК президентът Румен Радев ще открие Шестия световен конгрес на информационните агенции, организиран в София от Българската телеграфна агенция и Световния съвет на информационните агенции. \r\n*** \r\nОт 19.00 часа в зала 1 на Фестивалния и конгресен център – Варна вицепрезидентът на Република България Илияна Йотова ще открие 18-ия Международен фестивал на червенокръстки и здравни филми. \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 14.30 часа в зала 248 на Народното събрание министър Боил Банов ще отговаря на въпроси на депутати в парламентарната комисия по културата и медиите. \r\n*** \r\nОт 11.00 часа на  Зенитния полигон на Военновъздушните сили - Шабла министърът на отбраната Красимир Каракачанов и началникът на отбраната генерал Андрей Боцев ще наблюдават тактическото учение с бойни стрелби. Поканен е да присъства министър-председателят Бойко Борисов. \r\n***  От 16.30 часа в Заседателната зала на Националния археологически институт с музей при БАН в присъствието на зам.-министъра на културата Амелия Гешева ще бъдат предадени на турския зам.-министър на културата и туризма Йозгюл Йозкан Явуз артефакти с археологически произход, задържани от българските митнически органи на ГКПП „Капитан Андреево“ през октомври 2016 г. при незаконен внос от турски гражданин.  \r\n*** \r\nОт 10.00 часа ще се проведе заседание на Столичния общински съвет. \r\n*** \r\nОт 09.00 часа в зала 7 на НДК ще се проведе конференцията „Мост към бизнеса: Многообразие и включване на пазара на труда”.  \r\n*** \r\nОт 09.30 часа в заседателната зала в сградата на Висшия съдебен съвет, ул. „Eкзарх Йосиф“ 12, ще се проведе заседание на Пленума на ВСС.  \r\n*** \r\nОт 09.30 часа 26 състав на Софийския градски съд ще гледа делото срещу Валентин Д., Лина А. и Мая С. (длъжностно присвояване в особено големи размери). \r\n*** \r\nОт 09.30 часа в Дома на Европа в София се организира специална информационна среща с отговорни служители от генерална  дирекция „Писмени преводи“ на Европейската комисия, предназначена за писмени преводачи, преводачески агенции и професионални преводачески организации. \r\n*** \r\nОт 10.00 часа в Централен военен клуб, зала 1, бул. „Цар Освободител\" 7, БДЖ и НКЖИ организират кръгла маса за обществено обсъждане на проекта за закупуване на нов подвижен състав и инвестиции в железопътната инфраструктура. \r\n*** \r\nОт 10.00 часа в зала 3 на НДК ще бъде открит Шестият Световен конгрес на информационните агенции. \r\n*** \r\nОт 10.00 часа 14 състав на Специализирания наказателен съд ще гледа делото срещу Петър Дз., Милко В., Георги Д., обвинени в образуване и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Димитринка Ф., Борис Б., обвинени в образуване и ръководене на организирана престъпна група.  \r\n*** \r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М. и Александър Д., обвинени в образуване и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу Румяна Ч., обвинена в престъпление по служба.  \r\n*** \r\nОт 10.00 часа 12 състав на Специализирания наказателен съд ще гледа делото срещу Виктор В., Кристиян Р., обвинени в образуване и ръководене на организирана престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в образуване и ръководене на организирана престъпна група.  \r\n*** \r\nОт 12.00 часа в хотел InterContinental Sofia ще се проведе пресконференция на тема „Форум на Световната федерация на консулите за Централна и Източна Европа“.  \r\n*** \r\nОт 13.00 часа 5 състав на Специализирания наказателен съд ще гледа делото срещу Петър Ст., Боян Т. и  др., обвинени в образуване и ръководене на организирана престъпна група.  \r\n*** \r\nОт 13.00 часа 14 състав на Специализирания наказателен съд ще гледа делото срещу Десислава И., Биляна П. и Петко Д., обвинени за подкуп в особено големи размери, представляващ особено тежък случай. \r\n*** \r\nОт 13.00 часа 17 състав на Специализирания наказателен съд ще гледа делото срещу Блага Б. и Иво Д., обвинени в образуване и ръководене на организирана престъпна група.  \r\n*** \r\nОт 13.30 часа в столичния хотел „Даунтаун” ще се проведе Семинар на тема: „Подготовка и квалификация на учителите – приоритети и нови възможности”.    \r\n*** \r\nОт 14.00 часа 17 състав на Специализирания наказателен съд ще гледа делото срещу Росен И., обвинен в образуване и ръководене на организирана престъпна група. \r\n*** \r\nОт 14.00 часа 6 състав на Специализирания наказателен съд ще гледа делото срещу Петко Ст., Иван Й., Кристиян Д. и др., обвинен в образуване и ръководене на организирана престъпна група. \r\n*** \r\nОт 14.00 часа в зала „Проф. Марин Дринов“ в БАН д-р Нат Гопалсвами от Центъра за космически полети „Годард“ на НАСА ще изнесе лекция. \r\n*** \r\nОт 18.00 часа в зала „Надежда“ на Столична библиотека издателство „Библиотека България“ и Петър Величков представят „Лора, Яворов и аз“ – пълно издание на спомените на Дора Конова. \r\n*** \r\nОт 18.00 часа в Галерия „Васка Емануилова“ ще бъде представен проект за скулптура в градската среда на Уилфрид Алмендра. \r\n*** \r\nВ 17.00 часа в тържествената зала на Читалище „Никола Вапцаров“ в Банско започва рецитал по нова книга на Константин Икономов – „Житница“.  \r\n*** \r\nОт 09.00 часа в Експоцентър „Флора“ ще бъдат представени Резултатите по проекта YOUMIG. \r\n*** \r\nОт 09.00 часа в зала № 4 на Експозиционен център „Флора“ ще бъде проведен семинар с учители на тема: „Образованието и обучението на младите хора през призмата на кардиналните промени в света през XXI век“. \r\n*** \r\nОт 19.00 часа в зала „Георги Баев\" на културен център „Морско казино“ ще бъдат представени разказите на Георги Бърдаров „За петата ракия или колко е хубав животът\" и \"Дядо\". \r\n*** \r\nОт 19.00 часа в ДТ „Адриана Будевска“ ще се проведе концерт на Филхармоничен квинтет Piano Strings. \r\n*** \r\nОт 13.30 часа в хотел „Интернационал“ ще се проведе международен форум „Партньорство за по-добри социални услуги, заетост и развитие“, организиран от Министерството на труда и социалната политика, Европейската асоциация на доставчиците на услуги за хора с увреждания, Националното сдружение на общините в Република България, Националния алианс за социална отговорност и Община Варна. \r\n*** \r\nОт 15.00 часа в сградата на „Водоснабдяване и канализация – Варна“ ООД ще се състои официалното откриване на Музея на водоснабдяването и канализацията. \r\n*** \r\nОт 15.00 часа в зала „Белини“ на хотел Интернационал в курорта „Златни пясъци“ ще се проведе пресконференция за международния  форум „Партньорство за по-добри социални услуги, заетост и развитие“, който ще продължи до 14-ти юни.   \r\n*** \r\nОт 17.30 часа в библиотеката на Народно читалище „Просвета 1927“ се организира среща - разговор с писателя Васил Гинев. \r\n*** \r\nОт 19.00 часа зала 1 на Фестивалния и конгресен център – Варна ще се състои откриването на XVIII Международен фестивал на червенокръстките и здравни филми – Варна. Вицепрезидентът на Република България и патрон на Фестивала г-жа Илияна Йотова ще открие официално тазгодишната международна филмова надпревара.  \r\n*** \r\nОт 10.30 часа в Пресклуб на БТА - Велико Търново ще се състои пресконференция на популярния изпълнител Йордан Марков във връзка с предстоящия концерт \"Да пеем ЗАЕДНО\". \r\n*** \r\nОт 17.30 часа ще бъде открита изложба живопис на Владимир Максименко в изложбени зали „Рафаел Михайлов“. \r\n*** \r\nОт 19.00 часа МДТ „Константин Кисимов“ ще се играе „Криворазбраната цивилизация“. \r\n*** \r\nОт 10.00 часа в залата на Симфониета - Видин кметът на Общината Огнян Ценков ще приветства участниците в среща-семинар по проект „Антидрога\", организирана от Инър Уийл Клуб - Видин, със съдействието на Регионалното управление на образованието. \r\n*** \r\nОт 11.00 часа кметът на Община Видин Огнян Ценков ще посети видинската фирма \"Команд\" ЕООД. \r\n*** \r\nОт 13.30 часа омбудсманът Мая Манолова ще подкрепи протеста пред МБАЛ „Света Петка“ АД на медицинските специалисти в гр. Видин. \r\n*** \r\nОт 18.00 часа в Регионален исторически музей ще се проведе концерт на Дамски хор „Враца“ при Младежки дом и храм „Свето Възнесение“ - Враца. \r\n*** \r\nОт 18.30 часа в актовата зала на СУ „Козма Тричков” ще гостуват двама успешни предприемачи. \r\n*** \r\nОт 19.00 часа в Градска концертна зала ще се състои „Маестро гранде“ - концертен цикъл на Симфониета – Враца. \r\n*** \r\nОт 19.00 часа в Камерна зала на ДКТ ще се играе постановката „Гергьовден“ от Стеван Сремац. \r\n*** \r\nОт 11.00 часа в Общинска библиотека ще се проведе представяне на романа „Изнудвачът“ – автор Елена Чамуркова. \r\n*** \r\nОт 18.30 часа в НЧ „Напредък - 1869“ ще започне Годишен концерт на балет „Калина“ при НЧ „Напредък – 1869“. \r\n*** \r\nОт 10.00 часа в Детска градина №8 ще се играе Куклен спектакъл „Таласъмът Тропалан“ на Държавен куклен театър „Дора Габе“. \r\n*** \r\nОт 11.00 часа в Зала 211 на Общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n*** \r\nОт 13.00 часа в Общината се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“ . \r\n*** \r\nОт 18.00 часа Художествена галерия „Владимир Димитров – Майстора“ ще представи изложбата „102% АРТ“ на Антоанет Тончева.  \r\n*** \r\nОт 09.30 часа в Съдебната палата в Ловеч ще се проведе семинар за правните спорове в здравеопазването. \r\n*** \r\nОт 11.00 часа пред  Двореца на културата ще се проведе Концерт на Духовия оркестър към ОК Дворец на културата. \r\n*** \r\nОт 17.00 часа в Галерия „Кракра” ще бъде открита изложбата „Перник - моят град“ - на Ателието към Художествена галерия. \r\n*** \r\nОт 17.30 часа в Малък салон в Двореца на културата ще се проведе концерт на ученици от Обединената школа по изкуства от класа на Славена Вражалска. \r\n*** \r\nОт 19.00 часа в театрален  салон „Георги Русев“ ще се състои годишен концерт на Фолклорен ансамбъл „Граово”. \r\n*** \r\nОт 12.30 часа в Пресклуб на БТА – Плевен Спортен клуб по карате \"Спартак 14\" – Плевен ще даде пресконференция на тема „Карате срещу агресията и зависимостите“. \r\n*** \r\nОт 09.00 часа ще се проведе заседание на Общинския съвет. \r\n*** \r\nВ 09.00 часа в зала 1 на Апелативния съд ще се проведе заседание по делото, по което Пловдивската окръжна прокуратура е внесла протест в съда, а подсъдимият жалба срещу присъда, с която Пловдивският окръжен съд е признал за виновен Т.Ф./ 23 г./. и го е осъдил на 2 години лишаване от свобода за опит за умишлено убийство.  \r\n*** \r\nОт 10.00 часа в зала „Империал“ на хотел „Империал“ ще се проведе международна конференция, посветена на превенцията на безопасността и здравето при работа, организирана от Асоциация на индустриалния капитал в България (АИКБ) и Центъра за превенция на здравето. \r\n*** \r\nВ 10.00 часа в Цар Симеоновата градина ще се проведе „Лятна читалня на открито“. Проявата е част от литературния фестивал „Пловдив чете“.  \r\n*** \r\nВ 10.00 часа в зала 5 на Окръжния съд ще се проведе заседание по делото срещу Симеон В., Димитър Д. и Петьо К., преподаватели в Университета по хранителни технологии /УХТ/ в Пловдив, обвинени във взимането на подкуп от студент с цел взимане на изпит. \r\n*** \r\nОт 11.00 часа в Областната администрация ще се проведе среща с Инициативния комитет за запазване на парка на 9-ти пехотен Пловдивски полк, намиращ се до хотел „Санкт Петербург“ в кв. „Кършияка“. \r\n*** \r\nВ 13.30 часа в зала 1 на Окръжния съд ще се проведе заседание по делото срещу Милко А., обвинен, че съответно разрешение – лиценз, издаден от БНБ, извършвал по занятие банкови сделки по смисъла на Закона за банките и Закона за кредитните институции, за които се изисква разрешение.  \r\n*** \r\nВ 18.00 часа в Културен център „Тракарт“ ще бъде представен албум „Пловдив – древен и жив“, отличен с „Награда Пловдив“ за 2018 г. в раздел „Културно наследство и съхраняване на паметта“. \r\n*** \r\nОт 19.30 часа в Bee Bop Café (Дом на техниката, ул. „Гладстон“ 1) световно признатият испански писател Маркос Хиралт Торенте ще вземе участие в литературния фестивал „Пловдив чете“. \r\n*** \r\nОт 11.00 часа на крепостта „Калето“ професор Николай Овчаров ще направи заключителна пресконференция на археологическите разкопки в Свищов. \r\n*** \r\nОт 11.00 часа на плаца на Център за подготовка на специалисти 22 новоназначени  войници ще положат военна клетва. \r\n*** \r\nОт 10.00 до 12.30 часа в  Детски отдел на библиотека „Родина“ ще се проведе програмата „Чета и играя – знам и мога”. \r\n*** \r\nОт 15.00 часа в зала „Славейков“ в Общината заместник-министърът на младежта и спорта Николай Павлов ще се срещне с младите хора в Стара Загора, за да обсъди с тях реализираните дейности на министерството по отношение на младежта. \r\n*** \r\nОт 17.30 часа в РБ „Захарий Княжески“ ще се проведе фотографска изложба „Благотворителността през обектива“ 2018. \r\n*** \r\nОт 18.00 часа на ул. „Ген.Гурко\"55 ще бъде открита самостоятелна изложба на Виктор Начев от школа за изобразителни изкуства при НЧ „Родина - 1860“. \r\n*** \r\nОт 18.30 часа в  РБ „Захарий Княжески“ ще бъде представен романът „Чудовището” на Владимир Зарев.  \r\n*** \r\nКонцерт-хепънинг „Здравей, лято!“ ще се състои в града. \r\n*** \r\nОт 09.00 часа в зала 363 на Общината ще се проведе извънредно заседание на Общинския съвет.  \r\n*** \r\nОт 11.00 часа в лекционната зала на Областен информационен център – Шумен ще бъде представена предстоящата информационна кампания на ОИЦ в 10-те общини на област Шумен. \r\n*** \r\nОт 17.30 часа по пешеходната зона от Руски паметник до Цветния пазар в града ще се проведе Еко рали „Щури сладури“ на ДГ „Космонавт“. \r\n*** \r\nОт 18.30 часа в зала „Арена Шумен“ ще се проведе инициативата на ОД МВР - Шумен „Заедно можем да спрем телефонните измами“.", "date": "2019.06.13", "title": "Предстоящи събития в страната за 13 юни (Агенция „Фокус“)"}
{"url": "http://www.focus-news.net/news/2019/06/13/2669303/nimh-dnes-vremeto-shte-e-slanchevo-i-goreshto-maksimalnite-temperaturi-shte-badat-mezhdu-30-i-35.html", "text": "Днес времето ще е слънчево и горещо. В следобедните часове над източните и планинските райони ще има временни увеличения на облачността, но само на отделни места ще превали. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Ще духа слаб, в източните райони до умерен вятър от север-северозапад. Максимални температури между 30° и 35°, в София около 31°. Атмосферното налягане ще се задържи почти без промяна, малко по-високо от средното за месеца. \r\nПо Черноморието ще бъде слънчево, след обяд с купеста облачност и на отделни места ще превали. Ще духа до умерен север-северозападен вятър. Максимални температури между 29° и 31°. Температурата на морската вода е 23-24°, по-ниска на север от нос Калиакра – около 19°. Вълнението на морето ще бъде 1-2 бала. \r\nНад планините също ще бъде слънчево, след обяд с купеста облачност, но само на отделни места ще превали краткотраен дъжд. Ще духа слаб и умерен север-североизточен вятър. Максималната температура на височина 1200 метра ще е около 24°, на 2000 метра – около 16°.", "date": "2019.06.13", "title": "НИМХ: Днес времето ще е слънчево и горещо, максималните температури ще бъдат между 30° и 35°"}
{"url": "http://www.focus-news.net/news/2019/06/13/2669305/vitseprezidentat-iliyana-yotova-shte-otkrie-xviii-mezhdunaroden-festival-na-chervenokrastkite-i-zdravni-filmi.html", "text": "Вицепрезидентът Илияна Йотова ще открие XVIII Международен фестивал на червенокръстките и здравни филми от 19.00 часа в зала 1 на Фестивалния и конгресен център – Варна. Това съобщиха от  прессекретариата на държавния глава . Фестивалът се провежда под патронажа на вицепрезидента.", "date": "2019.06.13", "title": "Вицепрезидентът Илияна Йотова ще открие XVIII Международен фестивал на червенокръстките и здравни филми"}
{"url": "http://www.focus-news.net/news/2019/06/13/2669304/prezidentat-rumen-radev-shte-otkrie-shestiya-svetoven-kongres-na-informatsionnite-agentsii.html", "text": "Президентът Румен Радев ще открие Шестия световен конгрес на информационните агенции, организиран в София от Българската телеграфна агенция и Световния съвет на информационните агенции. Това съобщиха от  прессекретариата на държавния глава . \r\nМотото на международния форум е „Бъдещето на новините\" и в него ще участват 200 делегати от около 100 държави, сред които изтъкнати журналисти от влиятелните световни медии.  \r\nТържественото откриване е от 10.00 часа в зала 3 на НДК.", "date": "2019.06.13", "title": "Президентът Румен Радев ще открие Шестия световен конгрес на информационните агенции"}
{"url": "http://www.focus-news.net/news/2019/06/13/2669297/aleksandar-vuchich-pozitsiyata-na-sasht-i-frantsiya-za-kosovo-mi-e-po-blizka-ot-tazi-na-rusiya.html", "text": "В дневния ред на всички отговорни разговори за бъдещето на Косово трябва да бъде включена идеята за разграничение между сърбите и албанците, заяви президентът на Сърбия Александър Вучич в Белград, като напомни, че тази идея досега не е подкрепена нито от сръбската общественост, нито от Запада, предава руската агенция  EA Daily . \r\n„Ако се мисли за някаква дългосрочна договорка (с албанците), тази тема при всички случаи ще бъде на масата за преговори. Умните хора трябва да решат този въпрос. Съжалявам, че не мога да направя това, а дори бих се радвал да поема върху себе си част от осъжданията на обществеността, защото съм уверен, че с помощта на постигнатото споразумение бих обезпечил свободата и сигурността на голяма част от Сърбия, дори и на нашите граждани в Косово и Метохия“, цитира думите на президента обществената телевизия РТС. \r\nВ същото време, подчерта Вучич, в международните среди няма изработено собствено решение на косовския проблем. По неговите думи, той задава всеки ден на западните партньори въпроса „Какво да правим с Косово?“, но не получава отговор. \r\n„Те си нямат понятие какво да правят Косово или с всеки друг въпрос, отнасящ се до Западните Балкани. Искат да предложат нещо, но не знаят какво. Казвам им директно, че те не могат да се договорят между себе си“, заяви държавният глава, като добави, че американците говорят едно с немците и друго с французите“. \r\n„На мен ми е по-близко това, което казват американците и французите. Салвини (вицепремиерът на Италия Матео Салвини) има свое решение, руснаците също – и това е замразен конфликт“, продължи Вучич. \r\nСръбският президент разказа, че основната му идея се заключва в това, между албанците и сърбите да няма граници, за да може в региона да се движат свободно хора, стоки, услуги и капитал и за да могат косовските сърби да живеят в безопасност, а Белград да контролира и финансира здравеопазването и образованието в Северно Косово. \r\n„Това винаги е било същността, но не е било интересно за никого, защото мнозина са виждали това като шанс за политическата им победа, т.е. за моето политическо поражение“, обясни сръбският лидер. \r\nРуската агенция припомня, че по-рано Вучич обяви, че идеята му за „разграничение“ в Косово между сърбите и албнаците се е провалила, а е могла да донесе дългосрочен мир в региона на Западните балкани. \r\nПо време на последното си официално посещение в Сърбия през януари тази година руският президент Владимир Путин обяви, че Москва подкрепя постигането от Белград и Прищина на \"жизнеспособно и взаимно приемливо решение за косовско споразумение, основано на Резолюция 1244 на ООН\". \r\nПревод и редакция:", "date": "2019.06.13", "title": "Александър Вучич: Позицията на САЩ и Франция за Косово ми е по-близка от тази на Русия"}
{"url": "http://www.focus-news.net/news/2019/06/13/2669307/prezidentat-rumen-radev-shte-bade-na-ofitsialno-poseshtenie-v-ungariya.html", "text": "Президентът Румен Радев ще бъде на официално посещение в Унгария по покана на президента на страната Янош Адер. Това съобщиха от  прессекретариата на държавния глава . Визитата на президента е в рамките на два дни (13 и 14 юни). \r\nБългарският президент и неговата съпруга Десислава Радева ще бъдат посрещнати с официална церемония от президента Адер и съпругата му Анита Херцег. В президентския дворец двамата президенти ще проведат среща „на четири очи“ и ще ръководят пленарните разговори между официалните делегации на България и Унгария, след което ще дадат съвместна пресконференция.  \r\nСред акцентите в разговорите на държавния глава в Будапеща ще бъдат актуални въпроси от регионалния, европейския и международен дневен ред, сътрудничеството в областта на  отбраната и сигурността и миграцията, както и двустранните търговско-икономически отношения, инвестициите, туризма, културата и образованието. Президентите на България и Унгария ще обсъдят перспективите на държавите от Западните Балкани за интеграция в ЕС и НАТО.  \r\nОсвен разговорите с унгарския президент Янош Адер са планирани и срещи с министър-председателя Виктор Орбан, както и с председателя на парламента Ласло Кьовер.  \r\nВ Будапеща президентът и съпругата му ще проведат среща с представителите на българската общност в Унгария.", "date": "2019.06.13", "title": "Президентът Румен Радев ще бъде на официално посещение в Унгария"}
{"url": "http://www.focus-news.net/news/2019/06/13/2669296/tv21-makedoniya-pendarovski-poiska-zapochvane-na-pregovorite-tusk-vaprosat-ne-e-dali-a-koga.html", "text": "Президентът Стево Пендаровски заяви от Брюксел, че Северна Македония ще бъде по-ефикасна в бъдеще, ако страните-членки вземат решение да започнат присъединителни преговори с нея. Според него това е заради политическата реалност на Балканите. Пендаровски заяви, че е наясно с недостатъците на страната си и с работата, която я чака в бъдеще, предава скопският телевизионен канал  „ТВ21“ . \r\nПризнавайки, че Северна Македония е изпратила всички необходими положителни сигнали, които ЕС очаква от страна кандидатка през последните две години, председателят на Европейския съвет Доналд Туск каза на Пендаровски, че не всички държави-членки на ЕС са готови да започнат преговорите за присъединяване. \r\n„Не искам да прогнозирам. Направихте всичко, което се очакваше от вас, но ако трябва да съм искрен – не всички страни-членки на ЕС са готови да вземат решение за отваряне на преговорите за членство през идните дни. Аз лично ви уверявам, че е възможно само едно решение – започване на преговорите със Северна Македония и Албания според препоръката на Европейската комисия. Въпросът не е „дали“, а „кога“ ще започнат. Аз съм предпазлив по този въпрос, защото знам, че постигането на консенсус между държавите-членки отнема повече време, отколкото би ми се искало. Но няма съмнение, че мястото на вашата страна и региона е в ЕС“, каза Туск. \r\nПендаровски и Туск се срещнаха в Европейския съвет в Брюксел в рамките на първото официално посещение на президента Пендаровски. Той ще се срещне и с върховния представител на ЕС по въпросите на външните работи и сигурността Федерика Могерини и ще говори на дебата \"Приятели на Европа\". \r\nПревод и редакция:", "date": "2019.06.13", "title": "„ТВ21“ (Македония): Пендаровски поиска започване на преговорите, Туск: Въпросът не е дали, а кога"}
{"url": "http://www.focus-news.net/news/2019/06/13/2669308/emsc-dve-zemetreseniya-sa-registrirani-na-teritoriyata-na-gartsiya.html", "text": "Две земетресения с магнитуд от 4.0 и 3.1 по скалата на Рихтер са регистрирани на територията на Гърция съответно в 21:54 часа местно време (съвпада с българското време) в сряда и в 1:24 часа тази сутрин, показва справка на  официалната интернет страница на Европейския средиземноморски сеизмологичен център (EMSC) . \r\nЕпицентърът на първия трус е бил на 100 км северозападно от столицата Атина и на 52 км югоизточно от Ламия, с дълбочина от един километър под земната кора. Второто земетресение е било с епицентър 222 км западно от Атина и на 27 км източно от ваканционния остров Закинтос.  \r\nНяма постъпили данни за нанесени материални щети или пострадали. Медиите обаче съобщиха, че трусовете са предизвикали паника сред жителите в Централна Гърция. Тереза Герова", "date": "2019.06.13", "title": "EMSC: Две земетресения са регистрирани на територията на Гърция"}
{"url": "http://www.focus-news.net/news/2019/06/13/2669309/parlamentat-shte-glasuva-globi-za-postavyane-na-plazhni-prinadlezhnosti-varhu-dyuni.html", "text": "Парламентът ще разгледа на второ четене промени в Закона за устройството на Черноморското крайбрежие. Това предвижда  програмата за работа на Народното събрание . Измененията въвеждат глоби за поставяне на палатки или плажни принадлежности (кърпи, чадъри и т.н.) върху дюни, като санкцията е от 500 до 1000 лв. За паркиране или преминаване с пътни превозни средства през пясъчните образувания глобата ще е от 1000 до 3 хил. лв., като може да се конфискува и имущество на стойност между 3 и 5 хил. лв. Предвижда се законът да важи не само за плажните дюни, но и за тези в близост до крайбрежните зони. \r\nНародното събрание ще гласува и окончателни промени в Закона за подпомагане на земеделските производители, които унифицират правоотношенията между Държавен фонд „Земеделие“ и получателите на субсидии и държавни помощи. \r\nДепутатите ще изслушат министъра на образованието и науката Красимир Вълчев относно Националните програми като инструмент за реализиране на политики в сферата на образованието.", "date": "2019.06.13", "title": "Парламентът ще гласува глоби за поставяне на плажни принадлежности върху дюни"}
{"url": "http://www.focus-news.net/news/2019/06/13/2669310/ministar-boil-banov-shte-otgovarya-na-vaprosi-v-parlamentarnata-komisiya-po-kulturata-i-mediite.html", "text": "Министър Боил Банов ще отговаря на въпроси на депутати в парламентарната комисия по културата и медиите. Това се посочва в  дневния ред на заседанието на комисията . След изслушването на министър Банов, депутатите ще разгледат на първо четене промени в Закона за културното наследство. Предлага се срокът за издаване на разрешения на частните музей да се намали от 3 на 2 месеца. Промените регламентират изисквания при процедурата на съгласуване за опазване и управление на защитени територии на недвижимото културно наследство. Друга мярка засяга съгласуването на инвестиционни проекти и исканията за намеси в такива територии. Измененията засягат издаването на разрешение за консервация и реставрация на движими културни ценности, както и разрешението за изработка на реплика на културни ценности със световно и национално значение.  \r\nЗаседанието е от 14.30 часа в зала 248.", "date": "2019.06.13", "title": "Министър Боил Банов ще отговаря на въпроси в парламентарната комисия по културата и медиите"}
{"url": "http://www.focus-news.net/news/2019/06/13/2669306/visshiyat-sadeben-savet-shte-obsadi-grafika-za-izbor-na-glaven-prokuror.html", "text": "Висшият съдебен съвет ще обсъди графика за провеждане на процедура по избор на главен прокурор. Това става ясно от проектопограмата на днешното заседание на  Пленума на ВСС . Мандатът на главния прокурор Сотир Цацаров изтича на 10 януари 2020 г. Той вече представи пред ВСС график на процедурата, според който новият главен прокурор трябва да бъде избран до 14 ноември 2019 г. \r\nСпоред предложения от Цацаров график, процедурата за избор на негов наследник ще започне на 15 юли, а на 29 юли ще станат ясни имената на издигнатите кандидати. Право да номинират имат най-малко трима членове на Прокурорската колегия и правосъдният министър. В избора обаче участва целият състав на Висшия съдебен съвет. След като станат ясни номинациите, започва да тече 14-дневен срок, в който кандидатите да представят концепциите си, който изтича на 12 август.", "date": "2019.06.13", "title": "Висшият съдебен съвет ще обсъди графика за избор на главен прокурор"}
{"url": "http://www.focus-news.net/news/2019/06/13/2669313/stolichniyat-obshtinski-savet-shte-otpusne-sredstva-za-proektirane-na-pametnik-na-zaginalite-vav-voynite-za-svobodata-i-nezavisimostta-na-balgariya.html", "text": "Столичният общински съвет ще гласува предоставяне на 5840 лева за инвестиционно проектиране на Паметник на загиналите във войните за свободата и независимостта на България. Това е заложено в  дневния ред на редовното заседание на Столичния общински съвет . Програмата включва предоставяне на безвъзмездно право на ползване на общински имот за срок от 10 години на Фондация „Дивите животни“ за изграждане на спасителен център за диви животни. Общинските съветници ще разгледат и доклад за приемане на годишни финансови отчети и доклади за дейността за 2018 г. на общинските дружества в ликвидация.", "date": "2019.06.13", "title": "Столичният общински съвет ще отпусне средства за проектиране на Паметник на загиналите във войните за свободата и независимостта на България"}
{"url": "http://www.focus-news.net/news/2019/06/13/2669314/ministarat-na-otbranata-krasimir-karakachanov-i-nachalnikat-na-otbranata-general-andrey-botsev-shte-nablyudavat-zaklyuchitelniya-etap-na-uchenieto-shabla-2019-g.html", "text": "Министърът на отбраната Красимир Каракачанов и началникът на отбраната генерал Андрей Боцев ще наблюдават заключителния етап на тактическото учение с бойни стрелби на формированията за противовъздушна отбрана от Българската армия, съвместни експериментални и бойни стрелби на авиационни формирования от ВВС с международно участие, стрелба с ракетен комплекс 9К79 „Точка“ и изпълнение на огневи задачи с артилерийска материална част по надводни цели от Сухопътните войски „Шабла – 2019 г.“. Това съобщиха от  Министерството на отбраната .  \r\nСтрелбите ще бъдат наблюдавани от делегация от Република Сърбия, водена от министъра на отбраната Александър Вулин, заместник-посланика на САЩ Джъстин Фридман, командира на Сухопътния компонент на Националната гвардия на Тенеси бригаден генерал Джими Кол, представители на  държавни институции, висши генерали и офицери от Българската армия и от армиите на страните-участнички в учението САЩ и Сърбия.  \r\nВ деня за високопоставени гости на учението „Шабла – 2019 г.“ е поканен да присъства министър-председателят Бойко Борисов.", "date": "2019.06.13", "title": "Министърът на отбраната Красимир Каракачанов и началникът на отбраната генерал Андрей Боцев ще наблюдават заключителния етап на учението „Шабла – 2019 г.“"}
{"url": "http://www.focus-news.net/news/2019/06/13/2669294/srabskiyat-voenen-ministar-nito-edna-armiya-ne-mozhe-da-razdeli-sarbiya-ot-bosnenskata-republika-srabska.html", "text": "„Нито една армия не може да раздели Сърбия от босненската Република Сръбска“, заяви сръбският министър на отбраната Александър Вулин в административни център на босненския ентитет – Баня Лука, след като се срещна с представителя на региона в Президиума на Босна и Херцеговина (БиХ) Милорад Додик, предава опозиционният  сръбски телевизионен канал N1 . \r\nСлед срещата Вулин заяви пред РТРС, че двамата са обсъдили състоянието на сигурността в страната и мигрантската криза. Той добави, че приветства решението на Додик да отхвърли искането за разполагане на босненските въоръжени сили на източната граница на Босна със Сърбия и Черна гора, в опит за по-нататъшен контрол на притока на мигранти. \r\nНито една армия не може да раздели Република Сръбска и Сърбия, отбеляза той. \r\nТристранния Президиум на БиХ проведе спешно заседание с една единствена тема в дневния ред – мигрантската криза в северозападния регион на страната, където мигрантите се събират, за да преминат границата с Хърватия и съответно да влязат в ЕС. \r\nСесията бе насрочена по искане на хърватския член на босненското президентство Желко Комшич, който предложи разполагането на босненските въоръжени сили на източните граници, за да се предотврати по-нататъшният приток на нелегални мигранти. \r\nДодик отхвърли това предложение, като каза, че това не е компетентност на армията. \r\nТой също така отхвърли предложението за разполагане на европейската агенция за гранична и брегова охрана, Frontex, като подчерта, че това ще направи границата с Хърватия още по-твърда. \r\nСръбският министър и представители на сръбското звено, участвали в битките в Косаре, Косово, присъстваха на филмовата прожекция във вторник вечерта под надслов „Военни истории от Косара“, описваща битката на югославско-албанската граница през 1999 година. \r\nПревод и редакция:", "date": "2019.06.13", "title": "Сръбският военен министър: Нито една армия не може да раздели Сърбия от босненската Република Сръбска"}
{"url": "http://www.focus-news.net/news/2019/06/13/2669295/republika-makedoniya-pravitelstvoto-v-skopie-se-nadyava-che-shte-se-nameri-priyatelsko-reshenie-i-za-gotse-delchev.html", "text": "След изявлението на българския външен министър Екатерина Захариева, че София може да се оттегли от работата на смесената комисия, ако не се постигне компромис за датата на честване на Гоце Делчев, говорителят на македонското правителство Мохамед Ходжа изрази надежда, че комисията ще намери решение, които ще бъдат в посока на добросъседството и приятелството, предава опозиционното скопско електронно издание  „Република“ . \r\n„Надяваме се, че междуправителствената комисия, формирана по силата на Договора за добросъседство и приятелство, ще намери решение на основата на приятелството и добросъседството между нашите две държави“, заяви Ходжа на редовна пресконференция. \r\nПревод и редакция:", "date": "2019.06.13", "title": "„Република“ (Македония): Правителството в Скопие се надява, че ще се намери приятелско решение и за Гоце Делчев"}
{"url": "http://www.focus-news.net/news/2019/06/13/2669316/bdzh-i-nkzhi-organizirat-kragla-masa-za-obshtestveno-obsazhdane-na-proekta-za-zakupuvane-na-nov-podvizhen-sastav-i-investitsii-v-zhelezopatnata-infrastruktura.html", "text": "БДЖ и НКЖИ организират кръгла маса за обществено обсъждане на проект „Закупуване на нов подвижен състав за нуждите на БДЖ и инвестициите в националната железопътна инфраструктура“. Това съобщиха от пресцентъра на  БДЖ . Кръглата маса ще се проведе от 10.00 часа в зала 1 на Централния военен клуб на бул. „Цар Освободител“ 7.", "date": "2019.06.13", "title": "БДЖ и НКЖИ организират кръгла маса за обществено обсъждане на проекта за закупуване на нов подвижен състав и инвестиции в железопътната инфраструктура"}
{"url": "http://www.focus-news.net/news/2019/06/13/2669317/ombudsmanat-maya-manolova-shte-podkrepi-protest-na-meditsinskite-spetsialisti-vav-vidin.html", "text": "В 13.30 часа омбудсманът Мая Манолова ще подкрепи протест пред МБАЛ „Света Петка“ АД на медицинските специалисти във Видин, които от месеци настояват за достойни условия на труд и адекватно заплащане. Това съобщиха от  пресофиса на омбудсмана . \r\n„Вече имаме няколко национални протеста, много срещи и обещания, но засега нито едно от нашите искания в Декларацията от 1 март 2019 г. не е изпълнено. Всички обещания се оказаха лъжи! Защото г-н Кирил Ананиев обеща на 25 април 2019 г. да качи на сайта на Министерството на здравеопазването Закона за съсловните организации за обществено обсъждане – това не се случи (имаме запис и протокол от срещата, на която лично той фиксира датата). Също така на няколко пъти бяха отпуснати по няколко милиона лева за заплати само на медицинските специалисти, но за съжаление милионите потънаха някъде“, пишат до омбудсмана специалистите по здравни грижи от Видин. Те подчертават, че търпението им вече е свършило и преминават към ефективни стачни действия. \r\nТова уведомително писмо, освен до Манолова, е изпратено още на 6 юни т. г. и до президента, премиера, здравния министър и изпълнителния директор на лечебното заведение.", "date": "2019.06.13", "title": "Омбудсманът Мая Манолова ще подкрепи протест на медицинските специалисти във Видин"}
{"url": "http://www.focus-news.net/news/2019/06/13/2669311/pravnata-komisiya-shte-glasuva-okonchatelno-predlozhenieto-partiite-da-varnat-nadzetite-subsidii.html", "text": "Парламентарната комисия по правни въпроси ще гласува окончателно промени в Закона за политическите партии. Това се посочва в  дневния ред на заседанието на комисията . С промените се предвижда да се преизчисли годишната държавна субсидия на политическите партии и коалиции за периода от 26 май 2016 г. до влизането в сила на закона. Намалението ще бъде за сметка на следващи траншове, а при недостиг или липса на такива - ще се възстанови от съответната партия. С така предложената законова уредба разходите за субсидиране на политическите партии и коалиции ще бъдат намалени с 6,5 млн. лв. в годишен размер, което ще доведе до икономия на бюджетни средства. \r\nДо промените се стигна, след като в медиите излезе информация, че партиите и коалициите са получили по над 13 лв. на действителен глас през миналата година, вместо предвидените по закон 11 лв. Причината за по-високата субсидия е, че партиите и коалициите, които имат право на такава, на последните парламентарни избори не са получавали пари само за подадените за тях гласове, а са си преразпределили всички действителни гласове, включително и тези от квадратчето \"не подкрепям никого“. Прокуратурата обяви надписването на партийните субсидии за незаконно от 26 май 2016 г.", "date": "2019.06.13", "title": "Правната комисия ще гласува окончателно предложението партиите да върнат надзетите субсидии"}
{"url": "http://www.focus-news.net/news/2019/06/13/2669315/denyat-13-yuni-v-balgarskata-istoriya.html", "text": "На този ден през 1965 г. е открит \"Театър 199\" в София. През 1943 г. е спрян от печат обществено-политическият вестник \"Демократ\". На тази дата през 1909 г. е подписан споразумителен протокол с компанията на Източните железници за откупуването им от България, а през 1865 г. река Дунав е премината от чета членове, на която са Хаджи Димитър, Стефан Караджа, Юрдан Юрданов — Инджето, Петър и Тодор Шиварови. \r\n2006 г. \r\nНидерландия внася ратифицирания Договор за присъединяване на България и Румъния към ЕС при председателството на Италия. \r\nИрландия внася ратифицирания Договор за присъединяване на България и Румъния към ЕС при председателството на Италия. \r\nСофийската градска прокуратура иска седем години затвор за Стефан Софиянски за сделката за Централните хали. Според обвинението бившият кмет и главният счетоводител на общината Антоанета Македонска са извършили престъпление по служба. От техните действия консорциума “Ащром” е получил сградата на Халите и прилежащия терен около сградата за около 9 млн. лева, а Общината получила акции за около 9 хиляди лева. Освен ефективни присъди прокурорите искат двамата подсъдими да заплатят и глоба между 3 и 5 хиляди лева, както и да бъдат лишени от възможността да заемат обществени длъжности за срок от 10 години. Преди пледоариите след почти двучасово обсъждане съдът приема комплексна строително-икономическа експертиза за Централните хали. \r\n2004 г. \r\nМинистерство на финансите представя резултатите от преговорите по финансовите глави 21 и 29. В град Банкя се провежда семинар на тема “Приключването на преговорите по финансовите глави 21 и 29 – 28 ноември 2001 г. – 04 юни 2004 г.” Семинарът е открит от заместник-министъра на финансите Стамен Тасев. Участие взимат Стамен Тасев, заместник-министър на финансите, Любомир Дацов, Атанас Добрев, директор на дирекция “Европейска интеграция” към МФ, Боряна Пенчева, директор на дирекция “Управление на средствата от ЕС” и Ирен Русенова, началник отдел в дирекция “Европейска интеграция”. Атанас Добрев представя предизвикателствата и перспективите за България в резултат на приключването на преговорите с ЕС.  \r\nЗаместник-министърът на финансите Любомир Дацов запознава участниците в семинара с договорената финансова помощ за страната от Европейския съюз за периода 2007 – 2009 г.  \r\nПреговорният процес по глава 21 “Регионално развитие и координация на структурните инструменти” представя Боряна Пенчева. \r\nОт презентацията на Ирен Русенова става ясно, че първата година на членството ни в ЕС – 2007 г. – вноската на България ще е около 280 млн. евро. \r\n2003 г. \r\nЗавършва посещението на Георги Първанов в Литва. За първи път български държавен глава посещава републиката. По време на визитата президентът се срещна с литовския си колега Роландас Паксас, с председателя на Сейма на Литва Артурас Паулаускас и с министър-председателя Алгирдас Бразаускас. Георги Първанов подчертава ползотворното взаимодействие на двете страни във Вилнюската група, като обръща внимание на сътрудничеството между България и Литва в рамките на НАТО. Президентът Паскас заявява, че Литва подкрепя България в усилията й за присъединяване към ЕС. Георги Първанов и председателя на Сейма на Литва Артурас Паулаускас обсъждат икономическото сътрудничество между двете страни и ролята на парламентите за усъвършенствуване на договорноправната му основа. Ден по-рано е открит българо-литовски бизнес форум. В словото си пред представители на бизнеса от двете страни президентът изтъква предимствата за инвестиране в България – страната извървя огромна част от пътя на своята евроинтеграция, разполага със сериозни гаранции за сигурността на бизнеса, има много добри отношения с всичките си съседи, което я превръща в генератор на сигурност в региона. Във форума участват винопроизводители, представители на фармацевтичната промишленост, на туристическия бизнес, което според българския държавен глава показва вярност към традицията. \r\n2002 г. \r\nВ рамките на еднодневната си визита в Любляна министър-председателят Симеон Сакскобургготски се среща в двореца Бръдо със словенския си колега Янез Дърновшек. Обсъдени са търговско-икономическото сътрудничество между България и Словения и сътрудничеството в областта на туризма. Подчертана е и необходимостта от подписването на спогодби между двете държави за избягване на двойното данъчно облагане, взаимното признаване на сертификатите и резултатите от изпитвания и сътрудничеството в областта на туризма. Към делегацията на словенския премиер се присъединяват министърът на икономиката Теа Петрин и министърът на европейските въпроси Янез Поточник. \r\n2001 г. \r\nПрезидентът на Р България връчва Орден „Стара планина“ първа степен на Антонио Виджиланте, постоянен представител на организацията на ООН за развитие (ПРООН) в Република България \r\n1993 г. \r\nВ обръщение до нацията президентът Желю Желев осъжда грешките на Филип Димитров, които са довели до падането на правителството на СДС. Той заявява, че няма да подаде оставка под натиск с думите \"съм и ще бъда президент\". \r\n1965 г. \r\nОткрит е \"Театър 199\" в София. \r\n1943 г. \r\nСпрян е от печат обществено-политическият вестник \"Демократ\". Органът на Радикалдемократическата партия излиза в София от 15 септември 1905 г. От 1911 г. изданието продължава да излиза под името \"Радикал\". \"Демократ\" е подновен след 9 септември 1944 г. и съществува до 9 февруари 1948 г.  \r\nОтначало вестникът излиза веднъж седмично, от втората година - два пъти седмично, а от деветата е всекидневник. Редактори на \"Демократ\" са Ил. Георгов, Н. Найденов, М. Генов и др. \r\n1934 г. \r\nИзлиза последният брой на седмичника за литература, изкуство и обществена мисъл \"ЩИТ\". Началото на изданието е поставено в София на 27 септември 1933 г. Редактор е Л. Стоянов, а сътрудници - Г. Бакалов, А. Тодоров, Н. Хрелков, Г. Караславов, Мл. Исаев, Н. Ланков, Кр. Пенев и др. Художници на “ЩИТ” са П. Георгиев, Ал. Жендов, Ил. Бешков, Ст. Венев и др. Освен с литература, списанието се занимава и с обществено-политически проблеми. \r\n1927 г. \r\nВ София започва да излиза седмичният политически вестник \"La Macedoine\". Близкото до ВМРО (Иван Михайлов) издание съществува до август 1937 г. Директор е С. Евтимов, а главен редактор Д. Чилев. \r\n1913 г. \r\nНа среща в Цариград екзарх Йосиф I и униатският архиепископ Михаил Миров обсъждат възможността за обявяване на уния в македонските земи. Целта е да се защити националната идентичност на македонските българи, които се предвижда след Балканските войни да преминат към Гърция и Сърбия. Това така и не се случва. Свещеник Михаил Миров е ръкоположен за теодосиополски епископ и е издигнат за архиепископ и глава на Католическата българска църква от източния обряд (униати) със седалище в Цариград през февруари 1907 г. Той заема това място до смъртта си на 17 август 1923 г. Михаил Миров е роден в с. Топузларе (днес Зорница), Ямболско. Първоначално завършва Висшата духовна семинария в Цариград, а през 1883 г. приема монашески сан.  \r\nПървоначално Униатското движение възниква в резултат на засилването на католическата пропаганда след Кримската война 1853 - 1856 г. Франция и Англия, в стремежа си да отслабят руското влияние на Балканите, изпращат множество католически и протестантски мисионери, които разгръщат силна агитация за откъсване на българите от православието. Турското правителство, заинтересувано от разрушаването на верското единство от отслабването на руското влияние, поддържа Униатското движение. Католическите мисионери обаче не успяват да се похвалят със значителни успехи. Движението не е популярно сред българското население. Само една малка част от обществеността проявява склонност да приеме католицизма и да се откъсне от Цариградската патриаршия и да извоюва независима българска църква. През 1859 г. българите в Кукуш се обявяват за униати. На 18 декември 1860 г. Драган Цанков, архимандрит Йосиф Соколски и др. подписват акт за уния - присъединяване на българската църква към католическата. 80-годишният Й. Соколски е ръкоположен в Рим от самия папа Пий IX за архиепископ на българите униати през март 1861 г. Високата порта признава веднага новообразуваната българска униатска община в Цариград и заточва Иларион Макариополски. Българският народ не приема новосъздадената църква. Той стои зад Иларион Макариополски дори и след заточаването му. Н. Геров и П. Р. Славейков успяват да убедят Й. Соколски да се откаже от унията. Той заминава за Одеса на 6 юни 1861 г. От там отправя послание до българите униати да се върнат към православието. Драган Цанков също се отказва от унията и движението заглъхва. Остават само незначителни униатски групи. \r\n1909 г. \r\nПодписан е споразумителен протокол с компанията на Източните железници за откупуването им от България. Концесионна компания на барон М. фон Хирш сключва договор с Високата порта за построяване и експлоатация на ЖП линии в европейската част на Османската империя през 1869 г. Договорът е ревизиран през 1872 г. През 1870-1874 г. е построена и пусната в експлоатация ЖП линия Цариград-Белово с разклонения от Одрин за Дедеагач и от Търново Сеймен (днес Симеоновград) - за Ямбол. След това е пусната в експлоатация и линията Солун - Скопие - Митровица, която няма пряко отношение към българските земи, както първата, но допринася за икономическото им развитие при условията на феодалните порядки в империята. В желанието си да натрупа бързи и големи печалби, компанията установява високи тарифи за превоз на стоки и пътници. След Освобождението по силата на чл. 10 от Берлинския договор 1878 г. за Княжество България и чл. 21 за Източна Румелия България е задължена да поеме ангажиментите на Високата порта по отношение на \"Източни железници\" в частта им на българска територия. По този начин е грубо нарушен държавният суверенитет на българската държава. Това положение се запазва до септември 1908 г., когато в навечерието на провъзгласяването независимостта на България правителството на Ал. Малинов изземва линиите на компанията на българска територия. По силата на последвалия българо-турски протокол 1909 г. България е задължена да заплати на компанията 42 294 347 златни лева. Това задължение се потвърждава и от руско-турския протокол от 1909 г. и руско-българския протокол от 1909 г. С цената на този откуп България успява да се освободи от присъствието на една чужда компания и да поеме по-нататъшното ЖП строителство в свои ръце. \r\n1902 г. \r\nЗагива в бой с турски войски Марко войвода (Георги Иванов), след предателство на местни гъркомани в леринското село Пътеле (днес Агиос Панталеймонас, Гърция). Марко войвода е известен още с прякорите: Георги Геройски, Марко Лерински. Марко войвода е български военен и революционер, войвода на Вътрешната македоно-одринска революционна организация.  \r\nГеорги Иванов е роден през 1862 г. в Котел. През 1883 г. постъпва на военна служба в Княжество България. Той взима участие в Сръбско-българската война и за проявена храброст е удостоен с медал и повишен в чин. През 1895 г. Георги Иванов напуска службата, влиза в редовете на Върховния Македоно-одрински комитет и взима участие в четническата акция от 1895 г. След неуспеха на акцията се връща в армията като подофицер. През 1900 г. се свързва с Гоце Делчев и Гьорче Петров, които го привличат към ВМОРО и го изпращат като войвода в Леринско, където получава псевдонима Марко. Благодарение на военната му подготовка и на организационните способности на Марко войвода, четата му се превръща в школа за подготовка на четници и войводи за цялата революционна организация.  \r\n1893 г. \r\nВ София излиза първи брой на вестник \"Свободно слово\". Изданието е орган на първата опозиционна коалиция Съединена легална опозиция. Коалицията е образувана от консерватори, либерали и южнобългарски съединисти. През септември към нея минават и либералите на Драган Цанков. От брой 104 \"Свободно слово\" става орган на Народната партия. Отговорен редактор на вестника е Ст. Петров. Редактори са Ив. Белнеов, Ил. Попов, Д. Иванов, П. А. Клинков и др. \"Свободно слово\" излиза до 31 май 1894 г. \r\n1865 г. \r\nРека Дунав е премината от чета, членове на която са Хаджи Димитър, Стефан Караджа, Юрдан Юрданов — Инджето, Петър и Тодор Шиварови. На тази дата са родени: \r\n1959 г. \r\nРоден е Бойко Борисов. Премиер на България от юли 2009 година.  \r\nПрез 1982 г. се дипломира във Висшата специална школа на МВР като инженер по специалността \"Противопожарна техника и безопасност\" с чин лейтенант. Същата година постъпва на работа в Софийско градско управление като командир на взвод, а по-късно е командир на рота. От 1985 г. до 1990 г. е преподавател във Висшия институт за подготовка на офицери и научноизследователска дейност /ВИПОНД/ на МВР. Защитава дисертация по темата \"Психо-физическата подготовка на оперативния състав\" и му е присъдена научната степен \"доктор\". През 1990 г. напуска системата на МВР. През 1991 г. основава фирмата “Ипон-1” ООД, която в момента е сред най-големите охранителни фирми в страната. “Ипон-1” членува в Световната организация на охранителите IАРРА, а Бойко Борисов е персонален член на организацията. От 1978 г. е активен състезател по карате, притежава VII дан. Дългогодишен треньор на националния отбор по карате, както и международен съдия. Организира редица благотворителни инициативи за събиране на пари за деца на загинали служители на МВР. \r\nОт 1 септември 2001 г. е назначен на длъжност главен секретар на МВР с указ №194/2001 г. на президента на Република България, а със заповед на Министъра на вътрешните работи му е присвоено звание “полковник” от МВР. С Указ №32/2002 г. на президента на Република България от 19 януари 2002 г. е удостоен със звание генерал-майор. С Указ №227 на президента на Република България от 25 юни 2004 г. е удостоен със звание генерал-лейтенант. \r\nНапуска поста главен секретар през септември 2005 г. и се кандидатира за кмет на София. Избран е за кмет на града на 5 ноември 2005. \r\nПрез месец март 2006 година регистрира Сдружение “Граждани за европейско развитие на България” (ГЕРБ), като сдружение с нестопанска цел за обществено полезна дейност. Впоследствие прераства в партия ГЕРБ. \r\n1935 г. \r\nРоден е живописецът Георги Йорданов Божилов. Учи декоративно-монументална живопис във ВИИ \"Н. Павлович\" при проф. Г. Богданов. Георги Йорданов Божилов се утвърждава като портретист, пейзажист и майстор на фигуралната композиция: \"Писта\" (1961 г.), \"Пловдив\" (1965 г.), \"Старият Пловдив\" (1969 г.), \"Икар\" II (1978 г.) и много др. Има над 40 самостоятелни изложби в България и в чужбина. Картините му са част от колекции в цял свят. \r\nСлед тежка катастрофа в Бургас умира на 30 май 2001 г. \r\n1884 г. \r\nРоден е Добри Божилов Хаджиянакиев. Слез завършване на основно образование в родния си град той продължава да учи в Търговската гимназия в Свищов. От 1902 г. в продължение на 20 години работи като банков служител. През 1922 г. е назначен за член на Управителния съвет на Българската народна банка, а от 1935 г. до 1938 г. е и нейн управител. Междувременно е привлечен и за преподавател по финансови науки в тогавашния Свободен университет (дн. Университет за национално и световно стопанство). От ноември 1938 г. до 14 септември 1943 г. изпълнява длъжността министър на финансите в кабинетите на Г. Кьосеиванов и проф. Б. Филов. След включването на проф. Б. Филов в състава на Регентския съвет е назначен за министър-председател, който пост заема до 31 май 1944 г. Като шеф на българското правителство провежда политика на засилен терор против съпротивителното движение в страната. Външната му политика е насочена към по-нататъшно обвързване на България с държавите от хитлеристката ос. След 9 септември 1944 г. е осъден от Народния съд на смърт и е разстрелян на 1 февруари 1945 г. На тази дата умират: \r\n1963 г. \r\nУмира Никола Нарев Трайков – български журналист. Той е участник в национално-освободителните борби на Македония. Завършва Славянска филология в СУ през 1914 г. Преподавател е по новогръцки език в СУ в периода 1946 г.-1958 г. По време на Балканската война (1912 г.-1913 г.) се сражава в Македоно-одринското опълчение. Като журналист започва да пише през 1912 г. в солунския български периодичен печат. Открива и изследва неизвестни документи за политическото и културно минало на българския народ в български, румънски, гръцки и др. архивни хранилища. Той е задълбочен изследовател и познавач на делото на българските възрожденци. Автор е на съчиненията: “Манастирът “Пречиста” (1912 г.), “Кичево в миналото” (1913 г.), “Спомените на капитан Васил Вълков” (1930 г.), “Н. Г. Чернишевски” (1953 г.), “Архив на Г. С. Раковски” (т. II-III, 1966 г.), “Преписка на братя Миладинови” (1964 г.). За изготвянето на историческата справка на Агенция “Фокус” са използвани следните източници  : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.13", "title": "Денят 13 юни в българската история"}
{"url": "http://www.focus-news.net/news/2019/06/13/2669319/api-ogranichava-se-dvizhenieto-po-patnite-vrazki-burgas-saedinenie-i-saedinenie-sofiya-na-p-v-tsalapitsa-pri-km-112-na-am-trakiya.html", "text": "От 8.00 до 20.00 часа се ограничава движението по пътните връзки Бургас - Съединение и Съединение - София на пътен възел „Цалапица“ при км 112 на АМ „Тракия“. Това съобщиха от пресцентъра на  Агенция „Пътна инфраструктура“ . Обходният маршрут за пътната връзка Бургас – Съединение е през пътен възел „Бенковски - Съединение“. В посоката Съединение – София шофьорите могат да преминават от кръгово кръстовище Орта Хан по път I-8 Пловдив - Пазарджик и при пътен възел „Пазарджик“ отново да се включат в АМ „Тракия“. Необходимо е шофьорите да карат внимателно, със съобразена скорост и да спазват стриктно пътната сигнализация. \r\nРемонтните работи на пътните връзки, които започнаха в началото на седмицата, включват подмяна на асфалтовата настилка. В зависимост от метеорологичните условия се очаква те да завършат през следващата седмица. Предвидените средства за обновяването на пътните връзки са около 400 хил. лв. с ДДС и са осигурени от бюджета на АПИ по програмата за текущ ремонт.", "date": "2019.06.13", "title": "АПИ: Ограничава се движението по пътните връзки Бургас - Съединение и Съединение - София на п. в. „Цалапица“ при км 112 на АМ „Тракия“"}
{"url": "http://www.focus-news.net/news/2019/06/13/2669318/bchk-agresiya-humanizam-kino-e-mototo-na-18-iya-mezhdunaroden-festival-na-chervenokrastki-i-zdravni-filmi-koyto-shte-se-provede-vav-varna.html", "text": "От 19.00 часа в зала 1 на Фестивалния и конгресен център – Варна вицепрезидентът на Република България Илияна Йотова ще открие 18-ият Международен фестивал на червенокръстки и здравни филми. Това съобщиха от пресцентъра на  БЧК . \r\nОрганизатори на фестивала са Българският червен кръст и Медицинският университет – Варна. Тази година той се провежда от 13 до 17 юни под мотото „Агресия – хуманизъм – кино“. Освен прожекциите на състезаващите се игрални и документални филми от цял свят в програмата на фестивала е включен и Дискусионен форум по темата с участието на проф. Иво Христов, доц. д-р Харалан Александров, Соломон Паси, Татяна Дончева, журналистите Анна Заркова и Емил Спахийски.  \r\nХудожествен директор на фестивала е проф. Божидар Манов, а международното жури е в състав: Доротея Тончева, актриса, Арман Пеккая, режисьор (Турция), Илиян Джевелеков, продуцент и режисьор, Велислав Павлов, актьор, и проф. Виолетка Тачева. Сред гостите на фестивала са любими български артисти и филмови дейци като Гинка Станчева, Емилия Радева, Искра Радева, Наталия Бардская, Александра Сърчаджиева, Ицхак Финци, Михаил Мутафов, Николай Урумов, Любен Чаталов, Иван Павлов, Иван Ничев, Стефан Цанев, Станимир Трифонов, Владимир Игнатовски, Александър Донев, Мартичка Божилова и много други. \r\nЗа участие във Варна пристигнаха и много чуждестранни гости – представители на Международния комитет на Червения кръст, на Международната федерация на Червения кръст и Червения полумесец, на Македонски и Румънски Червен кръст, на Турския Червен полумесец. Гости на фестивала са и режисьори и журналисти от Италия, Иран, Кипър, Бразилия, Турция.", "date": "2019.06.13", "title": "БЧК: „Агресия – хуманизъм – кино“ е мотото на 18-ия Международен фестивал на червенокръстки и здравни филми, който ще се проведе във Варна"}
{"url": "http://www.focus-news.net/news/2019/06/13/2669320/sofiya-vavezhda-se-vremenna-organizatsiya-na-dvizhenieto-vav-vrazka-s-shestiya-svetoven-kongres-na-informatsionnite-agentsii.html", "text": "Въвежда се временна организация на движението във връзка с Шестия световен конгрес на информационните агенции. Това съобщиха от пресцентъра на  Столична община . От 08.00 до 13.00 часа се забраняват престоят и паркирането на пътни превозни средства, с изключение на автомобилите на участниците в мероприятието на паркинга при вход А3 на Национален дворец на културата – 60 паркоместа.", "date": "2019.06.13", "title": "София: Въвежда се временна организация на движението във връзка с Шестия световен конгрес на информационните агенции"}
{"url": "http://www.focus-news.net/news/2019/06/13/2669321/denyat-13-yuni-v-svetovnata-istoriya.html", "text": "Според легендата на тази дата през далечната 323 година преди Христа умира Александър Македонски (356 - 323). На тази дата през 1494 г. Христофор Колумб открива остров Исла Де Ла Хувентуд (до остров Пинос) в близост до Куба, а през 1777 г. Маркиз дьо Лафайет пристига в Америка, където се включва в борбата на колониите срещу Великобритания. На този ден през 1895 г. във Франция е проведена първата автомобилна гонка.  \r\n2015 г. \r\nМногохиляден митинг в Скопие, основно от етнически албанци, иска оставката на правителството на Никола Груевски и неговия партньор в управляващата коалиция, обвинявайки ги в корупция, престъпни действия и неспазване правата на албанското етническо малцинство. \r\n2014 г. \r\nВенно-транспортен самолет Ил-76 е свален при кацане на летището в Луганск. На борда му е имало над 49 военни които са загинали. \r\n2012 г. \r\nВоенен съд в Тунис осъди задочно бившия президент Зин ал Абидин бен Али на 20 години затвор заради участието му в смъртта на протестиращи в градовете, където започна Арабската пролет. Никой високопоставен чиновник в Тунис до този момент не е признат за виновен за смъртта на над 300 души по време на протестите. \r\n2011 г. \r\nВ Ливан след пет месеца преговори, бе създадено новото коалиционно правителство с премиер Наджиб Микати. Ислямистката партия \"на Аллаха\" (\"Хизбула\") получи 19 министерски кресла, останалите министри са избрани от президента Мишел Сулейман, от Наджиб Микати и от лидера на друзката общност Уалид Джумблат. \r\n2006 г. \r\nАмериканският президент Джордж Буш пристига изненадващо на посещение в Багдад, където се среща с иракския премиер Нури ал Малики и с членове на правителството. Срещата се състои в строго охраняваната Зелена зона в центъра на иракската столица, в присъствието на иракския министър на отбраната Абдел Кадир Мохамед Джасим, на вътрешните работи Джауад Полани и на петрола – Хюсейн ал Шахрастани.  \r\nВизитата на американския държавен глава в Ирак е втората от началото на войната през март 2003 г. Първата е през ноември 2004 г. Поради съображения за сигурност иракското правителство не е информирано за посещението.  \r\nСлед разговора с Буш иракският премиер заявява, че правителството му е решено да се справи с тероризма, с подкрепата на САЩ, а американският държавен глава отбеляза: “Бъдещето на Ирак е във вашите ръце”. \r\n1998 г. \r\nВ САЩ е продадена кукла Барби за рекордната цена от 26 500 долара. \r\n1991 г. \r\nЕдин от запазените екземпляри от Декларацията за независимост на САЩ е продадена на търг за 2 420 000 долара, което е най-високата цена, плащана някога за печатно произведение. \r\nДекларацията за независимост на САЩ е приета от Петия Континентален конгрес на 4 юли 1776 г. Чрез нея американските колонии обявяват независимостта си от Британия. Текстът е съставен от Т. Джеферсън, Дж. Адамз, Б. Франклин, Р. Шерман и Р. Ливингстън. \r\n1989 г. \r\nЗа първи път в руския телевизионен ефир е излъчено предаване посветено на рок музиката. \r\n1983 г. \r\nАмериканският космически кораб “Пайъниър-10” пресича орбитата на Нептун и става първият обект, дело на човешка ръка, който напуска Слънчевата система. \r\n1967 г. \r\nМосква призовава Обединените нации за действия срещу Израел. Съветът за сигурност към Обединените нации отхвърля исканията на Русия за незабавно приемане на резолюцията, осъждаща Израелската агресия по време на шестдневната война.  \r\nДобрите отношения на Русия с Египет мотивират и исканията за изтегляне на Израелските военни части от Арабската територия. Предявяването на тези искания е в резултат на продължилите шест дни сражения, при които Израел напредва на три фронта и увеличава двукратно територията, върху която упражнява контрол. От Израел заявяват, че реализираните военни действия са насочени срещу активизирането на предвижването на войскови арабски части покрай границите. \r\n1966 г. \r\nПодписана е търговска спогодба с Швеция. Кралство Швеция е една от 20-те най-развити страни в света. Основа на икономиката е промишлеността, в която работят 20 % от заетите. Развита е металургия в производство на специална стомана, машиностроенето, корабостроенето, електротехническо и радиоелектронно, включително радиолокационно и навигационно оборудване. Произвежда се оборудване за целулозно-хартиената промишленост. Автомобилостроенето е представено от “Волво” и “Сааб Скания” с леки и товарни автомобили, автобуси. Развита е и дървообработващата и целулозно-хартиената промишленост, химическата, текстилната и хранително-вкусовата промишленост. Водеща роля в селското стопанство има животновъдството в млечно и месно направление - едър рогат добитък, свине, домашни птици, овце. Растениевъдството е ориентирано към производството на фуражи и заема около 3/4 от обработваемата площ. Отглеждат се пшеница, ечемик, овес, картофи и захарно цвекло. Страната изнася машини и оборудване, железни руди, стомана, хартия и картон и др. \r\n1956 г. \r\nАмериканската армия получава своя първи официален флаг. \r\n1944 г. \r\nПо време на Втората световна война Лондон е бомбандиран за първи път от немските ракети \"Фау-1\". \r\n1923 г. \r\nВ Москва е открит Третият пленум на Изпълкома на Коминтерна (ИККИ), който продължава до 23 юни. Взето е решение БКП да вдигне въстание. На 14 юни е изпратена телеграма до ЦК на БКП в този дух, а на 2 юли - и писмо. Генералният секретар на Коминтерна В. Коларов заминава за България, за да наложи новия курс и да подготви вдигането на Септемврийското въстание 1923 г. Целта му е свалянето на сговористката власт в България, установена чрез държавния преврат на 9 юни 1923 г. Макар че превратът предизвиква остра реакция сред значителна част от членовете и съмишлениците на БКП, ЦК на партията преценява акта като борба между \"градската и селската буржоазия\", поради което заема позиция на неутралитет. Тази позиция е утвърдена и на състоялия се в края на юни и началото на юли 1923 г. \r\n1917 г. \r\nПо време на Първата световна война германците за първи път бомбандират Англия не от дирижабли, а от самолети. \r\n1895 г. \r\nВъв Франция е проведена първата автомобилна гонка. Емил Левасо преодолява най-бързо разстоянието от Париж до Бордо и обратно. Средната скорост на машината победител била 24 км/час. \r\n1878 г. \r\nОткрит е конгресът в Берлин за ревизия на Санстефанския договор. Той е свикан по настояване на западноевропейските велики сили и по-специално на Англия и Австро-Унгария. Освен тях в него участват още и представители на Русия, Франция, Германия, Италия и Османската империя, а така също и на някои от балканските страни - Гърция, Сърбия, Румъния и Черна гора. Българският народ, чиято съдба се решава там, не е представен. \r\n1858 г. \r\nСлед взрив на парен котел потъва плаващия по река Мисисипи американски параход “Пенсилвания”. Загиват 160 души. \r\n1777 г. \r\nМаркиз дьо Лафайет пристига в Америка, където се включва в борбата на колониите срещу Великобритания. По-късно, през 1789 г., той взема участие и във Френската революция. \r\n1494 г. \r\nХристофор Колумб открива остров Исла Де Ла Хувентуд (до остров Пинос) в близост до Куба. \r\nМореплавателят Христофор Колумб е роден през 1451 г. в Генуа. През 1476 г.- 1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение, най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция с екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Корабите потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг. Там Колумб акостира на 12 октомври 1492 г. и това става официалната дата на откриването на Америка. На тази дата са родени: \r\n1884 г. \r\nРоден е Добри Божилов Хаджиянакиев. Слез завършване на основно образование в родния си град той продължава да учи в Търговската гимназия в Свищов. От 1902 г. в продължение на 20 години работи като банков служител. През 1922 г. е назначен за член на Управителния съвет на Българската народна банка, а от 1935 г. до 1938 г. е и нейн управител. Междувременно е привлечен и за преподавател по финансови науки в тогавашния Свободен университет (дн. Университет за национално и световно стопанство). От ноември 1938 г. до 14 септември 1943 г. изпълнява длъжността министър на финансите в кабинетите на Г. Кьосеиванов и проф. Б. Филов. След включването на проф. Б. Филов в състава на Регентския съвет е назначен за министър-председател, който пост заема до 31 май 1944 г. Като шеф на българското правителство провежда политика на засилен терор против съпротивителното движение в страната. Външната му политика е насочена към по-нататъшно обвързване на България с държавите от хитлеристката ос. След 9 септември 1944 г. е осъден от Народния съд на смърт и е разстрелян на 1 февруари 1945 г. \r\n1865 г. \r\nРоден е Уилям Бътлър Йейтс – ирландски поет, драматург, есеист и прозаик. Започва да публикува от 20-годишна възраст, а след 4 години отпечатва първата си стихосбирка \"Кръстопътища\" (1889 г.). Възпитан в идеите на прерафаелитите, Йейтс изпитва \"ненавист\" (според собствените му думи) към рационализма и практицизма на съвременността. Още в ранното си творчество изисква от изкуството не само емоционално въздействие върху читателя, но и нравствено влияние. Той е един от създателите на т. нар. Келтска лига - обществен съюз за възраждане на коренния език и преход към литература, базирана на народните традиции. През 1899 г. основава Ирландския литературен театър в Дъблин, чийто директор е в продължение на 40 години. Работи сам върху репертоара на театъра, ориентиран изключително към националния епос и родната история. Създава своеобразна концепция за \"поетически театър\", антитеза на засилващия се натурализъм. Основно негово призвание е поезията, която преминава през различни етапи: в ранното си творчество се увлича от митологията и идеята за \"вечната красота\", а реалността почти не го привлича; преломен в творчеството му е сборникът \"Отговорност\" (1914 г.), след който пише предимно изповедна и гражданска поезия; след Дъблинското въстание от 1916 г. уклонът към мистицизъм е заменен от нов поглед за преоценка на миналото. Автор е на стихосбирките: \"Вятър в тръстиките\" (1889 г.), \"Роза\" (1893 г.), \"Кула\" (1928 г.), \"Вита стълба\" (1933 г.) и др.; поемата \"Пътешествията на Ойсин\" (1889 г.), стихотворението \"Пасха 1916\" (1916 г.). Пише също така и пиесите: \"Графиня Кетлин\" (1892 г.), \"Земята на сърдечните желания\" (1894 г.), \"Дейдре\" (1897 г.), \"Кетлин, дъщерята на Улиен\" (1902 г.); пиеси с маски в традициите на японския театър \"но\"; комедии. През 1926 г. излиза неговата \"Автобиография\", а през 1940 г. (посмъртно)- \"Последни стихове и пиеси\". През 1923 г. е удостоен с Нобелова награда за литература. Умира на 28 януари 1939 г. в Рокбрюн, Франция. На тази дата умират: \r\n1943 г. \r\nУмира Коста Апостолов Солев, известен като Кочо Рацин - македонски национален деец, поет и комунистически активист.  \r\nТой е роден на 22 декември 1908 г. във Велес, Македония През 1928 г. в загребското списание “Критика” публикува първото му литературно произведение “Синови глади”, стихотворението е на сръбски език. През 1932 г. заедно с поетите Гьоргьевич и Аксич, Рацин публикува в Скопие стихосбирка на сръбски език “1932”. През 1939 г. Кочо Рацин публикува стихосбирката си “Бели мугри” в Загреб. Тя е написана на велешки диалект и придобива голяма популярност във Вардарска Македония, където тя се разглежда като противопоставяне на опитите за сърбизация на страната. В лексиката и правописната форма, Рацин е под силното влиание на Кръстьо Мисирков и на крачка до по-късно кодифицираната форма на македонския език. Рацин публикува и други стихотворения, разкази и статии на различна тематика. В статиите на историческа тематика, той защитава македонската национална кауза. Кочо Рацин е автор и на шест непубликувани стихотворения на книжовен български език. \r\nОт младежка възраст Кочо Рацин участва в Югославската комунистическа партия. Той е неколкократно арестуван от югославските, а по време на Втората световна война и от българските власти. През лятото на 1943 г. той се присъединява към партизаните в Западна Македония, която тогава се намира под италианска окупация. \r\nКочо Рацин е убит на 13 юни 1943 г. в планината Лопушник, над Кичево, прибирайки се в партизанската печатница. Според друга версия, убийството е инсценирано от партийния комисар Светозар Вукманович-Темпо, отявлен противник на групата на Методи Шаторов-Шарло в партията, която защитавала тезата за българската принадлежност на македонците и на която симпатизирал Рацин. \r\nПървото литературно произведение на Рацин е “Синови глади“, стихотворение на сръбски език, публикувано през 1928 г. в загребското списание „Критика“. Заедно с поетите Гьоргьевич и Аксич през 1932 г. в Скопие публикува стихосбирката на сръбски език „1932“. \r\nРацин публикува и други стихотворения, разкази и статии на различна тематика. В статиите на историческа тематика, той защитава македонската национална кауза. \r\nЕдинствената стихосбирка на Рацин, „Бели мугри“, е публикувана в Загреб през 1939 г. Тя е написана на велешки диалект и придобива голяма популярност във Вардарска Македония, където тя се разглежда като противопоставяне на опитите за сърбизация на страната.  \r\nКочо Рацин е автор и на шест непубликувани стихотворения на книжовен български език. \r\nОт младежка възраст Кочо Рацин участва в Югославската комунистическа партия. Той е неколкократно арестуван от югославските, а по време на Втората световна война и от българските власти. През лятото на 1943 г. той се присъединява към партизаните в Западна Македония, която тогава се намира под италианска окупация. \r\nКочо Рацин е убит в нещастен случай, като резултат на негов физически недостатък (бил е малко глух) и след като не отговорил на предупрежденията на охраната, докато се прибирал нощем в партизанската печатница в планината Лопушник, над Кичево. Според друга версия, убийството е инсценирано от партийния комисар Светозар Вукманович-Темпо, отявлен противник на групата на Методи Шаторов-Шарло в партията, която защитавала тезата за българската принадлежност на македонците и на която симпатизирал Рацин. \r\n1938 г. \r\nУмира Шарл Едуард Гийом – швейцарски физик. Той е роден на 15 февруари 1861 г. През 1920 г. получава Нобелова награда за физика.  \r\nЗавършва Цюрихския университет през 1883 г., работи в Международното бюро за мерки и теглилки в Севър, където от 1915 г. е директор. През 1883 г.-1889 г. участва в определянето на коефициента на линейно разширение и в сравнението между платиниево-иридиевите еталони за метър. Определя обема на 1 кг вода. Получава серия от сплави от типа инвар, които имат голямо значение за точното приборостроене, метрологията и геодезията. \r\n1894 г. \r\nУмира Николай Николаевич Ге – руски художник. Той е роден на 27 февруари 1831 г. във Воронеж. Работи в Рим (1857 г.-1859 г.) и във Флоренция (1860 г.-1869 г.). Живее в Петербург (от 1870 г.) и в Черниговска губерния (от 1876 г.). Става член-учредител на Дружеството на подвижните художествени изложби. Търси в историята теми със силно гражданско звучене - \"Петър I разпитва наследника Алексей Петрович в Петерхов\" (1871 г., Третяковска галерия). След 1880 г. се връща към евангелските теми и създава цикъл картини за страданията на Христос: \"Христос в Гетсиманската градина\", \"Голгота\" (1893 г.), \"Разпятие\" (1892 г.-1894 г.). Портретите, които рисува, се характеризират с голяма простота, строгост на цветните и композиционните решения и стремеж да се предадат богатството и сложността на духовния мир на човека. За изготвянето на историческата справка на Агенция “Фокус” са използвани следните източници  : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.13", "title": "Денят 13 юни в световната история"}
{"url": "http://www.focus-news.net/news/2019/06/13/2669312/kathimerini-vodenoto-ot-kodzias-politichesko-dvizhenie-prekrati-satrudnichestvoto-si-sas-siriza.html", "text": "Политическото движение „Прато“, водено от бившия министър на външните работи на Гърция Никос Кодзиас, обяви официално прекратяването на сътрудничеството си с управляващата СИРИЗА и че няма да участва в националните избори следващия месец, съобщава електронното издание на атинския ежедневник  Kathimerini . \r\nВ изявлението „Прато“ пояснява, че СИРИЗА е възприела позиция, „която не отразява нашите съвместни действия и борби през последните осем години\". В тази връзка избирателите се призовават на изборите в началото на юли да подкрепят „прогресивни сили“. \r\nОт разпространения текст става ясно, че според „Прото“ „от месеци насам“ СИРИЗА пренебрегва предложението на политическото движение на Кодзиас за подновяване на сътрудничеството. След като по-рано този месец представители на двете партии са провели срещи, управляващата лява партия е отхвърлила всички кандидати, предложени от „Прато“ за включване в бюлетината на СИРИЗА.  Тереза Герова", "date": "2019.06.13", "title": "Kathimerini: Воденото от Кодзиас политическо движение прекрати сътрудничеството си със СИРИЗА"}
{"url": "http://www.focus-news.net/news/2019/06/13/2669293/ria-novosti-marosh-shefchovich-shte-se-opita-da-nasrochi-data-za-tristranni-pregovori-za-ukrainskiya-gazov-tranzit.html", "text": "Вицепредседателят на Европейската комисия по енергийния съюз Марош Шефчович ще обсъди с руската страна възможни дати за следващата тристранна среща за газовия транзит между Русия, ЕК и Украйна, съобщи самият той пред  РИА Новости . \r\n„Ще проведа двустранна среща с министъра на енергетиката на Русия Александър Новак. Очаквам, че на срещата ще бъде отделено най-много внимание на редица важни теми, а именно тристранните консултации за газа, които трябва да обезпечат продължаването на дългосрочните доставки на газа от Русия в Ес през Украйна след 2019 година. Затова ще обсъдя с руската страна възможни дати за следващата тристранна среща както на министерско, така и на експертно ниво, а след това ще говоря за това с украинската страна“, заяви Шефчович. \r\nРуската агенция припомня, че вицепредседателят на ЕК ще проведе преговори руския енергиен министър Новак на 13 юни в Москва. \r\nВ средата на май директорът на „Нафтогаз Украина“ Андрей Коболев заяви, че преговорите за транзита на газ през територията на Украйна след 2019 година ще бъдат възобновени през юни. Но по-късно изпълнителният директор на компанията Юрий Витренко съобщи, че провеждането на тристранни преговори през юни засега не е потвърдено. \r\nВъпросът за газовия транзит трябва да бъде решен до края на тази година, когато изтича договорът между Русия и Украйна. Тази тема бе обсъждана на последните две срещи на министерско ниво между представителите на Русия, Украйна и Европейската комисия – през лятото на миналата и зимата на тази година. \r\nПревод и редакция:", "date": "2019.06.13", "title": "РИА Новости: Марош Шефчович ще се опита да насрочи дата за тристранни преговори за украинския газов транзит"}
{"url": "http://www.focus-news.net/news/2019/06/13/2669323/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-vmtsa-nedelya.html", "text": "В митрополитската катедрала „Св. вмца Неделя” след редовната света литургия от 10.00 часа ще бъдат отслужени молитви на св. Киприян, предаде репортер на  Агенция „Фокус” . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2019.06.13", "title": "София: Свети Киприянови молитви ще бъдат отслужени в митрополитската катедрала „Св. вмца Неделя”"}
{"url": "http://www.focus-news.net/news/2019/06/13/2669324/sofiya-protestno-avtoshestvie-shte-se-provede-sreshtu-visokite-tseni-na-gorivata.html", "text": "Протестно автошествие ще се проведе в София срещу високите цени на горивата, става ясно от публикации в социалната мрежа  „Фейсбук“ . Според организаторите в рамките на месец и половина основните горива са поскъпнали с близо 30 стотинки, при същата цена на суровия петрол и без промяна в курса на долара. Сборният пункт е в 17.00 часа на паркинга до БНБ. От там то ще премине по маршрут: Министерски съвет – централата на Лукойл – Министерски съвет – по Цариградско шосе до колелото на 4-ти км – и обратно пред Министерски съвет.", "date": "2019.06.13", "title": "София: Протестно автошествие ще се проведе срещу високите цени на горивата"}
{"url": "http://www.focus-news.net/news/2019/06/13/2669325/kmetat-yanka-gospodinova-alfatar-e-prikazno-i-gostopriemno-myasto-za-otdih-s-bogata-turisticheska-programa.html", "text": "Алфатар е приказно и гостоприемно място за отдих и почивка с богата туристическа програма. Това каза за сутрешния блок „Добро утро, България“ на  Радио „Фокус“  кметът Янка Господинова по повод провеждането на лятна практика на студенти от специалност География към СУ „Свети Климент Охридски“ в града. За втора поредна година Община Алфатар е домакин на студенти и преподаватели от престижния университет, обясни тя. „Радостна съм, че студентите избират Алфатар за мястото, където да проведат своята практика. Защо Алфатар? Защото е отдалечено място и имаме какво да покажем. Градчето има вековна история и традиции. Имаме изключително хубава етнографска къща, с добруджанска експозиция, характерна, типична за нашия край и по-специално за Алфатар. Имаме и изграден чисто нов туристически информационен център, в който всеки един посетител може да добие представа за всичко онова, което е характерно като носия, забележителности, местности, традиционни ястия, които се приготвят от нашите баби и дядовци и се предават от поколение на поколение“, разказа Янка Господинова. Според нея Община Алфатар е място, което оставя у всеки посетител чувство за емоционално презареждане. Тя добави, че студентите са останали очаровани и изненадани, че има такъв малък, но същевременно чист и подреден град, който е туристическа дестинация. \r\nЙоланда ПЕЛОВА", "date": "2019.06.13", "title": "Кметът Янка Господинова: Алфатар е приказно и гостоприемно място за отдих с богата туристическа програма"}
{"url": "http://www.focus-news.net/news/2019/06/13/2669327/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с монтаж на измервателни устройства на ул. „Съединение“ в с. Герман се налага спиране на водоподаването от 10.00 до 14.00 часа на клиентите на „Софийска вода”, живеещи в района на с. Лозен: карето между ул. „Кайгана“, ул. „Св. св. Кирил и Методий“, ул. „Еделвайс“, ул. „Бузлуджа“ и ул. „Съединение“; карето между ул. „Съединение“, ул. „Дъб“, ул. „Къси дол“, ул. „Акация“; карето между ул. „Преслав“, ул. „Съединение“, ул. „Варовита“, ул. „Крушите“; карето между ул. „Съединение“, ул. „Васил Левски“, ул. „Могила“, ул. „Теменуга“; ул. „Съединение“ от ул. „Лозен“ № 97 до АМ Тракия, местност „Чикерица“, ул. „Околовръстен път“ № 360. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Лозен ул. „Съединение“ ъгъла с ул. „Извор“; ул. „Съединение“ ъгъла с ул. „Ненко Германски“ .  \r\nВъв връзка с подмяна на сградно водопроводно отклонение на ул. „Люботрън“ в жк. „Лозенец“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: \r\nул. „Люботрън“ от ул. „Трепетлика“ до ул. „Плачковица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трепетлика“ ъгъла с ул. „Люботрън“.  \r\nВъв връзка с подмяна на спирателен кран на ул. „Княз Борис I“ в Център се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Уилям Гладстон“ от ул. „Цар Самуил“ до ул. „Цар Асен“; ул. „Княз Борис I“ от ул. „Петър Парчевич“ до ул. „Солунска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Узунджовска“ ъгъла с ул. „Уилям Гладстон“.  \r\nВъв връзка с пресвързване на уличен водопровод на ул. „Каменоделска“ в НПЗ „Хаджи Димитър“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „История Славянобългарска“, ул. „Владайска река“, ул. „Кожарска“,  ул. „Каменоделска“,  ул. „Грънчарска“, ул. „Заводска“,  ул. „Индустриална“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „История Славянобългарска“ №6, жилищни блокове.  \r\nВъв връзка с монтаж на спирателен кран на ул. „Христо Станишев“ в кв. „Орландовци\" се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Николай Райнов“ от ул. „Христо Станишев“ до ул. „Поручик Орозов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Станишев“ ъгъла с ул. „Николай Райнов“.  \r\nВъв връзка с подмяна на сградно водопроводно отклонение на ул. „Мургаш“ в с. Яна се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Миньорска“, ул. „Юрий Гагарин“, ул. „Стефан Стамболов“, ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.  \r\nВъв връзка с подмяна на сградно водопроводно отклонение на ул. „Цар Борис III“ в с. Казичене се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Троянов път“, ул. „Отец Паисий“, ул. „Христо Попбожилов“, ул. „Освобождение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Троянов път“ ъгъла с ул. „Освобождение “.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2019.06.13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/13/2669326/pregled-na-osnovnite-temi-v-starozagorskiya-pechat.html", "text": "„Московският синодален хор - с концерт в Казанлък“ е водещото заглавие във вестник  „Старозагорски новини“ . Синодалният хор на Московската патриаршия ще изнесе концерт на 13 юли (четвъртък) от 19.00 часа на открита сцена в казанлъшкия парк „Розариум“. Под диригентството на заслужилия деец на изкуството на Руската федерация Алексей Пузаков Синодалният хор ще поднесе пред публиката богата програма от църковно-славянски песнопения. Хорът, известен с ангелогласното си пеене, е един от най-старите професионални състави в Русия, с над 5-вековна история. Гостуването на московския патриаршески хор в Града на розите е организирано с благословението на Старозагорския митрополит Киприан. Община Казанлък отправя покана към жителите на общината и на областта да посетят безплатния концерт на Московския синодален хор и да се насладят на шедьоврите на църковната музика.  \r\n„Старозагорски лекари спасиха живота на 5-годишно момченце с прерязана ръка“ е друго водещо заглавие. Екип от над 10 лекари с различни специалности от частната болница „Тракия“ и държавната УМБАЛ „Проф. д-р Стоян Киркович“ върнаха живота на 5-годишно момченце от Казанлък, което постъпило по спешност с буквално прерязана ръка. Инцидентът е станал вечерта на 6 юни, докато хлапето и сестричката му играели в къщи и по невнимание счупили холната врата. Парче стъкло пронизало дясната ръка на момчето, предизвиквайки разкъсвания на основни връзки в областта на дланта и пръстите. Детето е било прието по спешност в болница „Тракия“ с голяма кръвозагуба, за минути е бил събран екип от съдови специалисти и неврохирурзи, които в продължение на 5 часа направили чудото - пациентът да напусне болницата на 11 юни при 95-процентови възстановени двигателни способности и очаквания ръката да се ползва съвсем нормално до няколко месеца. Прогнозите са, че детето ще възстанови ръката си на 100%.  \r\n„Кой употребява медицинските сестри? Старозагорската мед. сестра, за която омбудсманът Мая Манолова твърди, че ѝ е оказан натиск, е с брутна заплата от 1536 лв.“, четем още от страниците на вестника. На 11 юли омбудсманът Мая Манолова отново се превърна в медийна звезда с участието и протеста на медицинските сестри в Стара Загора, в който се включиха само 24 специалисти по здравни грижи от различни лечебни заведения на града, в това число и 5-ма пациенти. Манолова дойде в Града на липите не само за да подкрепи протеста, но и да разобличи ръководителите на лечебни заведения, които по думите ѝ оказват натиск върху медицинските сестри, борещи се за по-високо заплащане. Като доказателство за думите на Манолова минути след края на протеста от кабинета ѝ разпространиха до медиите „доказателство за оказан натиск“ на една от организаторките на протеста в Стара Загора. Става въпрос за медицинската сестра Елена Якшева, която получила телефонно обаждане от „Личен състав“ на УМБАЛ „Киркович“, че ще бъде командирована от Клиниката по ортопедия в инфекциозно отделение. „Това е пълно безобразие, защото макар и формално да е спазен законът, за всеки е ясно, че това е наказателна акция и знак за предупреждение от страна на ръководството на болницата. Това е начин да бъде притисната в ъгъла и да се потушат опитите за протест и промяна на тежкото положение“, гласи дословният коментар на Мая Манолова. Пред изданието изп. директор на УМБАЛ „Киркович“ проф. д-р Йовчо Йовчев обяснява, че командироването на медицински сестри от една клиника в друга е заради летния отпускарски период и Елена Якшева не е единствената, тоест такива заповеди са получили и други медицински сестри от Университетската болница. Проф. Йовчев уточни, че заповедта за командировката на Якшева е в сила от 22 юли, а служителите от „Личен състав“ няма откъде да знаят къде се е намирала тя, когато са ѝ позвънили, тоест съвпадението с деня на протеста е съвсем случайно. На въпрос на медията каква е заплатата на ортопедичната сестра от УМБАЛ „Киркович“ съобщиха, че брутното ѝ месечно възнаграждение за предходния месец е 1536.20 лв. От здравното заведение съобщават още, че средната брутна месечна заплата на медицинските сестри при тях е 1123 лв. „Заплатите са такива, каквито са заработките в съответните клиники, тъй като болницата е търговско дружество\", уточнява  проф. Йовчев.", "date": "2019.06.13", "title": "Преглед на основните теми в старозагорския печат"}
{"url": "http://www.focus-news.net/news/2019/06/13/2669330/yambol-obshtinata-prodalzhava-obrabotkata-na-trevnite-ploshti-v-mezhdublokovi-prostranstva-kvartali-i-parkove-protiv-karlezhi.html", "text": "Община Ямбол продължава обработката на тревните площи в междублокови пространства, квартали и паркове против кърлежи. Това съобщиха от пресцентъра на  Общината .  \r\nВтората дезакаризация ще се извърши в периода от 13 юни до 22 юни, от 22.00 часа до 06.00 часа. Тя ще обхване централна градска част, всички жилищни квартали и парковите площи в града. Ще бъдат третирани общо 677 декара площи. \r\nТретирането срещу кърлежи на площите в детските градини и ясли ще бъде на 22 юни.", "date": "2019.06.13", "title": "Ямбол: Общината продължава обработката на тревните площи в междублокови пространства, квартали и паркове против кърлежи"}
{"url": "http://www.focus-news.net/news/2019/06/13/2669328/api-shofyorite-da-karat-vnimatelno-po-pat--867-madan-zlatograd-v-rayona-na-krastovishteto-za-nedelino-zaradi-montazh-na-avtomatichni-ustroystva-za-patniya-trafik.html", "text": "От 9.00 часа до 18.00 часа движението по участък от път III-867 Мадан - Златоград в района на кръстовището за Неделино ще се извършва в една лента поради монтаж на автоматични устройства за пътния трафик. Това съобщиха от пресцентъра на  Агенция „Пътна инфраструктура“ . Шофьорите да карат внимателно и със съобразена скорост.", "date": "2019.06.13", "title": "АПИ: Шофьорите да карат внимателно по път III-867 Мадан - Златоград в района на кръстовището за Неделино заради монтаж на автоматични устройства за пътния трафик"}
{"url": "http://www.focus-news.net/news/2019/06/13/2669332/burgas-v-dramatichen-teatar-adriana-budevska-shte-se-sastoi-kontsert-na-filharmonichen-kvintet-piano-strings.html", "text": "Започват Дните на Австрия в Бургас. Това съобщиха от пресцентъра на  Община Бургас . Тази година фестивалът ще протече под мотото „140 години от установяване на дипломатически отношения между Австрия и България“. Начало на събитията в програмата ще даде концерт на Филхармоничен квинтет Piano Strings (Австрия) от 19.00 часа тази вечер в ДТ „Адриана Будевска“. Квинтетът е в състав Харалд Крумпьок, цигулка; Клемес Флидер, цигулка; Роберт Бауерщатер, виола; Рафаел Флидер, виолончело; Сребра Гелева, пиано. Билети за концерта могат да се закупят от Лятната каса до Часовника, а в деня на концерта от касата на театъра. Цените са: 15 лв. редовен билет, 8 лв. за пенсионери и ученици.  \r\nПрограмата на Фестивала ще продължи на 17 юни от 18.30 часа в зала 2 с прожекция на филма „Гуча“. Жулиета, бяло момиче, се влюбва в смуглия Ромео – виртуозен тромпетист от цигански оркестър. Баща ѝ Сачмо, лидер на съперническия бенд от бели музиканти, никак не се радва на цвета на кожата на Ромео. На предстоящия Фестивал на тромпетистите Ромео ще трябва да докаже на Сачмо, че талантът му го прави подходящия човек за неговата дъщеря. Сачмо е склонен да превъзмогне предразсъдъците си и да даде дъщеря си на младия ром, ако той докаже, че е по-добър от него. Нещата се усложняват, когато Роки – полубратът на Ромео, подкупва членовете на оркестъра да се застъпят за него пред баща му, и той, а не Ромео, да свири като водещ тромпетист на състезанието. Входът е свободен. \r\nНа 19 юни от 19.00 часа в зала 2 ще бъде поставена театралната постановка на Немската езикова гимназия „Гьоте“ – Бургас. Тема: „Мисли и действай зелено!“. Заглавие на постановката: „30 минути!“. Входът е свободен. \r\nНа 20 юни от 18.30 часа в зала 2 учители и ученици представят „Виенски класици“ С участието на: Даниела Георгиева Стоянова – актриса; Красимира Кръстева – флейта; Симеон Кавалджиев – кларинет; Благовеста Рядкова – пиано; ученици от НУМСИ „Панчо Владигеров“ – Бургас. Входът е свободен.", "date": "2019.06.13", "title": "Бургас: В Драматичен театър „Адриана Будевска“ ще се състои концерт на Филхармоничен квинтет Piano Strings"}
{"url": "http://www.focus-news.net/news/2019/06/13/2669322/deneshen-makedoniya-frenskite-vlasti-deportiraha-50-albanski-grazhdani.html", "text": "Френските власти депортираха 50 граждани на Албания, които кацнаха на международното летище в Тирана със специален самолет, съобщава електронното издание на македонския вестник  „Денешен“ . \r\nРеадмисията е изпълнена в сътрудничество между полицейските сили на двете страни. Депортираните са семейства с деца, чиито молби за убежище са били отхвърлени.  \r\nЗаместник-министърът на вътрешните работи Ровена Вода, която бе на летището при кацането на самолета, подчерта, че всеки опит за търсене на убежище от албански граждани е „безсмислен“, тъй като страната се намира в списъка на сигурните държави. \r\n„Нашата страна е класифицирана като сигурна. Затова апелирам към всички наши граждани да не предприемат нито една стъпка в тази насока, а да търсят правни начини за допускането им в държавите от Европейския съюз“, призова Вода. \r\nДиректорът на Държавното полицейско управление за гранична и миграционна политика Едуарт Меркай подчерта, че през последните пет месеца броят на полетите с депортирани албански граждани се е увеличил не само с Франция, но и с много други страни от ЕС. \r\nСпоред албанските власти средно годишно в някои държави-членки на ЕС, най-вече във Франция и Германия, за убежище кандидатстват около 20 000 албански граждани. Тереза Герова", "date": "2019.06.13", "title": "„Денешен“ (Македония): Френските власти депортираха 50 албански граждани"}
{"url": "http://www.focus-news.net/news/2019/06/13/2669333/dobrich-dvizhenieto-po-patya-dobrich-silistra-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението по път II-71 Добрич – Силистра и по част от път Генерал Тошево – ГКПП „Кардам“ се осъществява с повишено внимание поради ремонтни дейности на асфалтовата настилка, предаде кореспондентът на  Радио „Фокус” – Варна . Движението на автомобили в двете зони на ремонт се регулира с пътни знаци. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище.  \r\nВ Добрич се работи по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, духа слаб вятър, възможни са превалявания от дъжд, температурата на въздуха е около 21 градуса.  \r\nЖулиета НИКОЛОВА", "date": "2019.06.13", "title": "Добрич: Движението по пътя Добрич – Силистра се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2019/06/13/2669334/sport-viktoriya-tomova-otpadna-na-starta-v-manchestar.html", "text": "Виктория Томова отпадна в първия кръг на турнира на трева в британския град Манчестър. Първата ракета на България при дамите загуби от участващата с „уайлд кард\" представителка на домакините Габриела Тейлър с 6:0, 4:6, 6:7 в двубой, продължил два часа. \r\nТомова ще участва и в надпреварата на двойки в тандем със Сакия Викъри от САЩ. Двете ще започнат срещу представителките на домакините Алиша Барнет и Оливия Никълс, които също участват в турнира с „уайлд кард\". Тереза Герова", "date": "2019.06.13", "title": "Спорт: Виктория Томова отпадна на старта в Манчестър"}
{"url": "http://www.focus-news.net/news/2019/06/13/2669336/sofiya-vavezhda-se-vremenna-organizatsiya-na-dvizhenieto-za-sabitie-na-posolstvoto-na-kralstvo-shvetsiya-v-grand-hotel-sofiya.html", "text": "Въвежда се временна организация на движението за събитие на посолството на Кралство Швеция в Гранд Хотел София. Това съобщиха от пресцентъра на  Столична община . От 16.00 часа до 20.00 часа се забранява престоят и паркирането на пътни превозни средства, с изключение на автомобилите на гостите поканени на събитието на югозападната част на ул. „Ген. Гурко” между ул. „Дякон Игнатий” и ул. „Кн. Александър І”, от страната на хотела.", "date": "2019.06.13", "title": "София: Въвежда се временна организация на движението за събитие на посолството на Кралство Швеция в Гранд Хотел София"}
{"url": "http://www.focus-news.net/news/2019/06/13/2669338/sofiya-doma-na-evropa-shte-se-provede-informatsionna-sreshta-za-pismeni-prevodachi-prevodacheski-agentsii-i-organizatsii.html", "text": "От 9.30 до 13.00 часа в Дома на Европа в София се организира специална информационна среща с отговорни служители от Генерална дирекция „Писмени преводи“ на Европейската комисия, предназначена за писмени преводачи, преводачески агенции и професионални преводачески организации. Това съобщиха от пресцентъра на  Представителството на ЕК в България . По време на срещата ще бъдат разяснени особеностите на новообявената тръжна процедура и ще бъде представена работата на Българския езиков департамент в генерална  дирекция „Писмени преводи“, а участниците ще имат възможност да задават въпроси и да получават отговори в реално време.  На 20 май 2019 г. Европейската комисия публикува обявление за обществена поръчка за новата процедура TRAD19 за писмен превод на всички официални езици на ЕС (Официален вестник на ЕС  2019/S 096-231089).  \r\nОбявлението за поръчка се отнася до услуги в сферата на писмените преводи и обхваща 49 езикови комбинации, измежду които превод от английски на български език и от български на английски език .", "date": "2019.06.13", "title": "София: Дома на Европа ще се проведе информационна среща за писмени преводачи, преводачески агенции и организации"}
{"url": "http://www.focus-news.net/news/2019/06/13/2669337/blagoevgrad-normalno-se-osashtestvyava-dvizhenieto-po-avtomagistrala-struma-glaven-pat-e-79-i-vtoroklasen-pat-simitli-gotse-delchev.html", "text": "Нормално се осъществява движението по автомагистрала „Струма“, главен път Е-79 и второкласен път Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. В областта няма въведени други ограничения за движението на леки и товарни автомобили. Не се извършват и ремонтни дейности. Няма данни за образували се задръствания или колони от автомобили. Не са регистрирани тежки пътни инциденти. Повишена опасност от падане на камъни и скална маса има в Кресненското дефиле и проходите Предел и Папаз Чаир. \r\nЛивия НИНОВА", "date": "2019.06.13", "title": "Благоевград: Нормално се осъществява движението по автомагистрала „Струма“, главен път Е-79 и второкласен път Симитли – Гоце Делчев"}
{"url": "http://www.focus-news.net/news/2019/06/13/2669341/kardzhali-dvizhenieto-e-ogranicheno-za-dvizhenie-na-tezhkotovarni-avtomobili-nad-15-t-po-pat-chernoochene-kardzhali-v-posoka-kardzhali.html", "text": "Движението е ограничено за движение на тежкотоварни автомобили над 15 т по път Черноочене – Кърджали в посока Кърджали. Това съобщиха от за  Радио „Фокус“  от ОПУ - Кърджали. Обходните маршрути са: \r\n- по направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали;  \r\n- по направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали;  \r\n- по направление Минерални бани – Кърджали по път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.  \r\nДвижението по път I-5 Черноочене – Кърджали в участъка с. Калинка – гр. Кърджали от км 338 до км 342 трябва да се извършва с повишено внимание поради ремонт на улично осветление в средна разделителна ивица, който ще трае до 30 юни. \r\nДвижението по път ІІІ-5009 Зорница – Бели пласт – Стремци – Кърджали е ограничено за МПС над 12 тона. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС до края на годината. Движението по път II-59 Карамфил – Крумовград от км 30+893 до км 36+784 трябва да се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи до 30 юни.", "date": "2019.06.13", "title": "Кърджали: Движението е ограничено за движение на тежкотоварни автомобили над 15 т по път Черноочене – Кърджали в посока Кърджали"}
{"url": "http://www.focus-news.net/news/2019/06/13/2669339/pregled-na-osnovnite-temi-v-dobrudzhanskiya-pechat.html", "text": "„ВиК – Добрич“ АД се ангажира да компенсира кв. „Пастир“ за сушата“, съобщава на първа страница вестник  „Добруджанска трибуна“ . Използването на чешмяната вода за питейни нужди е възстановено вчера със заповед на директора на РЗИ - Добрич след като пробите от Германия са доказали, че е безвредна за хора и животни. В квартала има малко над 270 абоната. Всичките са били лишени от достъп до питейна вода продължително време, след като се оказало че течността от чешмите има замърсена с изкуствени торове. „Детски панаир в Добрич ще забавлява малките“, съобщава изданието. Той е организиран със съдействието на Община Добрич. Началото му е в 10.00 часа на площад „Свобода“. Ще се състои в събота и неделя. Ще бъдат организирани множество забавления и работилници.  „Студио за поп-рок певци „Сарандев“ - лауреат на престижни награди от фестивала „Арлекин‘ 2019“, съобщава вестникът. За втора поредна година изпълнители от студиото за поп-рок певци при Общинския младежки център в Добрич се завръщат с престижни награди от фестивала за детско и младежко медийно изкуство. Той се е състоял в Летния театър във Варна.  \r\n„Еко лято‘ 2019 стартира в понеделник“, пише на първа страница вестник  „Нова добруджанска трибуна“ . Програмата на Общинския младежки център в Добрич ще продължи до 31 юли. Тя е насочена към деца от 9 до 16 години и цели пълноценно осмисляне на тяхното свободно време през летните месеци, безплатна е. Ще бъдат организирани различни забавления. Децата ще имат възможност да повишат своята обща екологична, правна и обществена култура, знанията си за здравословен начин на живот. Чрез програмата се осъществява една голяма цел - децата да живеят в хармония с природата и животинския свят. „Най-после годна за пиене вода в квартал „Пастир“ в Генерал Тошево“, съобщава всекидневникът. Регионалната здравна инспекция в Добрич е разрешила водата в квартала да се ползва за пиене и битови нужди. Вестникът припомня, че жители на Генерал Тошево с протести са настоявали в най-кратки срокове водата да бъде изследвана, а акредитирана лаборатория да докаже, че е безопасна за пиене. „Условно наказание за мъж, нападнал лаборантка в добричката болница“, съобщава изданието. Окръжният съд е постановил наказание от една година и четири месеца „лишаване от свобода“ условно с 3-годишен изпитателен срок. Сключено е споразумение между подсъдимия и прокуратурата. Той се признава за виновен. Деянието е извършено на 29 януари 2018 г.", "date": "2019.06.13", "title": "Преглед на основните теми в добруджанския печат"}
{"url": "http://www.focus-news.net/news/2019/06/13/2669340/shumen-normalno-se-osashtestvyava-dvizhenieto-po-patishtata-v-oblastta-nastilkite-sa-suhi.html", "text": "Нормално се осъществява движението по републиканските пътища в областта, предаде репортер на  Радио „Фокус“ - Шумен . Пътните настилки са преобладаващо сухи. Видимостта е нормална. Ремонтни дейности се извършват по част от третокласния път между селата Долина и Лятно, като движението в участъка от км 14 до км 16 трябва да се осъществява с повишено внимание. Остава в сила забраната за движение на тежкотоварни автомобили над 10 тона по пътя Радко Димитриево - Друмево, поради свлачища, обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове пътни превозни средства. \r\nНатоварено е движението в централната градска част на Шумен. Заради строително-ремонтни дейности на пътните настилки по бул. „Ришки проход“ в участъка между ул. „Съединение“ и бул. „Мадара“ се въвежда временен режим без пълно затваряне на движението. Днес и на 14 юни ще бъдат затворени за движение двете ленти от ул. „Съединение“ към бул. „Мадара“ заради фрезоване и повдигане на шахти. На 17 и 18 юни се затварят двете ленти за движение от бул. „Мадара“ към ул. „Съединение“. От 19 до 21 юни ще бъдат затворени за движение отделни участъци между бул. „Мадара“ и ул. „Съединение“.  \r\nИвелина ИВАНОВА", "date": "2019.06.13", "title": "Шумен: Нормално се осъществява движението по пътищата в областта, настилките са сухи"}
{"url": "http://www.focus-news.net/news/2019/06/13/2669329/faz-gsdp-provede-onlayn-prouchvane-za-predpochitaniyata-za-lider-na-partiyata.html", "text": "Германската социалдемократическа партия (ГСДП) проведе онлайн проучване сред членовете си, за да бъде определено бъдещото председателство на партията, съобщава националният ежедневник  Die Frankfurter Allgemeine Zeitung . \r\nВ анкетата са участвали повече от 22 хил. членове на ГСДП, обяви генералният секретар на партията Ларс Клингбайл. Съгласно думите, сред социалдемократите има голямо желание за участие в дискусията. \r\nИзданието припомня, че след оставката на Андреа Налес от ръководния пост в ГСДП членовете на партията бяха поканени да споделят идеите си за бъдещия лидер на германските социалдемократи. Тереза Герова", "date": "2019.06.13", "title": "FAZ: ГСДП проведе онлайн проучване за предпочитанията за лидер на партията"}
{"url": "http://www.focus-news.net/news/2019/06/13/2669344/plovdiv-natovareno-e-dvizhenieto-po-am-trakiya-patishtata-sa-suhi-i-prohodimi.html", "text": "Натоварено е движението по участъка на АМ „Тракия“. Това съобщиха за  Радио „Фокус“ – Пловдив  от Областното пътно управление. Засилено движение се отчита по пътищата Пловдив - Карлово, Пловдив - Пазарджик и Пловдив - Асеновград - Смолян. Пътните настилки на територията на областта са сухи и нормално проходими. Продължават ремонтните дейности при пътен възел „Цалапица“ при 112-ти км на АМ „Тракия“. До 20.00 часа се ограничава движението по пътните връзки Бургас – Съединение и Съединение – София. Обходният маршрут за пътната връзка Бургас – Съединение е през пътен възел Бенковски – Съединение. В посоката Съединение – София шофьорите могат да преминават от кръгово кръстовище Орта Хан по път I-8 Пловдив - Пазарджик и при пътен възел „Пазарджик“ отново да се включат в АМ „Тракия“. Необходимо е шофьорите да карат внимателно, със съобразена скорост и да спазват стриктно пътната сигнализация. \r\nРемонтните работи на пътните връзки, които започнаха в началото на седмицата, включват подмяна на асфалтовата настилка. В зависимост от метеорологичните условия се очаква те да завършат през следващата седмица. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 20 юни. Движението по пътя Карлово - Баня при р. Неволя в района на село Баня се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Повишена опасност от падащи камъни по направленията Кричим - Стамболийски, Бачково - Нареченски бани и Юговско ханче - Югово - Лъки. \r\nНатоварено е движението и на територията на град Пловдив. Колони от автомобили се образуват по булевардите „Христо Ботев“, „Цар Борис III Обединител“, „Източен“, „Васил Априлов“, „Шести септември“ и „Руски“, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.06.13", "title": "Пловдив: Натоварено е движението по АМ „Тракия“, пътищата са сухи и проходими"}
{"url": "http://www.focus-news.net/news/2019/06/13/2669343/stara-zagora-rabotna-sreshta-mladezhta-govori-natsionalna-strategiya-2030-shte-se-provede-v-obshtinskata-zala-p-r-slaveykov.html", "text": "Работна среща „Младежта говори: Национална стратегия 2030“ ще се проведе от 15.00 часа в общинската зала „П. Р. Славейков“ в Стара Загора. Това съобщиха от пресцентъра на  Община Стара Загора . \r\nТя се организира от Министерството на младежта и спорта и е свързана с изготвянето на нова Национална стратегия за младежта 2020-2030 г.  \r\nПрез 2018 г. бе приета Европейска стратегия за младежта 2019-2027, за създаването на която България има значителен принос. В рамките на Стратегията са включени и първите Европейски младежки цели, приети по време на Европейската младежта конференция 2018 в град София в рамките на Българското председателство на съвета на ЕС.  \r\nЕдин от основните приоритети в работата на Министерство на младежта и спорта, като основен орган на държавната власт за развитие, прилагане и координация на политиките за младите хора на България, е бъдещата Национална стратегия за младежта 2020 -2030 г., по която се работи в партньорство с неправителствения сектор и всички заинтересовани страни. \r\nЗатова Министерството на младежта и спорта започва поредица от срещи „Младежта говори: Национална стратегия 2030“. Целта е да се определят новите приоритети и цели, които са свързани с младите хора, и които да бъдат включени в Стратегията, чиято основна мисия е подобряването на качеството на живот на младите хора.  \r\nНовата стратегия ще вземе под внимание всички добри практики на европейско ниво за създаването на ефективна, фокусирана и целенасочена стратегическа рамка, която да поставя ясни и реалистични задачи. Тя ще определя точни и измерими годишни цели, ще набелязва основните и подходящите планове за действие за тяхното постигане, вследствие на което се предвиждат и нормативни промени в Закона за младежта.  \r\nНа срещата младежите ще имат възможност да дискутират по групи предизвикателствата, с които се сблъскват в съответната област и да представят възможни решения за справяне с тях.", "date": "2019.06.13", "title": "Стара Загора: Работна среща „Младежта говори: Национална стратегия 2030“ ще се проведе в общинската зала „П. Р. Славейков“"}
{"url": "http://www.focus-news.net/news/2019/06/13/2669342/vechernye-novosti-sarbiya-burna-diskusiya-v-parlamenta-v-podgoritsa-prevrashta-li-se-cherna-gora-v-poligon-za-deystviya-na-nato-sreshtu-rusiya-i-sarbiyai.html", "text": "Бурна дискусия съпътстваше обсъждането в парламента в Подгорица на предложението за Стратегията за отбрана на Черна гора, в което се подчертава, че поради членството си в НАТО заплахите за страната са значително отслабени, съобщава електронното издание на белградския ежедневник  „Вечернье Новости“ .  \r\nДепутатите на опозиционната Демократическа партия разтълкуваха документа като признание, че „територията на Черна гора се е превърнала в полигон за по-нататъшни действия на НАТО по отношение на Сърбия и Русия\". \r\n„Тази димна завеса има за цел да прикрие съвместното престъпно начинание на Тирана, Прищина и официална Подгорица, насочено срещу православните хора, разчитайки на решаващата подкрепа на НАТО“, коментира Милун Зогович от ДП.  \r\nСъпартиецът му Йован Вучурович на свой ред заяви, че „марионетното правителство получава нареждания от НАТО и затова този документ не е отбранителна стратегия, а нещо, което е написано в един от офисите в Брюксел, откъдето след това е наредено на правителството на Черна гора да го приеме и приложи\". Съгласно думите му, предложената стратегия за отбрана има за цел да „прикрие“ реалността в страната и да създаде фалшивата представа, че без НАТО „няма нищо в региона или по света“.  \r\nУправляващата партия смята, че приемането на стратегията създава условия за по-нататъшно развитие на отбранителната система и осъществява още една важна стъпка към пълното хармонизиране на цялостната стратегическа и нормативна рамка в тази област, което започна след пълноправно членство на Черна гора в НАТО. \r\nМинистърът на отбраната Предраг Бошкович поясни, че предложението оценява настоящите и бъдещи отбранителни нужди на Черна гора, и дава ясна визия за защита на независимостта, суверенитета и националната територия на страната. \r\nБошкович припомни, че Законът за ВКГ е влязъл в сила през 2017 г. и че причините за неговите промени са хармонизирани със стратегически документи в областта на сигурността и отбраната. Промените в този закон предвиждат санкции за всеки войник, който отказва да участва в мисии на НАТО, както и глоби до 1 500 евро за тези, които не отговарят на поканата за служба в резервната част на армията. . Тереза Герова", "date": "2019.06.13", "title": "„Вечернье Новости“ (Сърбия): Бурна дискусия в парламента в Подгорица: Превръща ли се Черна гора в полигон за действия на НАТО срещу Русия и Сърбия?"}
{"url": "http://www.focus-news.net/news/2019/06/13/2669346/pazardzhik-dvizhenieto-po-patya-yundola-golyamo-belovo-do-21-km-se-osashtestvyava-v-edna-lenta-poradi-remont-na-asfaltovata-nastilka.html", "text": "Интензивен  е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Движението по пътя Юндола – Голямо Белово до 21 км се осъществява в една лента поради ремонт на асфалтовата настилка. Трафикът по отсечката с. Побит камък – с. Сърница се осъществява с повишено внимание поради профилиране на банкети. Регулира се с пътни знаци. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.06.13", "title": "Пазарджик: Движението по пътя Юндола – Голямо Белово до 21 км се осъществява в една лента поради ремонт на асфалтовата настилка"}
{"url": "http://www.focus-news.net/news/2019/06/13/2669331/kiril-voynov-damtn-414-yazovira-sa-v-avariyno-sastoyanie-500-se-smyatat-za-opasni-a-10-sa-postaveni-pod-spetsialno-nablyudenie.html", "text": "6840 язовира има в България. От тях 414 са в аварийно състояние, 500 се смятат за опасни, а 10 са поставени под специално наблюдение. Това каза заместник-председателят на Държавната агенция за метрологичен и технически надзор (ДАМТН) в  Сутрешния блок  на  БНТ .В момента се извършва проектиране и проучване на 16 от тях, които са най-опасни, за да бъдат ремонтирани. Сред тях са язовирите „Бели Искър“ и „Огоста“. Правителството отпусна 500 млн. лв. за ремонт на язовири. \r\nВойнов заяви, че „държавата си е на мястото“ и няма основания за безпокойство. „Хората могат да спят спокойно с Божията помощ“, каза той. \r\nСпоред него проблемът с язовирите е при тези, които са общинска собственост, тъй като част от кметовете не се грижат за тях. 600 акта за нарушения са съставени на кметове. \r\n„Компромис няма да правим с никого докато аз съм тук“, заяви Войнов. Той коментира скъсаната язовирна стена над село Нова Върбовка край Стражица, което наводни множество къщи и градини. Според него на мястото е паднал много интензивен дъжд за кратко време. Преливникът на язовира не е могъл да я поеме и е започнал да прелива през короната на язовирната стена, което е предизвикало разрушаването. \r\nЯзовирът е бил проверен за последен път от държавната агенция през февруари 2018 г. и по план е трябвало да бъде инспектиран отново следващата седмица. Това ще бъде направено въпреки инцидента.", "date": "2019.06.13", "title": "Кирил Войнов, ДАМТН: 414 язовира са в аварийно състояние, 500 се смятат за опасни, а 10 са поставени под специално наблюдение"}
{"url": "http://www.focus-news.net/news/2019/06/13/2669345/shumen-obshtinskite-savetnitsi-shte-provedat-izvanredno-zasedanie.html", "text": "В града ще бъде проведена извънредна сесия на Общински съвет заради ВиК, предаде репортер на  Радио „Фокус“ - Шумен . В дневния ред на заседанието е предвидено изслушване на управителя на водното дружество във връзка с доклада за дейността на одитния комитет, готовността на „ВиК-Шумен“ ООД за изпълнение на проект „Изграждане на ВиК инфраструктура по приоритетна ос 1 на Оперативна програма „Околна среда 2014-2020 година“, състоянието и предприетите мерки за подобряване на дейността на „ВиК-Шумен“ ООД. Общинските съветници трябва да оправомощят представителя на Община Шумен за участие в редовното Общо събрание на съдружниците на „ВиК - Шумен“ ООД - Шумен. Извънредното заседание се свиква във връзка с провеждането на Общо събрание на съдружниците на ВиК - Шумен на 17 юни. Дневният ред предвижда приемане на годишния финансов отчет, на отчета на одитния комитет и вземане на решение за разпределяне на печалбата на дружеството. Според общински съветници в одитния доклад има поводи за притнеснения - относно финансовото състояние на ВиК - Шумен  и възможностите дружеството да изпълнява нормално задълженията си, за бъдещето на проекта за пречиствателна станция за питейни води и довеждащ водопровод, висящи задължения от 6 милиона лева и несъбрани вземания за 5,5 милиона лева, пасиви, превищаващи активите и др. Извънредната сесия ще се проведе от  9 часа в зала 363 на общината. В началото ще бъде обсъдено предложението тя бъде безвъзмездна за общинските съветници. \r\nИвелина ИВАНОВА", "date": "2019.06.13", "title": "Шумен: Общинските съветници ще проведат извънредно заседание"}
{"url": "http://www.focus-news.net/news/2019/06/13/2669347/dobrich-otkrit-urok-po-tenis-shte-se-provede-na-kortovete-na-tenis-kluba-v-kavarna.html", "text": "Открит урок по тенис ще се проведе от 17.00 часа на кортовете на тенис клуба в Каварна, който се намира до зала \"Олимпиада\". Това съобщиха от пресцентъра на  Община Каварна . Специален гост на проявата е спортният директор на Българската федерация по тенис Пресиян Коев. Лично той отново ще хване ракетата в ръка, за да поиграе с децата на Каварна. В инициативата ще се включат кмета на града Нина Ставрева и началникът на отдел \"Спорт\" в Общината Павел Станчев.  \r\nПресиян Коев е родом от Добрич. Той е многократен шампион в близкото минало и водач в националните ранглисти при юношите. Със своята работа във федерацията през годините той има голям принос за развитието на детския тенис в България.  \r\nПроявата е част от кампанията \"Да спортуваш е модерно!\" и е първото спортно събитие, след като Каварна бе обявена официално от Брюксел за Европейски град на спорта за 2020 година.  \r\nМиналата година открит урок по тенис проведе и Стефан Трифонов от Каварна, който в близкото минало бе шампион на България и също водач в националните ранглисти.", "date": "2019.06.13", "title": "Добрич: Открит урок по тенис ще се проведе на кортовете на тенис клуба в Каварна"}
{"url": "http://www.focus-news.net/news/2019/06/13/2669348/burgas-suhi-i-prohodimi-sa-patishtata-v-oblastta.html", "text": "Сухи и нормално проходими са пътните настилки в областта. Това съобщиха за  Радио „Фокус“ – Бургас  от Областното пътно управление. Условията за шофиране са добри, видимостта е добра. Движението се осъществява без затруднения, няма затворени пътни участъци. \r\nИнтензивен е трафикът на територията на град Бургас. Струпване на автомобили се наблюдава по входно-изходните пътни артерии на града. Интензивен е автомобилният трафик в района на пътен възел „Юг“. В централната градска част движението е натоварено в района на кръстовището между ул. „Христо Ботев“ и бул. „Сан Стефано“, както и по бул. „Стефан Стамболов“ в района на УМБАЛ – Бургас. \r\nДеница ДИМИТРОВА", "date": "2019.06.13", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/06/13/2669349/mvr-dvama-dushi-sa-zaginali-a-25-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 25 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 21 тежки пътнотранспортни произшествия. В София са регистрирани 37 леки и три тежки катастрофи, при които са пострадали трима души.", "date": "2019.06.13", "title": "МВР: Двама души са загинали, а 25 са пострадали при катастрофи в страната през изминалото денонощие"}
{"url": "http://www.focus-news.net/news/2019/06/13/2669350/veliko-tarnovo-ne-se-dopuska-preminavane-na-tovarni-avtomobili-nad-10-tona-prez-prohoda-tvarditsa-elena.html", "text": "Натоварен е трафикът по основните улици и булеварди във Велико Търново в сутрешните часове, предаде репортер на  Радио „Фокус“ – Велико Търново . Времето е предимно слънчево. Температурата  на въздуха е 20 градуса. Пътните настилки са сухи. Интензивно е движението в района на пътен възел „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“ и ул. „Магистрална“. \r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2019.06.13", "title": "Велико Търново: Не се допуска преминаване на товарни автомобили над 10 тона през прохода Твърдица – Елена"}
{"url": "http://www.focus-news.net/news/2019/06/13/2669335/hamid-hamid-dps-v-sluchaya-s-partiynite-subsidii-edno-e-ravno-na-nula.html", "text": "Намаляването на партийните субсидии на един лев означава политическите сили да станат зависими от олигарсите. Това заяви зам.-председателят на ПГ на ДПС Хамид Хамид в предаването  „Тази сутрин”  по  бТВ . В случая едно е равно на нула – всяко намаляване на парите за партиите под 11 лв. означава, че партиите няма да могат да изпълняват функциите си – няма да могат да организират предизборни кампании, няма да могат да издържат структурите си. Затова ще подкрепим нула – за да последваме дивия популизъм на вносителите, обясни Хамид. \r\nНародният представител посочи, че не е обяснено на избирателите защо са нужни тези субсидии на партиите и за какво се харчат и допълни, че това е причината на референдума през 2016 г. хората да гласуват парите да бъдат намалени. \r\n„Най-голямото перо на всяка партия е медийното присъствие. От това намаляване най-много ще бъдат засегнати медиите”, заяви Хамид и каза още, че депутатите не се страхуват от намаляване на заплатите, а от присъствие на олигарси в партиите. \r\nЗам.-председателят на ПГ на ДПС заяви, че след като субсидията е била фиксирана на 11 лв. на глас, се е изяснило финансирането на политическите сили у нас. \r\n„Целия Европейски съюз и Европа, без Швейцария – държавата финансира партиите. Другият модел е американският с нула лева, но при регламентирани и проверени пари с дарения от физически и юридически лица”, заяви Хамид. \r\nДепутатът коментира, че Делян Пеевски е на работа, независимо дали посещава Народното събрание. По думите му, народният представител от ДПС идва по-често през последните седмици, защото така се налага заради Програмата за ускорено и догонващо развитие на България. \r\n„Искаме да започнем да предлагаме тази Програма на останалите партии, да я превръщаме в конкретни законопроекти и г-н Пеевски е активен участник в екипа, естествено е да е Народното събрание. Той има огромен принос към Програмата”, заяви Хамид. \r\nСпоред Хамид Хамид предложението на ДПС за намаляване на ДДС-то върху хляба и лекарствата не е популизъм, защото са обявили предложението си след изборите. „Ние търсим механизми. Които да гарантират, че това намаляване ще се отрази на джоба на потребителя, а не на фирмите-търговци, затова правим консултации с браншовите организации”, посочи депутатът.", "date": "2019.06.13", "title": "Хамид Хамид, ДПС: В случая с партийните субсидии едно е равно на нула"}
{"url": "http://www.focus-news.net/news/2019/06/13/2669354/smolyan-po-patya-madan-zlatograd-v-rayona-na-krastovishteto-za-nedelino-se-izvarshva-montazh-na-avtomatichni-ustroystva-za-patniya-trafik.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. От 9.00 часа до 18.00 часа движението по участък от път III-867 Мадан – Златоград в района на кръстовището за Неделино ще се извършва в една лента поради монтаж на автоматични устройства за пътния трафик. Шофьорите трябва да карат внимателно и със съобразена скорост. През прохода Пампорово целогодишно е забранено движението на товарни автомобили над 3.5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът е до 30 декември 2019 г. Движението по пътя Средногорци – Рудозем трябва да се осъществява с повишено внимание поради ремонтни дейности. Движението по пътя Борино – Грохотно – Девин в с. Грохотно трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя разклон Черна – Вехтино трябва да се осъществява с повишено внимание в свободната лента, съобразно създадената организация на движение, поради ремонт на подпорни стени. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.13", "title": "Смолян: По пътя Мадан – Златоград в района на кръстовището за Неделино се извършва монтаж на автоматични устройства за пътния трафик"}
{"url": "http://www.focus-news.net/news/2019/06/13/2669353/rumen-hristov-sds-na-mestnite-izbori-nay-veroyatno-na-mnogo-mesta-shte-se-yavim-s-gerb-zashtoto-v-izminalata-kampaniya-vidyahme-che-se-srabotvame-dobre.html", "text": "На местните избори най-вероятно на много места ще се явим с ГЕРБ, защото в изминалата кампания видяхме, че се сработваме добре. Това каза председателят на СДС Румен Христов в предаването  „БГ сутрин“  по телевизия  „България от еър“ . \r\n„Гледаме към местните избори, защото те винаги са били много важни за СДС. Участието на наши представители на местните избори са базата за надграждане на следващи избори. И сега имаме най-много представители от старата десница като общински съветници и кметове, но искаме да подобрим резултата си“, заяви Христов. \r\nПопитан в какъв формат СДС ще се явява по места на предстоящия наесен вот Христов посочи, че има решение на Националния съвет на СДС, което дава автономия на общинските структури на партията при вземането на решения как да се явяват на избори. Изключение е забраната за коалиция с БСП и ДПС. „Най-предпочитани от нас са партиите от формата ЕНП, но най-вероятно на много места ще се явим с ГЕРБ, защото в кампанията за европейските избори видяхме, че се сработваме добре, че стиковката е добра, че има едно уважение особено от големия партньор към нас, по-малкия и най-вероятно на много места ще имаме подобни коалиции“, обясни Христов.  \r\nПопитан дали няма опасност СДС да бъде претопен от по-големия си партньор Румен Христов заяви, че това зависи от водените преговори, в които да бъде запазен облика на Съюза на демократичните сили като автентичната десница. „Новото ръководство на СДС сме критикували многократно ГЕРБ за вътрешни политики и най-вече за това, че реформите не се случват с темпото, за което ние от старата десница смятаме, че трябва да се случат и да бъдат малко по-радикални и настъпателни. Големите различия са темповете на реформи. Разбира се, без да бъда адвокат на ГЕРБ - трудно е да управляваш в коалиция“, коментира лидерът на СДС относно различията между двете партии.  \r\n„Европа през последните десетилетия се управлява коалиционно. Очевидно в България една формация трудно би могла да осъществи самостоятелно управление и когато говорим за коалиции, логично е левите партии да се обединяват вляво, а десните партии - вдясно“, посочи Христов.  \r\n„България има нужда от дясно управление“, заяви Христов. По думите му то е необходимо, за да се постигнат целите, за които СДС работи - ускорено икономическо развитие и удвояването на БВП в рамките на следващите 10 години.  \r\nХристов отбеляза, че на европейските избори десните партии са постигнали нелош резултат и „малка България изпраща 7 депутати в групата на ЕНП“. В България трябва да продължи дясното управление и от тази гледна точка е нормално да продължи да се търси взаимодействие между десните формации. Ако в едно бъдещо управление на страната партии от ЕНП направят мнозинство и управляват, ще бъде по-лесно и по-еднопосочно, коментира лидерът на СДС.", "date": "2019.06.13", "title": "Румен Христов, СДС: На местните избори най-вероятно на много места ще се явим с ГЕРБ, защото в изминалата кампания видяхме, че се сработваме добре"}
{"url": "http://www.focus-news.net/news/2019/06/13/2669355/burgas-geografat-dots-d-r-georgi-bardarov-shte-uchastva-v-seminar-posveten-na-obrazovanieto-i-obuchenieto-na-mladite-hora-v-ekspotsentar-flora.html", "text": "По покана на Община Бургас географът доц. д-р Георги Бърдаров, спечелил първото литературно реалити в България „Ръкописът“, ще участва в семинар в Експоцентър „Флора“, посветен на образованието и обучението на младите хора. Това съобщиха от пресцентъра на  Общината . \r\nВ продължение на два дни - 13 и 14 юни, доц. д-р Георги Бърдаров – зам.-декан на Геолого-географски факултет на Софийски университет „Св. Климент Охридски“, ръководител на катедра „Социално-икономическа география“ и на магистърска програма „Регионално развитие и управление“, магистър по „Климатология и хидрология\" и доктор по „География на населението и селищата“ ще гостува на бургаските учители и ученици. \r\nНа 13 юни от 9.00 до 13.00 часа в зала №4 на Експозиционен център „Флора“ ще бъде проведен семинар с учители на тема: „Образованието и обучението на младите хора през призмата на кардиналните промени в света през XXI век“. Учителите ще се запознаят с 3 теми: \r\n– Нови тенденции в науката и обучението, определени от развитието на технологиите и променените изразни средства през XXI в. \r\n– Мотивация и вдъхновение при работата с учениците и нуждата от нови подходи за ангажиране на тяхното внимание и предаване на знания в информационната и технологизирана епоха, която поставя много предизвикателства пред тях. \r\n– Практически задачи за презентиране и обучение. \r\nОткритата лекция с ученици (и учители) на тема „България – География на свободата“ ще се проведе на 14 юни 2019 г. от 10.00 до 12.30 часа в зала №2 на Експозиционен център „Флора“. Планирано е да бъде изнесена мотивираща научно-популярна лекция за съвременните процеси в света – глобализация, мултикултурализъм, хуманизъм и защо България е наистина добро място за живот и реализация на млади хора.", "date": "2019.06.13", "title": "Бургас: Географът доц. д-р Георги Бърдаров ще участва в семинар, посветен на образованието и обучението на младите хора, в Експоцентър „Флора“"}
{"url": "http://www.focus-news.net/news/2019/06/13/2669352/gabrovo-na-pat-gabrovo-vrah-shipka-pri-km-164-dvizhenieto-tryabva-da-se-osashtestvyava-s-povisheno-vnimanie-poradi-propadnal-uchastak-po-asfaltova-nastilka.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е предимно слънчево. Температурата е 20 градуса. На прохода Шипка остава в сила ограничение за МПС за превоз на товари с технически допустима максимална маса над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 юли. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 юли. Поставена е необходимата сигнализация. Движението в участък от път Скалско – Геша се трябва да осъществява с повишено внимание поради ремонтни дейности на асфалтовата настилка. Поставена е необходимата сигнализация. Срокът за приключване на ремонтите е до 14 юни. \r\nНадежда КРЪСТЕВА", "date": "2019.06.13", "title": "Габрово: На път Габрово – връх Шипка при км 164 движението трябва да се осъществява с повишено внимание поради пропаднал участък по асфалтова настилка"}
{"url": "http://www.focus-news.net/news/2019/06/13/2669359/veliko-tarnovo-bez-voda-shte-bade-chast-ot-svishtov-zaradi-izgrazhdane-i-podmyana-na-vodoprovod.html", "text": "Без вода ще бъде част от Свищов заради изграждане и подмяна на водопровод. Това съобщиха за  Радио „Фокус“ – Велико Търново  от водоснабдителното дружество. Водата ще бъде спряна до 16.30 часа по улиците „Григор Стоянов“, „Д-р Атанасович“, „Иваница Данчев“, „Христаки Павлович“, „Цар Освободител“ (в участъка от площад „Хан Бъчва“ до Първо българско читалище „Еленка и Кирил Д.Аврамови“) и ул. „Тракия“. Преустановяването на водоподаването е във връзка с изпълнение на строително-монтажни работи по проект на Община Свищов за изграждане и подмяна на водопровод по част от уличната мрежа на града. \r\nОт дружеството уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2019.06.13", "title": "Велико Търново: Без вода ще бъде част от Свищов заради изграждане и подмяна на водопровод"}
{"url": "http://www.focus-news.net/news/2019/06/13/2669351/faktor-makedoniya-zaev-na-ranna-sreshta-s-merkel-dvustrannite-otnosheniya-i-vaprosi-ot-vanshnata-politika-sa-v-dnevniya-red-na-sreshtata.html", "text": "Министър-председателят на Македония Зоран Заев ще бъде приет за ранна среща с германския канцлер Ангела Меркел, съобщава скопското електронно издание  „Фактор“ . \r\nСрещата е насрочена за 9:30 часа местно време (10:30 часа българско време), а основните теми от дневния й ред са двустранните отношения и въпроси от външната политика. Говорителят на Берлин Щефан Зайберт потвърди, че Заев ще бъде приет в Канцлерството. \r\nРъководителят на македонското правителство отново ще търси подкрепата на германския канцлер в навечерието на срещата на върха през юни за очакването, че страната ще получи дата за започване на преговори с ЕС. Последното послание на Заев към медиите беше, че Македония е изпълнила това, което Брюксел е поискал и че сега е на ход ЕС, от когото „ще зависи до голяма степен развитието на събитията на вътрешнополитическата сцена\". \r\nГерманските медии по-рано съобщиха, че Меркел не е убедена, че Македония трябва да  получи дата за преговорите през юни.  Тереза Герова", "date": "2019.06.13", "title": "„Фактор“ (Македония): Заев на ранна среща с Меркел – двустранните отношения и въпроси от външната политика са в дневния ред на срещата"}
{"url": "http://www.focus-news.net/news/2019/06/13/2669361/plovdiv-multimedien-spektakal-shte-predstavi-tvorchestvoto-na-vladimir-dimitrov-maystora-vav-vodata-na-grebnata-baza.html", "text": "Творби на Владимир Димитров – Майстора  ще „оживеят“ във водата на Гребната база чрез мултимедиен спектакъл на 15 юни. Това съобщиха за  Радио „Фокус“ – Пловдив  от Фондация „Пловдив 2019“. Мултимедиен спектакъл ще представи творчеството на именития художник от 21.30 часа със средствата на танцовия балет и 3D мапинга. Легендарното платно на художника „Момиче със слънчогледи“ ще покрие няколко декара от канала на Гребната база. Изображението на лицето на девойката ще бъде с размери 9/14 метра. Заедно с него във водата ще плуват още 24 платна, на които ще бъдат изобразени слънчогледите. Изграждането на картината ще може да се наблюдава през целия ден от трибуните, като кулминацията ще бъде от 21.30 до 22.30 ч. На фона на фолклорна българска музика, картини на Майстора ще бъдат изобразени на мащабен воден екран чрез съвременни технологии – лазери и диодни видео стени. Танцов театър на брега ще пресъздава елементи от картините на майстора, стилизирано представящи елементи от българския бит и традиционни ритуали. \r\nРежисьор на проекта е Лозен Йорданов, а творческата идея и осъществяването на мащабната картина е дело на Евгени Серафимов и неговите ученици, които са на възраст от 17 до 25 години. Използвани са 120 литра боя за изрисуване на творбата. Това е уникален проект, който се реализира за пръв път  в света и съчетава живопис, цветове, вода и светлина. Жители и гости на града ще имат възможност да наблюдават създаването на творбата, което ще стартира в 10.00 часа сутринта. Очаква се около 11.30 часа цялата картина да е готова. Целият процес ще бъде запечатан на лента от студенти от НАТФИЗ. \r\n„Плаващи картини сред водата – провокирай въображението“ преплита съвременност и традиция. Проектът се реализира като одобрен по отворена покана за градовете-кандидати, която даде възможност на Варна, София и Велико Търново да представят най-добрите си идейни проекти, набрани по време на кандидатстването, като част от „Пловдив 2019“. \r\nПроектът се реализира от Община Кюстендил, Сдружение „Дебют“ и Сдружение „Партньори – Кюстендил“- школа „Новите майстори“.", "date": "2019.06.13", "title": "Пловдив: Мултимедиен спектакъл ще представи творчеството на Владимир Димитров – Майстора във водата на Гребната база"}
{"url": "http://www.focus-news.net/news/2019/06/13/2669360/dnevni-avaz-bosna-dodik-predupredi-che-bosna-i-hertsegovina-nyama-da-sashtestvuva-ako-badat-napraveni-stapki-kam-chlenstvo-v-nato.html", "text": "Сръбският член на Тристранното председателство на Босна и Херцеговина Милорад Додик предупреди, че страната няма да съществува, ако бъдат предприети стъпки към членството й в НАТО, съобщава електронното издание на сараевския вестник  Dnevni Avaz . \r\n„Аки някой предприеме такива действия – едностранно и без съгласие… От този момент нататък БиХ вече няма да съществува. Нека това да се тълкува като предупреждение“, подчерта Додик. \r\nТой бе категоричен, че членството в НАТО е въпрос, който Република Сръбска със сигурност няма да приеме. \r\n„Синоними за БиХ са криза, провал, интервенционизъм на международната общност... Всичко това задълбочава политическата криза в БиХ, която е най-дълбоката досега“, коментира Додик. Тереза Герова", "date": "2019.06.13", "title": "Dnevni Avaz (Босна): Додик предупреди, че Босна и Херцеговина няма да съществува, ако бъдат направени стъпки към членство в НАТО"}
{"url": "http://www.focus-news.net/news/2019/06/13/2669358/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.06.13", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/06/13/2669362/varna-dvizhenieto-po-pat-i-9-v-uchastaka-zlatni-pyasatsi-varna-ot-km-83-do-km-88-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Движението по път I-9 в участъка Златни пясъци – Варна от км 83 до км 88 трябва да се осъществява с повишено внимание поради ремонтни дейности на асфалтовата настилка. Това съобщиха за  Радио „Фокус“ – Варна  от Агенция „Пътна инфраструктура“. Очаква се ремонтите да приключат до 13 юни. Забранено е преминаването на моторни превозни средства с маса над 10 тона по път I-9 в участъка Кранево – Варна при км 83. Обходният маршрут е през селата Кичево и Оброчище. Движението по път III-2902 Панорама – Куманово при км 11 също трябва да се осъществява с повишено внимание и ограничение на скоростта до 30 км/час поради неравности на асфалтовата настилка. Ограничението ще отпадне до края на юни. Машинно косене се извършва по част от автомагистрала „Хемус“ в участъка от пътен възел „Повеляново“ до „Летище“ от км 407 до км 422, което ще продължи до 14 юни. Движението е сигнализирано с пътни знаци. Към момента няма информация за проблеми с трафика или ремонтни дейности, които се извършват по автомагистрала „Черно море“ на територията на областта. \r\nБояна АТАНАСОВА", "date": "2019.06.13", "title": "Варна: Движението по път I-9 в участъка Златни пясъци – Варна от км 83 до км 88 трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/06/13/2669356/tass-iran-ne-planira-da-vliza-v-pryak-dialog-sas-sasht-v-blizko-vreme.html", "text": "Иран не планира в близко бъдеще да става инициатор на двустранен диалог със САЩ и изисква отмяна на санкциите за износа на петрол, предава  TACC , като се позовава на медийни доклади, базирани на източници от правителството в Техеран. \r\nВ същото време се отбелязва, че по време на преговорите, проведени в сряда между иранския президент Хасан Роухани и японския премиер Шиндзо Абе, иранската страна е призовала Токио лично да предаде на президента на САЩ Доналд Тръмп посланието, че Вашингтон трябва да отмени санкциите за износа на петрол. Тереза Герова", "date": "2019.06.13", "title": "ТАСС: Иран не планира да влиза в пряк диалог със САЩ в близко време"}
{"url": "http://www.focus-news.net/news/2019/06/13/2669365/vidin-trafikat-e-natovaren-po-glaven-pat-e-79-v-posoka-gkpp-dunav-most-2.html", "text": "Трафикът по главен път Е-79 в посока ГКПП „Дунав мост 2“ е натоварен, като пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление. Най-много автомобили се движат в участъка между Дунавци и Видин. От ГКПП „Дунав мост 2“ съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през гр. Своге. Движението по път ІІІ-112 Тополовец – Монтана е ограничено за автомобили над 12 тона поради на строително-монтажни работи. Обходният маршрут е път І-1 (Е-79) Видин – Димово – Ружинци – Белотинци – Смоляновци – Монтана и обратно. Автомобилите до 12 тона трябва да се движат с повишено внимание. \r\nВъв Видин трафикът е засилен на входно-изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.06.13", "title": "Видин: Трафикът е натоварен по главен път Е-79 в посока ГКПП „Дунав мост 2“"}
{"url": "http://www.focus-news.net/news/2019/06/13/2669363/smolyan-trima-mazhe-sa-zaginali-pri-tezhka-katastrofa-po-patya-dolen-nedelino.html", "text": "Трима мъже са загинали при тежка катастрофа по пътя Долен – Неделино. Това съобщи за  Радио „Фокус“ – Смолян  старши комисар Николай Димов, директор на ОДМВР – Смолян. Инцидентът е станал снощи около 22.00 часа. Мъже на 24, 26 и 27 години са пътували в автомобил \"БМВ\". Поради движение с несъобразена скорост водачът на автомобила губи контрол над превозното средство, завърта се странично и се удря в микробус „Мерцедес Спринтер“, посочи ст. комисар Димов. „При тежката катастрофа, на място загиват двама от младежите, а третият е транспортиран в болницата в Златоград, където по-късно също е починал. Всички са от село Долен, община Златоград. Шофьорът на микробуса е леко пострадал и е без опасност за живота. На място е извършен оглед, в момента се извършва повторен оглед. За случая е уведомена Окръжна прокуратура и е и образувано досъдебно производство“, каза още ст. комисар Димов. \r\nНели ГЕРГЬОВСКА", "date": "2019.06.13", "title": "Смолян: Трима мъже са загинали при тежка катастрофа по пътя Долен – Неделино"}
{"url": "http://www.focus-news.net/news/2019/06/13/2669368/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Нормално проходими са пътищата в областта, съобщиха от  Областно пътно управление - Сливен . Движението е натоварено. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта е до 30 юни.", "date": "2019.06.13", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/06/13/2669366/violeta-zheleva-bsp-razbiram-lichniya-akt-na-ninova-no-ne-e-vreme-za-ostavki.html", "text": "Със своя вот, хората удариха шамар на управляващите и политиците изобщо. Борисов иска да се заиграе с чувствителна тема за гражданите – финансирането на партиите, като по този начин цели да компенсира всичко, което се е случвало до момента. Ако политическите партии останат без субсидии, това значи, че вървим към партия, свързана с голeмия бизнес. Това заяви народният представител от ПГ на „БСП за България” Виолета Желева в БСТВ, съобщиха от пресцентъра на  БСП . Тя изтъкна, че от БСП не са против намаляването на субсидията,  но настояват за  разумен дебат, а вместо това, по думите ѝ, текстът е минал по безпрецедентно кратка процедура, в която за около седмица е бил приет на първо четене. „Ще се промени ли животът на гражданите след това? Ще се повишат ли доходите, пенсиите, ще живеят ли младите семейства добре? Естествено, че не – това е популизъм”, заяви Желева.  \r\n„Внесохме пакет от социални закони отново. Има нужда от реален дебат и около тези предложения. Предложихме да се намали ДДС на основни храни – изделия от брашно, месо, мляко. За лекарства също. В други европейски страни тези мерки вече дават ефект. В началото, в хазната вероятно ще има по-малко постъпления, но за сметка на това, такъв ход ще има дългосрочни резултати”, изтъкна народният представител. Желева констатира със съжаление, че хората в момента пестят от лекарства и купуват минималното необходимо. Тя засега и темата за увеличаване на ставката за нощния труд -  малка стъпка, но тя трябва да се направи. „Това ще доведе до увеличаване на заплатите и на медицинските сестри, които все още протестират в цялата страна”, коментира още тя.  \r\nПо повод изминалите избори за Европейски парламент, Желева заяви: „В много общини имаше контролиран вот. В секция, в община „Любимец”, област Хасково имаше 211 преференции от 211 гласа. В съседна община – 1600 преференции за кандидат на управляващите, който не е идвал в района и не е разпознаваем. Това ще се повтори с много по-голяма сила на местните избори. Трудно ще се справим с тази машина”.   \r\n„След Конгреса трябва да тръгнем по-силни към местните избори. Смятам, че оставката на Нинова не е необходима, защото резултатите не са толкова лоши – увеличихме реалните си гласове спрямо последните Европейски избори, имаме и един депутат повече. Разбирам личния акт на Корнелия Нинова, която поема отговорност, но не мисля, че е време за оставки”, каза Желева, като посочи, че много от структурите на БСП по места са дали заявка за подкрепа на Нинова с официални позиции.", "date": "2019.06.13", "title": "Виолета Желева. БСП: Разбирам личния акт на Нинова, но не е време за оставки"}
{"url": "http://www.focus-news.net/news/2019/06/13/2669367/pregled-na-osnovnite-temi-vav-varnenskiya-pechat.html", "text": "„Варненци вече могат да кандидатстват за общински пари за градинки пред блоковете“ е водещото заглавие на вестник  „Черно море“ . Вече може да се кандидатства за средства по новата Наредба за финансово подпомагане на „Проекти за озеленяване и благоустрояване“. Документът стана факт благодарение на непрекъснато постъпващите предложения от различни физически и юридически лица за благоустрояване от тяхна страна на зелени площи на територията на община Варна. Наредбата позволява да се финансират с до 5 000 лв. малки проекти, свързани с подобряване състоянието на междублоковите пространства, които са общинска собственост. Целта е да се повиши качеството на живот в отделните райони на общината чрез възстановяване, обновяване и поддържане на паркове и градинки. „Около 4000 седмокласници ще се явят на външно оценяване във Варненско“, съобщава изданието. Очакваният брой на седмокласниците, които ще се явят на национално външно оценяване по БЕЛ и математика в област Варна е около 4000, съобщиха от Регионалното управление на образованието. Националното външно оценяване ще започне в 9 часа. Изпитът по български език и литература ще се проведе на 17 юни, а този по математика на 19-и. „Международен форум по социални услуги и заетост ще се проведе край Варна“ е друг акцент в броя. Международен форум, посветен на 10-годишното активно и резултатно европейско и национално партньорство в областта на социалните услуги и заетостта, ще се проведе край Варна. Събитието се организира от Министерството на труда и социалната политика, Европейската асоциация на доставчиците на услуги за хора с увреждания, Националното сдружение на общините в Република България, Националния алианс за социална отговорност и община Варна. „Индианци строят тръстиковия кораб за експедицията АБОРА ІV“ е друго заглавие в броя. Двама боливийски индианци от племето аймара от няколко дни строят 14-метровия тръстиков кораб в Белослав, който в края на юли ще отплава на международна експедиция АБОРА IV.“ Наетите в туризма непълнолетни са 2 пъти по-малко от чуждестранните работници“ е заглавие от четвърта страница. 387 непълнолетни са подали заявления досега за работа през летния сезон, научи Медийна група „Черно море“ от началника на Инспекцията по труда (ИТ) във Варна Иван Иванов. Те ще се трудят предимно като сервитьори и кухненски персонал. Като цяло броят на наетите за сезона непълнолетни е 2 пъти по-малък от този на чужденците от трети страни, добави Иванов. Статистиката за Варна сочи, че бум на наемането на непълнолетни е имало през 2017 г. Тогава Инспекцията по труда е издала 90% разрешения за наемане на непълнолетни през първите 9 месеца на годината. Увеличението е с близо 100% спрямо предходната. „Двама нови стажант-юристи прие Окръжният съд“, пише още вестникът. Двама млади юристи, завършили специалност „Право“, подписаха актове по встъпване на стаж в Окръжен съд – Варна, съобщиха от ведомството. По време на официалната церемония по връчване на стажантските книжки бъдещите юристи споделиха, че за момента са се ориентирали към търговското и гражданското право, но е твърде възможно след стажа да преосмислят решението си. Половин година съдебните кандидати ще трупат впечатления и практически опит за дейността и организацията в органите на съдебната власт и ще участват в изготвянето на постановяваните от тях актове. В края на 6-месечния период стажантите полагат изпит за придобиване на юридическа правоспособност.", "date": "2019.06.13", "title": "Преглед на основните теми във варненския печат"}
{"url": "http://www.focus-news.net/news/2019/06/13/2669369/arheologat-prof-nikolay-ovcharov-shte-razkrie-imenata-na-voennite-komandiri-na-tsar-ivan-shishman-uchastvali-v-poslednata-mu-bitka-s-osmantsite.html", "text": "Археологът проф. Николай Овчаров ще разкрие имената на военните командири на цар Иван Шишман, участвали в последната му битка с османците през 1395 година. Това ще стане на заключителна пресконференция по повод приключването на разкопките на крепостта \"Калето\" край Свищов. Това съобщиха за  Радио „Фокус“ – Велико Търново  от Община Свищов. \r\nАрхеологическите проучвания започнаха в средата на месец май и продължиха до средата на месец юни. Само девет дни след старта разкопките на средновековната крепост проф. Николай Овчаров информира, че са открити първите уникални находки. Те са от обсадата на Граф Дракула през 1461 година, доказващи неговото пребиваване в крепостта. Изключителен интерес представлява и откритият частичен надпис на I Италийски легион. Според археолога произходът на Влад III Дракула, наричан още Цепеш, е българо-кумански. Той е наследник на династията Басараба. Той е внук на Мирчо Старин – един от на-големите влашки воевода и съратник на Иван Шишман. Проф. Овчаров посочва, че българският произход на т. нар. граф Дракула се потвърждава от факта, че в много документи името му е изписано като Йоан Влад III Цепеш, а Йоан е българско царско име. Като друго доказателство за българския произход на Влад III археологът посочи редица запазени историографски източници – влахобългарски грамоти, пазени в румънската академия на науките, в които влашките воеводи, в това число и Дракула, пишат на български. Според него влашките войводи са смятани за наследници на българската държавност. \r\nНадежда КРЪСТЕВА", "date": "2019.06.13", "title": "Археологът проф. Николай Овчаров ще разкрие имената на военните командири на цар Иван Шишман, участвали в последната му битка с османците"}
{"url": "http://www.focus-news.net/news/2019/06/13/2669371/pazardzhik-okrazhniyat-sad-shte-gleda-delo-sreshtu-upravitel-na-gabozavod-obvinen-za-lipsa-na-bezopasni-usloviya-na-trud-doveli-do-smartta-na-rabotnik.html", "text": "Окръжният съд ще гледа дело за липса на осигуряване на безопасни условия на труд в екологичен гобъзавод, съобщиха от пресцентъра на  Съда . Делото е върнато за ново разглеждане от Апелативен съд – Пловдив. Образувано е по внесен обвинителен акт от Окръжната прокуратура. Срещу мъж от София е повдигнато обвинение за това, че като управител на фирма в обект Екологичен гъбозавод – с. Черногорово поради немарливо изпълнение на правно-регламентирана дейност не е осигурил безопасни условия на труд на работните места и по непредпазливост е причинил смъртта на работник. Работникът е починал вследствие на токов удар от необезопасена машина. Началото на съдебното заседание е в 10.00 часа, съдия-докладчик е Ирина Джунева.", "date": "2019.06.13", "title": "Пазарджик: Окръжният съд ще гледа дело срещу управител на гъбозавод, обвинен за липса на безопасни условия на труд, довели до смъртта на работник"}
{"url": "http://www.focus-news.net/news/2019/06/13/2669370/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Прекратяване на сътрудничеството между водено от бившия министър на външните работи на Гърция Никос Кодзиас политическо движение „Прато“ и СИРИЗА, депортирането на албанци от Франция и дебатите около новата Стратегия за отбрана на Черна гора са част от основните теми, върху които акцентират водещите балкански печатни издания. \r\n***  Политическото движение „Прато“, водено от бившия министър на външните работи на Гърция Никос Кодзиас, обяви официално прекратяването на сътрудничеството си с управляващата СИРИЗА и че няма да участва в националните избори следващия месец, съобщава електронното издание на атинския ежедневник  Kathimerini . \r\nВ изявлението „Прато“ пояснява, че СИРИЗА е възприела позиция, „която не отразява нашите съвместни действия и борби през последните осем години\". В тази връзка избирателите се призовават на изборите в началото на юли да подкрепят „прогресивни сили“. \r\nОт разпространения текст става ясно, че според „Прото“ „от месеци насам“ СИРИЗА пренебрегва предложението на политическото движение на Кодзиас за подновяване на сътрудничеството. След като по-рано този месец представители на двете партии са провели срещи, управляващата лява партия е отхвърлила всички кандидати, предложени от „Прато“ за включване в бюлетината на СИРИЗА. \r\n***  Бурна дискусия съпътстваше обсъждането в парламента в Подгорица на предложението за Стратегията за отбрана на Черна гора, в което се подчертава, че поради членството си в НАТО заплахите за страната са значително отслабени, съобщава електронното издание на белградския ежедневник  „Вечернье Новости“ .  \r\nДепутатите на опозиционната Демократическа партия разтълкуваха документа като признание, че „територията на Черна гора се е превърнала в полигон за по-нататъшни действия на НАТО по отношение на Сърбия и Русия\". \r\n„Тази димна завеса има за цел да прикрие съвместното престъпно начинание на Тирана, Прищина и официална Подгорица, насочено срещу православните хора, разчитайки на решаващата подкрепа на НАТО“, коментира Милун Зогович от ДП.  \r\nСъпартиецът му Йован Вучурович на свой ред заяви, че „марионетното правителство получава нареждания от НАТО и затова този документ не е отбранителна стратегия, а нещо, което е написано в един от офисите в Брюксел, откъдето след това е наредено на правителството на Черна гора да го приеме и приложи\". Съгласно думите му, предложената стратегия за отбрана има за цел да „прикрие“ реалността в страната и да създаде фалшивата представа, че без НАТО „няма нищо в региона или по света“.  \r\nУправляващата партия смята, че приемането на стратегията създава условия за по-нататъшно развитие на отбранителната система и осъществява още една важна стъпка към пълното хармонизиране на цялостната стратегическа и нормативна рамка в тази област, което започна след пълноправно членство на Черна гора в НАТО. \r\nМинистърът на отбраната Предраг Бошкович поясни, че предложението оценява настоящите и бъдещи отбранителни нужди на Черна гора, и дава ясна визия за защита на независимостта, суверенитета и националната територия на страната. \r\nБошкович припомни, че Законът за ВКГ е влязъл в сила през 2017 г. и че причините за неговите промени са хармонизирани със стратегически документи в областта на сигурността и отбраната. Промените в този закон предвиждат санкции за всеки войник, който отказва да участва в мисии на НАТО, както и глоби до 1 500 евро за тези, които не отговарят на поканата за служба в резервната част на армията. \r\n***  Френските власти депортираха 50 граждани на Албания, които кацнаха на международното летище в Тирана със специален самолет, съобщава електронното издание на македонския вестник  „Денешен“ . \r\nРеадмисията е изпълнена в сътрудничество между полицейските сили на двете страни. Депортираните са семейства с деца, чиито молби за убежище са били отхвърлени.  \r\nЗаместник-министърът на вътрешните работи Ровена Вода, която бе на летището при кацането на самолета, подчерта, че всеки опит за търсене на убежище от албански граждани е „безсмислен“, тъй като страната се намира в списъка на сигурните държави. \r\n„Нашата страна е класифицирана като сигурна. Затова апелирам към всички наши граждани да не предприемат нито една стъпка в тази насока, а да търсят правни начини за допускането им в държавите от Европейския съюз“, призова Вода. \r\nДиректорът на Държавното полицейско управление за гранична и миграционна политика Едуарт Меркай подчерта, че през последните пет месеца броят на полетите с депортирани албански граждани се е увеличил не само с Франция, но и с много други страни от ЕС. \r\nСпоред албанските власти средно годишно в някои държави-членки на ЕС, най-вече във Франция и Германия, за убежище кандидатстват около 20 000 албански граждани. \r\n***  Сръбският член на Тристранното председателство на Босна и Херцеговина Милорад Додик предупреди, че страната няма да съществува, ако бъдат предприети стъпки към членството й в НАТО, съобщава електронното издание на сараевския вестник  Dnevni Avaz . \r\n„Аки някой предприеме такива действия – едностранно и без съгласие… От този момент нататък БиХ вече няма да съществува. Нека това да се тълкува като предупреждение“, подчерта Додик. \r\nТой бе категоричен, че членството в НАТО е въпрос, който Република Сръбска със сигурност няма да приеме. \r\n„Синоними за БиХ са криза, провал, интервенционизъм на международната общност... Всичко това задълбочава политическата криза в БиХ, която е най-дълбоката досега“, коментира Додик. \r\n***", "date": "2019.06.13", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/13/2669372/pregled-na-osnovnite-temi-v-burgaskiya-pechat.html", "text": "„Възраждат „Златния Орфей“ е водещата тема във вестника  „Черноморски фар“ . Популярният конкурс от миналото за музика „Златния Орфей“ може да се завърне, това стана ясно по думите на изпълнителния директор на „Слънчев бряг“ АД Златко Димитров. „От 2014-та досега с 21% е ръстът на нощувките в курорта, пак за този период 5.3 млн. са реализираните нощувки, 33% е ръстът на пренощувалите лица“ допълва изданието. „Около „жабарника“ изпълзяха змии“ е друго статия от първата страница на днешния брой. Зачестиха сигналите за змии, изпълзели в градска среда. Особено фрапиращи са случаите на проява на студенокръвните на „Тройката“ в близост до нереализирания строеж на градския универсален магазин, по-известен като „жабарника“. От Дезинфекционна станция поведоха битка с влечугите. В страницата „Моето училище“ е поместена статията “Механото ще обучава авиационни техници“. От учебната 2019/2020 година в Професионалната гимназия по механоелектротехника и електроника в Бургас ще има нова специалност – „Ремонт на летателни апарати“. Ще бъде единствената такава в Бургаска област, като от нея се излиза с квалификация „аиационен техник“. „Бургаска област е първенец по осиновени кучета“ и „Кметът Иван Алексиев отново е номиниран в конкурса „Кмет на месеца“ са още заглавия от страниците на ежедневника. Темата на деня е: „За година в община Бургас разкриха четири яслени групи“. „1 838 са децата, които се отглеждат в тези заведения в региона“ и „10 жени се борят за едно място на възпитател в морския град“ са подзаглавията на статията", "date": "2019.06.13", "title": "Преглед на основните теми в бургаския печат"}
{"url": "http://www.focus-news.net/news/2019/06/13/2669374/ministerstvoto-na-pravosadieto-shte-izlachva-v-realno-vreme-debata-na-mezhduvedomstvenata-rabotna-grupa-za-razsledvaniyata-sreshtu-trimata-golemi.html", "text": "На сайта на Министерството на правосъдието ще може да се проследи в реално време заседанието на междуведомствената работна група за изготвяне на предложения за законодателни промени, засягащи разследванията срещу председателите на Върховния касационен съд, Върховния административен съд и главния прокурор. Това съобщиха от пресцентъра на  Министерството . Дебатът е насрочен за 14 юни 2019 г. от 11.00 часа.", "date": "2019.06.13", "title": "Министерството на правосъдието ще излъчва в реално време дебата на междуведомствената работна група за разследванията срещу „тримата големи“"}
{"url": "http://www.focus-news.net/news/2019/06/13/2669373/plovdiv-yordan-stavrev-e-noviyat-zamestnik-kmet-na-grada-s-resor-obshtestven-red.html", "text": "Йордан Ставрев е новият заместник-кмет на града с ресор „Обществен ред“. Това съобщиха за  Радио „Фокус“ – Пловдив  от Общината. Той е назначен със заповед на кмета на Община Пловдив Иван Тотев. До момента поста се съвместяваше от Златин Велев, който освен „Транспорт“ ръководеше и ресор „Обществен ред“, след като през 2018 година Георги Маринов се оттегли. \r\nЙордан Ставрев е бил директор на Районното полицейско управление в град Раковски и е запознат със системата и опазването на обществения ред и сигурност като цяло. Очаква се той да се включи активно, използвайки своя професионализъм във важния ресор, свързан със сигурността на гражданите.", "date": "2019.06.13", "title": "Пловдив: Йордан Ставрев е новият заместник-кмет на града с ресор „Обществен ред“"}
{"url": "http://www.focus-news.net/news/2019/06/13/2669380/burgas-riosv-proveri-chistotata-na-rechnite-korita-v-oblastta-nyama-konstatirani-problemi.html", "text": "Регионалната инспекция по околната среда и водите (РИОСВ) в Бургас приключи през май контролните проверки за чистотата на речните корита, населените места, общинска и републиканска пътна мрежа в 13-те общини на контролираната територия съгласно заповедта на министъра на околната среда и водите. Това съобщиха от пресцентъра на  РИОСВ – Бургас . От общо 250 населени места в 13-те общини Айтос, Бургас, Камено, Средец, Малко Търново, Царево, Приморско, Созопол, Поморие, Несебър, Карнобат, Сунгурларе, Руен и поречията на реките Хаджийска, Ахелойска, Изворска, Факийска, Равногорска, Росенска, Равадиновска, Даръ дере, Ропотамо, Дяволска, Караагач, Писменска, Айтоска, Чакърлийска, Русокастренска, Садовска, Камчия, Мочурица, Съдиевска, Славеева, Оряшка, Потурнашка, Велека, Резовска, Трионска, Младежка, Катун дере, Айдере, Малкотърновска, Черковска, Средецка, Бунарска, Господаревска, Проходска, Олуджак, Крива Река, Изворска, Маринка, Бяла река, Казанлъшка, Кору дере, Козлука, Двойница, Вая, Луда Камчия, Казан дере, Черна река, Вресовска, Алма дере и техни притоци е констатирано, че речните легла и прилежащите им територии са в добро състояние. Общинските и републикански пътища във всички общини са почистени, а в населените места и землищата на територията им за установени замърсявания са съставени актове на кметовете на общини Средец, Карнобат и Сунгурларе. За неизпълнение на предписание Законът за опазване на околната среда предвижда глоба от 2000 до 20 000 лева и за неспазване изискванията на Закона за управление на отпадъците се предвиждат глоби от 3000 до 10000 лева.", "date": "2019.06.13", "title": "Бургас: РИОСВ провери чистотата на речните корита в областта, няма констатирани проблеми"}
{"url": "http://www.focus-news.net/news/2019/06/13/2669379/ministar-krasimir-valchev-76-mln-lv-sa-sredstvata-za-2019-g-po-natsionalnite-programi-za-razvitie-na-uchilishtnoto-i-preduchilishtnoto-obrazovanie.html", "text": "76 млн. лв. са средствата за 2019 г. по националните програми за развитие на училищното и предучилищното образование. Това каза министърът на образованието и науката Красимир Вълчев по време на изслушване в парламента, предаде репортер на  Агенция „Фокус“ . „Средствата по националните програми за развитие на училищното и предучилищното образование са 76 млн. лв. тази година. С тях се реализират тези средства, с които не може предварително да се определи в кое училище или детска градина ще се реализира даден проект“, обясни Вълчев. Той посочи, че за миналата година предвидените средства са били по-малко, но МОН е дофинансирало и така изразходваните средства са били около 80 млн. лв. По думите му това най-вероятно ще се случи и през 2019 г. \r\n„Националите програми са пилотирали много политики и дейности в системата. Някои от дейностите, които в момента се финансират институционално, са започнали точно чрез национални програми“, припомни той и като пример даде закуските в училище и кариерното финансиране. \r\n„Около 580 училища – или около 4000 ученици, ще се включат в програмата за насърчаване на иновациите. Тя включва обмен на практики, взаимно насърчаване“, каза още Вълчев и посочи, че тази програма и този дизайн на програмите трябва да се увеличават и насърчават. \r\nОбразователният министър подчерта, че днешните училища трябва да взаимодействат повече с бизнеса и с другите заинтересовани страни. \r\nЦветилена СИМЕОНОВА", "date": "2019.06.13", "title": "Министър Красимир Вълчев: 76 млн. лв. са средствата за 2019 г. по националните програми за развитие на училищното и предучилищното образование"}
{"url": "http://www.focus-news.net/news/2019/06/13/2669357/aleksandar-ivanov-gerb-gerb-postapi-otgovorno-kato-otnovo-povdigna-vaprosa-za-partiynite-subsidii.html", "text": "ГЕРБ постъпи отговорно като отново повдигна въпроса за партийните субсидии. Това каза за сутрешния блок „Добро утро, България“ на  Радио „Фокус“  народният представител от ГЕРБ Александър Иванов. Дебатът за политическите субсидии е важен и е породен от желанието на обществото политическите партии в България да бъдат финансирани с 1 лв. на действителен глас, припомни той. Държавното финансиране е най-прозрачният начин, при който се гарантира необвързаност с икономически интереси, обясни Иванов, като уточни, че отчетите за разходване на средствата са ясно разписани, видими и проследими. „Искахме да чуем този дебат, защото той е важен за обществото и се радвам, че се породи и има дори предложения да бъдат ясно разписани за какво могат да бъдат харчени тези средства. В действителност наистина е ясно разписано за какви цели могат да бъдат разходвани. Ной-често те се използват за кампании, купуване на медийни пакети в радиа, телевизии и вестници, поддържани на офиси на някои политически партии. В отчетите, които са публични и проверявани от Сметната палата и НАП са ясно видими за обществеността и според мен това е най-важното“, уточни Александър Иванова. Той каза още, че последните седмици дебатът за партийните субсидии се изкриви и призова за открит разговор пред обществото и медиите, за да бъде постигнато най-правилното решение в интерес на гражданите и демокрацията.  \r\nЙоланда ПЕЛОВА", "date": "2019.06.13", "title": "Александър Иванов, ГЕРБ: ГЕРБ постъпи отговорно като отново повдигна въпроса за партийните субсидии"}
{"url": "http://www.focus-news.net/news/2019/06/13/2669364/rumen-hristov-sds-predlozhenieto-za-partiyna-subsidiya-ot-1-lev-za-glas-e-populizam.html", "text": "Предложението за партийна субсидия от 1 лев за глас е популизъм. Това каза председателят на СДС Румен Христов в предаването  „БГ сутрин“  по телевизия  „България от еър“ . По думите му вероятно истината е накъде по средата между сегашната субсидия и предложението от 1 лев за глас - 5-7 лв.  \r\n„Ако няма държавна помощ, вероятността партиите да бъдат зависими от външните си спонсори е по-голяма. Не сме изчислявали кой е оптимумът. Може би тези 11 лева са повече“, отбеляза Христов. По думите му не толкова размерът на субсидията е повече, с средствата, които получават големите партии на базата на големите гласове. „Въпросът е да има някаква горна граница, да се определи колко горе-долу е необходимо за издръжката на една партия. \r\nНека икономистите да седнат да смятат и да кажат“, каза Христов. \r\n„В европейски държави има горни тавани - малките партии получават 50-60% от субсидиите, другите около 30-40%, за да има равнопоставеност. Разбира се големите партии имат и по-големи нужди, защото имат повече офиси и мероприятия, но има и там какво да се направи“, отбеляза той.  \r\nХристов коментира и предложението за намаляването на ДДС за хляба, лекарствата и книгите. „Аз и СДС сме категорично против диференцираните ставки“, заяви той. Лидерът на СДС посочи, че в ЕС тече дебат за премахването на диференцираните ставки или за тяхното премахване. „Диференцираните ставки изкривяват пазарните отношения, водят до злоупотреби. Те не водят до понижаване на цената на продуктите ,за които се въвеждат. Гарантирам, че ако бъде въведено диференцирано ДДС на продуктите, за които се говори, цената им няма да падне“.", "date": "2019.06.13", "title": "Румен Христов, СДС: Предложението за партийна субсидия от 1 лев за глас е популизъм"}
{"url": "http://www.focus-news.net/news/2019/06/13/2669376/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-yuni.html", "text": "„Софийска вода” временно ще прекъсне водоснабдяването в някои части на столицата на 14 юни. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Владимир Георгиев“ в с. Бусманци се налага спиране на водоподаването от 09.30 до 17.00 часа на клиентите на „Софийска вода”, живеещи в района на: кв. „Нова Враждебна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Бусманци - пред кметството.  \r\nВъв връзка с реконструкция на уличен водопровод на ул. „Ами Буе“ в кв. „Крива река“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Ами Буе“ от ул. „Баница“ до ул. „Яков Крайков“; ул. „Яков Крайков“ от ул. „Виктор Григорович“ до ул. „Райко Жинзифов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ами Буе“ ъгъла с ул. „Яков Трайков“.  \r\nВъв връзка с подмяна на сградно водопроводно отклонение на бул. „Илиянци“ в кв. „Военна рампа“, се налага спиране на водоподаването от 09.00 до 19.00 часа на клиентите на „Софийска вода”, живеещи в района на: бул. „Илиянци“ от ул. „История Славянобългарска“ до края на улицата в южна посока (до Царското депо). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ до входа на Царското депо.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2019.06.13", "title": "„Софийска вода” временно ще прекъсне водоснабдяването в някои части на столицата на 14 юни"}
{"url": "http://www.focus-news.net/news/2019/06/13/2669381/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК .Времето е ясно и тихо. Температурите са между 13 и 17 градуса. Лифтовите съоръжения не работят. През изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.13", "title": "ПСС: Добри са условията за туризъм в планините"}
{"url": "http://www.focus-news.net/news/2019/06/13/2669383/vratsa-80-godishna-zhena-ot-s-nivyanin-e-stanala-zhertva-na-telefonna-izmama-sas-sumata-ot-2-000-lv.html", "text": "80-годишна жена от с. Нивянин е станала жертва на телефонна измама със сумата от 2 000 лв. Това съобщиха от  ОДМВР - Враца . Сигналът за измамата е подаден на 12 юни 2019 г. в 16.40 часа в РУ - Бяла Слатина 80-годишна жена от с. Нивянин е заявила, че на стационарния ѝ телефон получила обаждане от непознат мъж, представил се за лекар, който ѝ поискал сумата от 14 000 лева за операцията на дъщеря ѝ. След около един час пред къщата ѝ дошъл непознат мъж и тя му предала 2 000 лв. Образувано е досъдебно производство.", "date": "2019.06.13", "title": "Враца: 80-годишна жена от с. Нивянин е станала жертва на телефонна измама със сумата от 2 000 лв."}
{"url": "http://www.focus-news.net/news/2019/06/13/2669384/pleven-dvizhenieto-se-osashtestvyava-v-edna-lenta-po-pat-ii-13-byala-slatina-dolni-dabnik-v-rayona-na-gr-knezha-ot-km-70-do-km-72-poradi-zalivane-na-fugi.html", "text": "Движението се осъществява в една лента по път II-13 Бяла Слатина – Долни Дъбник в района на гр. Кнежа от км 70+300 до км 72+100 поради заливане на фуги. Това съобщиха  Радио „Фокус“   от Областно пътно управление – Плевен. Срокът е до 14 юни. Пътните настилки в областта са сухи. Максималните температури се очакват между 30° и 33°. Движението по път II-11 Милковица – Сомовит от км 196 до км 206 се осъществява в една лента поради земни изкопни ремонтни дейности. Срокът на ремонта е 20 юни. Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка, срокът е до 14 юни. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е до 28 юни. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.06.13", "title": "Плевен: Движението се осъществява в една лента по път II-13 Бяла Слатина – Долни Дъбник в района на гр. Кнежа от км 70 до км 72 поради заливане на фуги"}
{"url": "http://www.focus-news.net/news/2019/06/13/2669377/veliko-tarnovo-vazmozhnostite-za-finansirane-ot-evropeyskite-strukturni-i-investitsionni-fondove-shte-obsadyat-v-elena-i-zlataritsa.html", "text": "Информационни срещи на тема „Възможности за финансиране от Европейските структурни и инвестиционни фондове (ЕСИФ)“ ще се проведат в Елена и Златарица. Това съобщиха за  Радио „Фокус“ – Велико Търново  от Областния информационен център. Срещата в Елена е от 11.00 часа в Зала 211 на Общината, а тази в Златарица – от 13.00 часа в Залата на Общината. \r\nДо 18 юни ще се проведат информационни кампании във всички общини на територията на областта. По време на срещите ще бъдат представени актуалните възможности за кандидатстване и финансиране на проекти от европейските фондовете до края на 2019 г., включително и по Програмата за развитие на селските райони (ПРСР) 2014-2020. В част от информационните срещи участие ще вземе и експерт от Областната служба за съвети в земеделието – Велико Търново. За участие в събитията са поканени представители на общинските администрации, бизнеса, обществени и неправителствени организации, читалища, учебни заведения, заинтересовани граждани и други. По време на информационните срещи екипът на Областен информационен център – Велико Търново ще раздаде и свои рекламно-информационни материали. \r\nНадежда КРЪСТЕВА", "date": "2019.06.13", "title": "Велико Търново: Възможностите за финансиране от Европейските структурни и инвестиционни фондове ще обсъдят в Елена и Златарица"}
{"url": "http://www.focus-news.net/news/2019/06/13/2669385/shumen-nay-golyamo-kolichestvo-valezhi-v-oblastta-sa-otcheteni-v-rish-278-lkv-m-imalo-e-i-gradushka.html", "text": "Най-голямо количество валежи в област Шумен през денонощието са отчетени в Риш - 27.8 л/кв. м, там е имало и градушка. Това съобщи за  Радио „Фокус“ - Шумен  дежурният в Хидрометеорологичната обсерватория в Шумен. В района на Върбица са паднали 20.5 л/кв. м дъжд, в Смядово - 12.4 л/кв. м, като е имало и слаба градушка. В района на Шумен са измерени 8 л/кв. м валежи, във Венец - 2.8 л/кв. м, в Тодор Икономово - 2,3 л/кв. м. \r\nИвелина ИВАНОВА", "date": "2019.06.13", "title": "Шумен: Най-голямо количество валежи в областта са отчетени в Риш - 27.8 л/кв. м, имало е и градушка"}
{"url": "http://www.focus-news.net/news/2019/06/13/2669382/general-uesli-klark-putin-bi-mogal-da-predizvika-voyna-na-balkanite.html", "text": "Пенсионираният американски генерал Уесли Кларк е уверен, че има риск от избухването на нова война на Балканите, която може да бъде предизвикана от държавния глава на Руската федерация Владимир Путин, съобщава електронното издание на македонския вестник  „Независен“ . \r\n„Балканите са един от регионите, в които руският президент Владимир Путин може да предизвика нова криза“, заяви американският генерал пред прищински медии. Съгласно думите му, има „кризи, които чакат подходящия момент“, и когато той дойде, Путин ще насърчи отприщването на някоя от тях. \r\n„Може да е тук (в Косово), може би в Украйна, а може и в балтийските страни“, предупреди Кларк. Тереза Герова", "date": "2019.06.13", "title": "Генерал Уесли Кларк: Путин би могъл да предизвика война на Балканите"}
{"url": "http://www.focus-news.net/news/2019/06/13/2669378/aleksandar-ivanov-gerb-opozitsiyata-izkrivi-debata-za-partiynite-subsidii-kato-iztakna-che-politicheskite-partii-se-oblagodetelstvat-ot-finansiraneto.html", "text": "Опозицията изкриви дебата за партийните субсидии като изтъкна, че политическите партии се облагодетелстват от финансирането. Това каза за сутрешния блок „Добро утро, България“ на  Радио „Фокус“  народният представител от ГЕРБ Александър Иванов. „Важно е обществото да чуе този дебат, защото наистина сега голяма част от колегите се уплашиха за средствата, които явно на не им стигат. При разумно разходване на бюджета и неподдържане на собствени телевизии, социолози и социологически проучвания, на някои партии им стигат средствата. Други политически сили обаче опразниха касите си и сега се притесняват за своите медии”, обясни Александър Иванов. Той каза още, за да се спре популизма, който се ширеше за финансирането на политическите партии е добре всички депутати да участват в дебата.  \r\nЙоланда ПЕЛОВА", "date": "2019.06.13", "title": "Александър Иванов, ГЕРБ: Опозицията изкриви дебата за партийните субсидии като изтъкна, че политическите партии се облагодетелстват от финансирането"}
{"url": "http://www.focus-news.net/news/2019/06/13/2669388/smolyan-shofyor-na-tovaren-avtomobil-e-postradal-pri-tezhkata-katastrofa-na-patya-dolen-nedelino-pri-koyato-zaginaha-trima-mazhe.html", "text": "Шофьор на товарен автомобил е пострадал при тежката катастрофа на пътя Долен – Неделино, при която загинаха трима мъже. Това съобщиха от  ОДМВР – Смолян . На 12 юни 2019 г. около 22.20 часа на път SML-3170 Козарка - Крайна при км 1+500 лек автомобил марка „БМВ-320д“ със смолянска регистрация, собственост и управляван от Б. Х. на 26 години от с. Долен, общ. Златоград, при движение с несъобразена скорост, на лява крива губи контрол над автомобила и се удря странично в насрещно движещия се товарен автомобил „Мерцедес 313Д“ със смолянска регистрация, собственост и управляван от Г. С. на 41 години от гр. Неделино. Вследствие на катастрофата на място загиват водачът на лекия автомобил и пътникът, возещ се на задната седалка – 23-годишен мъж от с. Долен. Тежко ранен с черепно-мозъчна травма и с опасност за живота е пътникът, возещ се на предна дясна седалка в лекия автомобил – 26-годишен мъж от с. Долен, който е транспортиран във ФСМП - Златоград, където вследствие на травмите около 00.30 часа на 13 юни 2019 г. е починал. Леко ранен е водачът на товарния автомобил, който е получил натъртвания в областта на гръдния кош, който след извършен преглед във ФСМП - Златоград е транспортиран за лечение в МБАЛ - Кърджали. Местопроизшествието е запазено и е извършен оглед от дежурна оперативна група при РУ - Златоград. Не са използвани обезопасителни колани. Работата по случая продължава.", "date": "2019.06.13", "title": "Смолян: Шофьор на товарен автомобил е пострадал при тежката катастрофа на пътя Долен – Неделино, при която загинаха трима мъже"}
{"url": "http://www.focus-news.net/news/2019/06/13/2669387/sarajevo-times-vavedoha-vazhni-promeni-pri-preminavaneto-na-granitsata-mezhdu-bosna-i-hertsegovina-i-harvatiya.html", "text": "На сесията от 31 май т. г. на Съвместната комисия по мониторинга на Споразумението за преминаване на границата между Босна и Херцеговина и Република Хърватия бяха взети решения за промени в работните часове и по временния международен пътнически трафик, съобщава електронното издание  Sarajevo Times . \r\nВ тази връзка граничната полиция на БиХ заяви, че приема решенията по временния международен пътнически трафик на Съвместната комисия за три месеца или до следващата сесия при преминаването на границите между населените места Козарска Дупица – Хърватска Дупица, Габела – Габела Поле, Ваган – Били Бриг, Хаджин Поток – Боговица, Орахов До – Слано и Лонг – Имотица. \r\nРешено е да се приеме временен пътнически трафик при преминаването на границата между Читлук – Йович мост от 10 юни до 10 септември 2019 г.  \r\nВременно е променен граничният трафик за преминаване на границите при Виница – Аржано Пазар, Субашици – Дворине, Тържачка Раштела – Кордунски Лесковац, Калдърма Лика – Кълдарма и Заград – Пашин Поток. \r\nСледващите три месеца преминаването на границата ще бъде възможно през цялото денонощие.", "date": "2019.06.13", "title": "Sarajevo Times: Въведоха важни промени при преминаването на границата между Босна и Херцеговина и Хърватия"}
{"url": "http://www.focus-news.net/news/2019/06/13/2669389/kyustendil-vavedena-e-vremenna-organizatsiya-na-dvizhenieto-po-glaven-pat-e-79-mezhdu-dupnitsa-i-selo-dzherman-zaradi-montazh-i-demontazh-na-tabeli.html", "text": "Въведена е временна организация на движението по главен път Е-79 между Дупница и село Джерман заради монтаж и демонтаж на табели. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите трябва да се движат с повишено внимание в свободната лента по посока на движението. Движението в участъка ГКПП „Гюешево“ – Кюстендил се осъществява с повишено внимание поради косене на трева. Сигнализирано е с пътни знаци. Срокът е до 13 юни. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Заради ремонт на ВиК движението в участък от пътя Дупница – Сапарева баня се извършва само в свободната лента. По пътя между селата Долно село и Бобешино се извършва частичен ремонт на асфалтовата настилка. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.13", "title": "Кюстендил: Въведена е временна организация на движението по главен път Е-79 между Дупница и село Джерман заради монтаж и демонтаж на табели"}
{"url": "http://www.focus-news.net/news/2019/06/13/2669390/komisar-yuliyan-grancharov-gdpbzn-v-blagoevgrad-shte-bade-sazdaden-tsentar-za-obuchenie-na-pozharnikari-ot-balgariya-i-gartsiya-za-spravyane-s-navodneniya.html", "text": "В Благоевград ще бъде създаден център за обучение на пожарникари от България и Гърция за справяне с наводнения. Това каза в сутрешния блок „Добро утро, България“ на  Радио „Фокус“  началникът на отдел „Международни проекти” при ГДПБЗН-МВР комисар Юлиян Грънчаров. По думите му подобен център ще се изгради за първи път на територията на Балканския полуостров. Финансирането на проекта е по програмата за Трансгранично сътрудничество, като 85% е европейското финансиране, останалите 15 % ще бъдат национално такова. След три години усърдна работа се стига до старт на изграждането на центъра, а целта е по-добрата координация между българските и гръцки служби, обясни той. „На първо място смятаме, че трябва да се постигне въвеждане на съвместен подход на властите за оценка, планиране и превенция за борба с наводненията. На второ място ще се стремим да постигнем  повишаване на техническия и административен капацитет на службите за защита на населението. Като трета цел, която трябва да бъде постигната, сме поставили въвеждането на ефективни структури и системи за обмен на информация между българската и гръцка страна за оценка, смекчаване и управление на риска от наводнения“, обясни комисар Юлиан Грънчаров. Той каза още, че центърът за обучение ще разполага със симулативен тренажор, на който ще се извършва част от подготовката на пожарникарите. Ще бъде изграден и полигон по поречието на река Струма за практически занятия, допълни той. Срокът за изпълнение на проекта е 3 годишен, но очакванията са до 2020 година центърът да бъде построен.  \r\nЙоланда ПЕЛОВА", "date": "2019.06.13", "title": "Комисар Юлиян Грънчаров, ГДПБЗН: В Благоевград ще бъде създаден център за обучение на пожарникари от България и Гърция за справяне с наводнения"}
{"url": "http://www.focus-news.net/news/2019/06/13/2669375/politico-enp-nyama-plan-b-osven-veber-tvardi-yunker.html", "text": "Според Жан-Клод Юнкер Европейската народна партия (ЕНП) няма „План Б“ за поста на председател на Европейската комисия освен Манфред Вебер, отбелязва изданието  Politico  в европейската си редакция. \r\nНапускащият поста люксембургски политик говори пред репортери в кулоарите на срещата на ЕНП в испанския курортен град Сан Себастиан в сряда вечер. „ЕНП единодушно подкрепя Манфред Вебер“, увери Юнкер, като допълни: „Така че няма План Б\". \r\nЮнкер подчерта, че самият той стои „твърдо“ зад кандидатурата на Вебер за поста. „Това звучи нормално, но нищо не е нормално в политическите семейства\".  \r\nТой заключи: „Силно съм убеден, че той ще бъде добър председател на Комисията и ще продължи това, което се опитах да започна”. \r\nЕНП многократно е потвърждавала подкрепата си за кандидатурата на Вебер, но някои членове на Европейския парламент изразяват съмнения това дали той е правилният човек за поста. Тереза Герова", "date": "2019.06.13", "title": "Politico: ЕНП няма „План Б\" освен Вебер, твърди Юнкер"}
{"url": "http://www.focus-news.net/news/2019/06/13/2669391/ministar-krasimir-valchev-politikata-za-pestene-na-sredstva-za-uchiteli-prez-predhodnite-godini-e-osnovniyat-faktor-za-niskite-obrazovatelni-rezultati.html", "text": "Политиката за пестене на средства за учители през предходните години е основният фактор за ниските образователни резултати. Това каза министърът на образованието и науката Красимир Вълчев по време на изслушване в парламента, предаде репортер на  Агенция „Фокус“ . „В системата на предучилищното и училищното образование има дълъг списък от инструменти на политиката, които действат. Тези програми са малък процент от общия финансов ресурс – малко над 2%, но те позволяват да се насърчават училищните дейности“, заяви Вълчев. \r\nТой посочи, че основният ресурс в системата на образованието, както и най-големият разход са учителите. „Близо 2 млрд. лв. се предоставят на учителите. За първи път от близо 20 години тази година средната им заплата е над средната за страната. Този политически избор на предходните години – да се пести от учители, е основният фактор за ниските образователни резултати. Ако искаме да имаме добро образование, то зависи от учебните програми и методите на образование, а те зависят от учителите“, подчерта образователният министър. \r\nЦветилена СИМЕОНОВА", "date": "2019.06.13", "title": "Министър Красимир Вълчев: Политиката за пестене на средства за учители през предходните години е основният фактор за ниските образователни резултати"}
{"url": "http://www.focus-news.net/news/2019/06/13/2669386/blagoevgrad-prodalzhavat-letni-teatralni-praznitsi-na-publikata-s-lyubov-v-bansko.html", "text": "Продължават Летни театрални празници „На публиката с любов“ в Банско. Това съобщиха за  Радио „Фокус“-Пирин  от отдел „Култура“ към Община Банско. В 17.00 часа в тържествената зала на Читалище „Никола Вапцаров“ в Банско започва рецитал по нова книга на Константин Икономов – „Житница“.  \r\nТеатър „Българска армия“ ще представи „Черна комедия“ от Питър Шафър на 14 юни, от 19.00 часа. Завършекът на фестивала ще постави Самодеен театър „Банско“ с постановката „Има ли смисъл да утепваме мечка“ на 15 юни, от 19.00 часа. \r\nВ театралния фестивал участват доказани актьори като Христо Гърбов, Калин Сърменов, Веселин Ранков, Владимир Карамазов, Иван Юруков, Луиза Григорова, Мария Каварджикова, Стоян Алексиев, Теодора Духовникова, Юлиан Вергов, Елена Петрова, Ники Сотиров, Моньо Монев и други. \r\nНатали СТЕФАНОВА", "date": "2019.06.13", "title": "Благоевград: Продължават Летни театрални празници „На публиката с любов“ в Банско"}
{"url": "http://www.focus-news.net/news/2019/06/13/2669392/kyustendil-izlozhbata-102-art-na-antoanet-toncheva-shte-bade-predstavena-v-hudozhestvena-galeriya-vladimir-dimitrov-maystora.html", "text": "Изложбата „102% АРТ“ на Антоанет Тончева ще бъде представена в галерията в Кюстендил. Това съобщи за  Радио „Фокус” – Кюстендил  Валентин Господинов, директор на Художествена галерия „Владимир Димитров – Майстора” – Кюстендил. Изложбата ще бъде представена пред публиката от 18.00 часа. Самата изложба представя концептуално абстрактно изкуство, в което цифрите и математическите формули на технологичното виртуално време са трансформирани в пространствено решени форми. Картините са представяни до момента на изложения в Ню Йорк, както и в Кралската академия по изкуствата в Брюксел. Авторът на изложбата Антоанет Тончева е родена в София. Завършила е Кралската академия по изкуствата в Арлон – Белгия, специалности „Живопис“ и „История на изкуството“. Тончева е член на Белгийската асоциация на пластичното изкуство. Има множество международни отличия. \r\nВенцеслав ИЛЧЕВ", "date": "2019.06.13", "title": "Кюстендил: Изложбата „102% АРТ“ на Антоанет Тончева ще бъде представена в Художествена галерия „Владимир Димитров – Майстора”"}
{"url": "http://www.focus-news.net/news/2019/06/13/2669394/evrodeputatat-eva-maydel-gerbenp-evropeyskiyat-byudzhet-tryabva-da-pomaga-za-namalyavane-na-ikonomicheskata-migratsiya-v-es.html", "text": "В европейския бюджет трябва да има средства, специално предназначени за намаляване на икономическата миграция между държавите в ЕС. Средствата по кохезионните фондове помагат, но са нужни по-таргетирани мерки и финанси, за да може всеки европеец, който желае да се развива в своя регион, да го прави. В Европейската народна партия показахме, че можем да чуваме гласа на гражданите, а те искат промяна към Европа, която обръща внимание на отделния човек - независимо в коя точка на Европейския съюз живее и работи. Това заяви българският евродепутат от ГЕРБ/ЕНП Ева Майдел по време на заседание на групата на ЕНП в Европарламента в испанския град Сан Себастиан, съобщиха от пресцентъра на  ПП ГЕРБ . \r\nПо време на срещата Ева Майдел се срещна и разговаря с кандидатa на ЕНП за председател на Европейската комисия Манфред Вебер, премиерa на Хърватия Андрей Пленкович, генералния секретар на ЕНП Антонио Лопес, председателя на Испанската народна партия Пабло Касадо и други лидери и членове на ръководството на най-голямата европейска политическа сила. \r\n„За доверието в ЕС е важно председателят на Европейската комисия да е избран максимално демократично и прозрачно. Именно затова в ЕНП избрахме нашия кандидат – Манфред Вебер, най-рано от всички останали партии - шест месеца преди европейските избори. Европейците избраха Европейската народна партия за първа политическа сила в Европа и това прави избора на Вебер най-логичния. Това ще бъде и добра новина за нас, защото той е истински приятел на България и в отлични отношения с премиера Борисов“, допълни българският евродепутат Ева Майдел.", "date": "2019.06.13", "title": "Евродепутатът Ева Майдел (ГЕРБ/ЕНП): Европейският бюджет трябва да помага за намаляване на икономическата миграция в ЕС"}
{"url": "http://www.focus-news.net/news/2019/06/13/2669393/ministar-krasimir-valchev-nay-mnogo-finansirane-tryabva-da-ima-v-kabinetite-po-prirodni-nauki-i-matematika-s-tsel-provokirane-interesa-na-uchenitsite.html", "text": "Най-много финансиране трябва да има в кабинетите по природни науки и математика с цел провокиране интереса на учениците. Това каза министърът на образованието и науката Красимир Вълчев по време на изслушване в парламента, предаде репортер на  Агенция „Фокус“ . „Днес образователните програми трудно предизвикват интересна учениците и това най-силно се чувства в математиката и природните науки. Изследванията показват, че там материалната база има най-голямо значение. Т.е. именно в кабинетите по природни науки и математика трябва да се инвестира най-много с цел провокиране интереса на учениците и промяна на методите на обучение“, заяви Вълчев и посочи, че във връзка с това МОН работи по няколко начина, сред които контролиране на приема след 7 клас. \r\nВълчев обясни, че националната програма, която работи от няколко години, спомага за увеличаване на паралелките по тези направления. Той посочи още, че тази година ще се финансират и дейности по интереси в областта на природните науки. \r\nЦветилена СИМЕОНОВА", "date": "2019.06.13", "title": "Министър Красимир Вълчев: Най-много финансиране трябва да има в кабинетите по природни науки и математика с цел провокиране интереса на учениците"}
{"url": "http://www.focus-news.net/news/2019/06/13/2669396/haskovo-obshtinata-nalaga-sanktsii-na-dve-partii-koito-ne-sa-otstranili-agitatsionni-materiali.html", "text": "Община Хасково налага санкции на две политически партии, които не са отстранили агитационните си материали в законоустановения срок. Това съобщиха от пресцентъра на  Общината . Съгласно чл. 186, ал. 3 от Изборния кодекс в срок до 7 дни след изборния ден (3 юни 2019 г.) партиите, коалициите от партии и инициативни комитети трябва да  премахнат поставените от тях агитационни материали (предизборни плакати) по повод на вече приключилите избори за членове на Европейския парламент от Република България на 26 май 2019 г. Според чл. 472, ал. 1 от Изборния кодекс при неизпълнение на задължението по чл. 186, ал. 3 от Изборния кодекс на лицето, което представлява партията или инициативния комитет, или на лицата, които представляват коалицията, се налага глоба от 1000 до 5000 лв. \r\nПроверка на служителите на звено КОРЗ установи, че не са премахнати плакатите на ПП ГЕРБ и на ПП ДПС. Според Наредба на Община Хасково ПП ГЕРБ са внесли депозит от 1000 лева преди началото на предизборната кампания, тази сума ще бъде задържана. ПП ДПС не са внесли такъв депозит затова  е изпратена покана до председателя на партията да им бъде съставен Акт за установяване на Административно нарушение/АУАН/, въз основа на който ще им бъде определена санкция.", "date": "2019.06.13", "title": "Хасково: Общината налага санкции на две партии, които не са отстранили агитационни материали"}
{"url": "http://www.focus-news.net/news/2019/06/13/2669395/press-tv-iran-oshte-dva-petrolni-tankera-sa-atakuvani-v-omanskiya-zaliv.html", "text": "Два петролни танкера са били подложени на атака в Оманския залив, предава иранската телевизия  Press TV ,  като се позовава на медийни доклади. \r\nИзточници от Оман разкриват, че в ранните часове на деня са чути две силни експлозии. Според  тях те са причинени от нападенията срещу танкерите. Според информация, постъпила от Пакистан, плавателните съдове са изпратили сигнал за бедствие. \r\nМеждувременно морската търговска операция на Обединеното кралство, която се управлява от британския флот, предупреди, че във водите се е случил „неопределен инцидент“ и в тази връзка се призовава за „изключително внимание\". \r\nВ края на миналия месец бяха извършени атаки срещу кораби на ОЕА, за които САЩ обвиниха Иран. Произшествията станаха повод за ново изостряне на напрежението в региона и отношенията между Вашингтон и Техеран. Тереза Герова", "date": "2019.06.13", "title": "Press TV (Иран): Още два петролни танкера са атакувани в Оманския залив"}
{"url": "http://www.focus-news.net/news/2019/06/13/2669401/burgas-handbalistkite-ot-su-ivan-vazov-pomorie-stanaha-vitseshampioni-na-balgariya.html", "text": "Момичета от 5 до 7 клас на СУ “Иван Вазов” Поморие участваха на Републиканските финали на Ученически игри 2018/ 2019, състояли се в град Хасково. Това съобщиха от пресцентъра на  Община Поморие . Добрата игра и отборният дух изведоха момичетата на челна позиция. Младите спортистки завоюваха сребърни медали, купа, както и титлата Вицешампиони на България. Поморийските момчета от тази възрастова група също взеха участие в игрите в Хасково и станаха пети в крайното класиране.", "date": "2019.06.13", "title": "Бургас: Хандбалистките от СУ “Иван Вазов” - Поморие станаха вицешампиони на България"}
{"url": "http://www.focus-news.net/news/2019/06/13/2669400/pregled-na-osnovnite-temi-vav-velikotarnovskiya-pechat.html", "text": "„Орловец“ ще е първият жилищен комплекс с жива охрана и видеонаблюдение във В. Търново“ е заглавие от областния всекидневник  „Янтра Днес” . Жилищен комплекс „Орловец“ край боровата гора във Велико Търново става първият в града с контролиран достъп и жива охрана. Той е предвиден за близо 1000 души, които ще живеят в около 400 апартамента, като целта е да се осигури спокойствие и сигурност за гражданите. Теренът с площ от 13,4 дка се намира на върха на квартала между улиците “Иван Момчилов” и “Ангел Каралийчев”, от където се разкрива панорама към целия град и билото на Стара планина. “Опасен строеж “дебне“ туристите на улица “Гурко“ е друго заглавие от ежедневника. Опасен строеж от години дебне своите жертви на оживено място, пълно с туристи. Сградата е на разклонението на улиците “Гурко“ и “Крайбрежна“. Тя не е обезопасена по никакъв начин и създава предпоставка за възникване на инциденти. Плочата без парапети и със стърчащи арматурни железа постоянно приема любители на фотографията и селфитата заради гледката, която предлага. „Интерактивни арт инсталации създават млади скулптори от ВТУ на Ксилифор“ е заглавие от страница три на ежедневника. “Бъдещи първокласници от цял клас останаха извън класирането в ОУ “Димитър Благоев“ четем на страница четири. На страница пет е публикуван материал със заглавие “Археологът на 2018 г. Доц. Бони Петрунова получи наградата “Златен орел“ в Свищов“. На спортната страница на вестник „Янтра Днес“ четем “ОУ “Св. Патриарх Евтимий“ стана вицешампион на България по шах“. \r\n„На 21 юни тръгва делото за отнемане на незаконно имане за 3,6 млн. лева на затворника Георги Вълев“ е заглавие от първа страница на другия областен ежедневник  “Борба“ . Георги Вълев вероятно отново ще се разходи до В. Търново от килията си. Ново дело за отнемане на придобито от престъпна дейност имущество на стойност 3,6 млн. лева от осъдения до живот Георги Вълев от „Килърите“ ще се гледа в Окръжния съд във Велико Търново. Процесът, който ще е при закрити врати, е насрочен за 21 юни. „Фамилия Богданови от Лясковец почиства безвъзмездно занемарени паметници“ е друга тема от ежедневника. Трима мъже от Лясковец – двама братя и баща им, не пестят сили и енергия, за да вършат доброволно общественополезен труд. Това са Милен, Атанас и Валери Богданови. Ентусиастите създали своя семейна фирма за професионално почистване чрез пясъкоструене. Така периодично лъсват до блясък паметниците на възрожденци и революционни дейци в региона и различни краища на страната. „С жребий решават приема в първи клас в ОУ „Димитър Благоев“, „Седем месец условно за търговец на гласове в село Родина на евровота“ и „Младите търновски червенокръстци с отличие от Националното състезание по първа помощ“ са други заглавия от страниците на всекидневника. “Етърци започват сезона с гостуване на “ЦСКА 0 София“ и домакинство на “Левски“, „Виолетовите“ надежди категорични първенци на Футбол 9 в зона „В. Търново“, на финала обърнаха втория „Янтра 2013‘‘ от 0:2 до 6:2“, “Търновските пилоти обраха наградите от първия кръг на Националния шампионат по гимкхана“ са заглавията от спортната страница на изданието.", "date": "2019.06.13", "title": "Преглед на основните теми във великотърновския печат"}
{"url": "http://www.focus-news.net/news/2019/06/13/2669398/veliko-tarnovo-vkusat-i-romantikata-na-srednovekovieto-ozhivyavat-na-tsarevets.html", "text": "Крепостта Царевец във Велико Търново за пета поредна година ще е естествен декор на Международния фестивал „Средновековен Търновград“. От 28 до 30 юни битът, занаятите, изкуствата и войнските умения на България, Византия и Европа от XII-XIV век  ще оживеят на историческия хълм. В зрелищните възстановки ще участват над 140 реконструктори от България, Италия, Румъния, Сърбия и Украйна. Това съобщиха от пресцентъра на  Община Велико Търново . \r\nНай-мащабният средновековен фестивал в България е организиран от Община Велико Търново, Регионалния исторически музей и Национално дружество „Традиция” – клон Велико Търново. \r\nТази година във фокуса на форума са вкусът и кухнята на средните векове. Участниците на място ще приготвят ястия от епохата на Второто българско царство, Византия, Англия, Русия, Скандинавието и Средиземноморието. За посетителите ще има специални дегустации, на които ще може да се опита още медовина, бира, манастирска и войскова храна от периода XII-XIV век.  \r\nВ дните на фестивала на Царевец ще бъде показан животът на средновековния град и различни занаяти - горещо и студено коване, точиларство, обработка на кожа, производство на пергамент и хартия, монетосечене, дърворезба, ножарство, грънчарство и керамика, различни методи на тъкане. Посетителите ще могат да се включат в стрелби с лък и арбалет и да се забавляват със средновековни игри, музика и танци. За първи път ще се проведе боен турнир „Болярски меч“, ще има реконструкция на  завръщането на славните средновековни войни от поход, интересни ще бъдат бойните демонстрации „Справедливо възмездие“ и др.       \r\nПрограмата на фестивала ще започне на 28 юни /петък/ от 19.30 часа с концерт и огнено шоу „Звезди над средновековен Търновград” в Двореца на Царевец, с участието на българската група „Ериней“ и украинските трубадури „Spiritual Seasons“. \r\nОфициалното откриване на Международен форум „Средновековен Търновград” 2019 е в 10.00 часа на 29 юни /събота/ на площад „Цар Асен I“ пред крепостта Царевец, където ще се представят всички български и чуждестранни участници. \r\nДостъпът до средновековния фестивал на Царевец е свободен, като ще се заплаща само входната такса за архитектурно-музейния резерват. \r\nС вход свободен за крепостта ще са вечерните събития на 28 и 29 юни от 18.30 до 21.30 часа.", "date": "2019.06.13", "title": "Велико Търново: Вкусът и романтиката на Средновековието оживяват на Царевец"}
{"url": "http://www.focus-news.net/news/2019/06/13/2669403/blagoevgrad-izlozhba-pochetnite-grazhdani-na-blagoevgrad-shte-bade-predstavena-v-regionalniya-istoricheski-muzey-na-14-yuni.html", "text": "Изложба „Почетните граждани на Благоевград“ ще бъде представена във фоайето на Регионалния исторически музей на 14 юни от 17.00 часа. Това съобщи за  Радио „Фокус“ – Пирин  Здравка Димитрова, уредник отдел „Връзки с обществеността“ към културната институция. Присъстващите ще се запознаят с видните граждани, допринесли за развитието на Благоевград и утвърждаването му като културен и образователен център. Гражданите и гостите на града ще имат възможност да разгледат 39 фотокомпозиции, показващи почетните граждани, избрани от Общинския съвет в Благоевград от 1997 г. до днес. \r\nЛивия НИНОВА", "date": "2019.06.13", "title": "Благоевград: Изложба „Почетните граждани на Благоевград“ ще бъде представена в Регионалния исторически музей на 14 юни"}
{"url": "http://www.focus-news.net/news/2019/06/13/2669397/diana-bogomilova-mbal-sveta-petka-vidin-ot-dnes-ednochasovite-stachni-deystviya-na-profesionalistite-po-zdravni-grizhi-shte-prodalzhat-do-20-yuni-sled-tova-podavame-kolektivna-ostavka.html", "text": "От днес едночасовите стачни действия на професионалистите по здравни грижи ще продължат до 20 юни, след това подаваме колективна оставка. Това каза за  Радио „Фокус“ – Видин  Диана Богомилова, председател на дружеството на професионалистите по здравни грижи в МБАЛ “Света Петка“ – Видин. Тя посочи, че днес стачните действия са били от 8.00 ч. до 9.00 ч. сутринта. „Пациентите не бяха оставени без грижи, имаше дежурни сестри, които останаха. Но, след 20 юни подаваме колективна оставка. Не сме получили и лев от отпуснатите средства. Обяснено ни е, че тези средства са целеви – увеличава се стойността на клиничните пътеки,  преведени са средства за Спешното отделение и за отделението по пулмология“, каза Диана Богомилова. Тя допълни, че очакват днес в 13.30 часа омбудсманът Мая Манолова да бъде във Видинската болница и да подкрепи техните искания за по-високи заплати. \r\nАнна ЛОЗАНОВА", "date": "2019.06.13", "title": "Диана Богомилова, МБАЛ „Света Петка“ – Видин: От днес едночасовите стачни действия на професионалистите по здравни грижи ще продължат до 20 юни, след това подаваме колективна оставка"}
{"url": "http://www.focus-news.net/news/2019/06/13/2669399/ministar-krasimir-valchev-predvizhda-se-uvelichavane-na-dopalnitelnoto-zaplashtane-na-uchitelite-koito-se-vklyuchat-v-programata-za-prepodavane-v-problemni-uchilishta.html", "text": "Предвижда се увеличаване на допълнителното заплащане на учителите, които се включат в програмата за преподаване в проблемни училища. Това каза министърът на образованието и науката Красимир Вълчев по време на изслушване в парламента, предаде репортер на  Агенция „Фокус“ . „Най-важната ни задача е да обезпечим системата с учители за период от 10-15 години. През следващите години много по-малко млади хора ще влязат в системата от тези, които ще излязат от нея“, обясни Вълчев. Той посочи, че трябва да има добре мотивирани учители и специалисти, които да обезпечат подкрепата дори и в най-малките и отдалечени населени места. „Затова е и програма „Мотивирани учители“. Първият ѝ модул цели да намери учители за най-проблемните училища, където системата най-трудно се справя – такива са най-вече тези в обособените квартали. Предвижда се допълнително заплащане от 300 лв. на учителите, които ще се включат в този модул. Но изследванията показват, че те не са достатъчни и най-вероятно ще се увеличат“, заяви Вълчев и посочи, че се поемат средствата и за наем на жилища на тези учители. \r\nТой уточни, че вторият модул на програма „Мотивирани учители“ предвижда специалисти без педагогическа квалификация с висше образование да навлязат в системата на образованието. Вълчев обясни, че третият модул по програмата е за обучение на действащи учители по различна от тяхната специалност. \r\nЦветилена СИМЕОНОВА", "date": "2019.06.13", "title": "Министър Красимир Вълчев: Предвижда се увеличаване на допълнителното заплащане на учителите, които се включат в програмата за преподаване в проблемни училища"}
{"url": "http://www.focus-news.net/news/2019/06/13/2669404/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В днешното издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич ще Ви разкажем за съвместната инициатива на Община Добрич и курортния комплекс Албена „Sunday fest”. Тя е поредното доказателство за това, че Общината продължава да развива успешно своята социална политика в полза на жителите на Добрич. „Чудната градина” е първото социално предприятие в град Добрич, в което работят младежи с интелектуални затруднения. Те са превърнали един запустял терен в плодородна градина. До тях през цялото време са хората от фондацията „Свети Николай Чудотворец“. Нейният председател Мария Методиева разказва за съвместната работа. В края на предаването ще ви срещнем с един добричлия, който като много млади хора подтикван от любопитство и желание да се развива, тръгва по света, за да извърви дълъг и интересен път, изпълнен с много срещи, поуки, предизвикателства, път, който го превръща в космополит. И след това се завръща в родния град, отдаден на кулинарното изкуство, но в неговия ресторант не просто се приготвя и сервира храна, това според мнозина е нещо повече – храна за душата. Предстои ни да ви разкажем личната история на един човек, завърнал се в своя роден край – Добрич. Това е Димитър Димитров, който ще ни разкаже какво го прави щастлив. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.06.13", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2019/06/13/2669405/aleksandar-simov-bsp-gerb-ne-promenya-sistemata-iska-da-ya-unishtozhi-za-da-si-osiguri-politicheski-monopol.html", "text": "Ако идеята на ГЕРБ е била с намаляването на субсидиите да \"натрият носа\" на другите партии, това отново показва стила им на политическо поведение. Това е една дивашко-популистка идея, пусната като ефектен ПР и доказва липса на каквато и да е последователност. Това заяви народният представител от ПГ на \"БСП за България\" Александър Симов пред Нова телевизия, съобщиха от пресцентъра на  БСП . Той коментира, че най-абсурдна е тезата, че с това ГЕРБ ще променят системата. \"Това не е промяна, а унищожаване на демократичната политическа система в България, за да може ГЕРБ да си гарантира политическия монопол. Ние сме за смяна на системата, но не искаме да рушим демокрацията, както прави ГЕРБ\", категоричен бе Симов. Народният представител добави, че БСП е за намаляване на партийната субсидия, но не на 1 лев и социалистите са готови за разговор с всички политически партии за нейния размер. \"В момента, в който Борисов предложи субсидията да стане 1 лев, той каза, че бизнесмените ще оглавят партиите. Това е \"промяната\" и \"възможността за развитие на политическия модел\", която се предвижда -  българската политика е заплашена\", заяви още Александър Симов.   \r\n\"ГЕРБ не се нуждаят от субсидия, защото имат пари в банкова сметка и разполагат с целия държавен бюджет\", каза още Александър Симов. Той припомни предложението на колегата си проф. Румен Гечев, партиите да върнат в бюджета спестените в банкови сметки пари от субсидиите. \"Защо ГЕРБ реагираха толкова остро на идеята на колегата Гечев, след като искат да започнем на чисто\", попита Симов. Народният представител добави, че всички българи знаят колко струва едно слизане на Бойко Борисов от джипа. \"При всяко слизане премиерът вади по 15-20 млн. лв.\", добави Симов. Социалистът коментира още, че когато се раздават държавни пари, да се твърди, че Борисов е нещо различно от ГЕРБ, е абсурдно.   \r\nОтносно прозрачността на харченето на партийните субсидии, Александър Симов коментира, че БСП харчи своята субсидия по начин, който може да бъде проверен. Той добави, че освен политическа дейност, с тези средства партията  издържа местните си организации и партийни клубове.", "date": "2019.06.13", "title": "Александър Симов, БСП: ГЕРБ не променя системата - иска да я унищожи, за да си осигури политически монопол"}
{"url": "http://www.focus-news.net/news/2019/06/13/2669406/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Казусът с мандата на бившия вицеканцлер на Австрия Хайнц-Кристиан Щрахе в ЕП, въпросът за наследника на Андреа Налес на ръководния пост в ГСДП и загубата на опозицията в британския парламент в гласуването за предотвратяване на излизането на Обединеното кралство от Общността без сделка са част от основните теми, върху които акцентират водещите европейски издания. . \r\n***  Бившият председател на „Партията на свободата на Австрия“ Хайнц-Кристиан Щрахе вероятно няма да приеме мандат в Европейския парламент. Това заяви наследникът му на ръководния пост в партията Норберт Хофер, съобщава австрийският национален ежедневник  Der Standard . \r\n„Останах с впечатлението, че той предпочита да не приема мандата\", заяви Хофер пред виенска медия, като същевременно призова Щрахе да бъде съден по цялостните му постижения, а не по скандала „Ибиса“. Той подчерта, че вече е станало ясно, че така или иначе нищо от скандалния разговор не е реализирано. \r\nСпоред резултатиte от гласуването в Австрия, за бившия вицеканцлер на Австрия Хайнц-Кристиан Щрахе са гласували 33,5 хиляди души. За директен мандат в ЕП са необходими 33 хиляди гласа.  \r\nСлед аферата „Ибиса“ Щрахе се оттегли от поста вицеканцлер и лидер на „Партията на свободата на Австрия“, като подчерта, че ще запази правото си за влизане в ЕП. \r\n***  Според Жан-Клод Юнкер Европейската народна партия (ЕНП) няма „План Б“ за поста на председател на Европейската комисия освен Манфред Вебер, отбелязва изданието  Politico  в европейската си редакция. \r\nНапускащият поста люксембургски политик говори пред репортери в кулоарите на срещата на ЕНП в испанския курортен град Сан Себастиан в сряда вечер. „ЕНП единодушно подкрепя Манфред Вебер“, увери Юнкер, като допълни: „Така че няма План Б\". \r\nЮнкер подчерта, че самият той стои „твърдо“ зад кандидатурата на Вебер за поста. „Това звучи нормално, но нищо не е нормално в политическите семейства\".  \r\nТой заключи: „Силно съм убеден, че той ще бъде добър председател на Комисията и ще продължи това, което се опитах да започна”. \r\nЕНП многократно е потвърждавала подкрепата си за кандидатурата на Вебер, но някои членове на Европейския парламент изразяват съмнения това дали той е правилният човек за поста. \r\n***  Германската социалдемократическа партия (ГСДП) проведе онлайн проучване сред членовете си, за да бъде определено бъдещото председателство на партията, съобщава националният ежедневник  Die Frankfurter Allgemeine Zeitung . \r\nВ анкетата са участвали повече от 22 хил. членове на ГСДП, обяви генералният секретар на партията Ларс Клингбайл. Съгласно думите, сред социалдемократите има голямо желание за участие в дискусията. \r\nИзданието припомня, че след оставката на Андреа Налес от ръководния пост в ГСДП членовете на партията бяха поканени да споделят идеите си за бъдещия лидер на германските социалдемократи. \r\n***  Опозицията в британския парламент загуби решаващия вот за предотвратяване на излизането на Обединеното кралство от Европейския съюз без сделка, пише ляво-либералното издание  Independent . \r\nЛейбъристите внесоха предложение за поемане на контрола над дневния ред в Камарата на общините на 25 юни, чрез което се надяваха да блокират евентуално решение на новия премиер на Великобритания да изкара страната от Съюза без споразумение с Брюксел. \r\nЛидерът на опозиционната Работническа партия Джереми Корбин можеше да бъде чут да вика към депутатите от Консервативната партия: „Няма да се радвате през септември“. \r\nРешението бе взето, след като няколко кандидати за лидери на „Тирите“ отказаха да изключат спирането на работата на парламента, за да се предотврати евентуално гласуване на депутатите през септември за Брекзит без сделка. \r\nДоминик Рааб, бившият секретар за Брекзит, и Естер Маквей, секретарят на бившите служители и пенсионери, казаха, че парламентът може да бъде пролонгиран, за да гарантира, че Великобритания ще напусне до 31 октомври. \r\nСър Кейр Стармър, министър за Брекзит в сянка, каза: „Това е разочароващо поражение със съвсем малко. Но това е само началото, а не края на нашите усилия да блокираме излизането без сделка. Лейбъристите са готови да използват какъвто и да е механизъм, за да защитят работните места, икономиката и общностите от катастрофалните последствия на Брекзит без сделка. Всеки кандидат за лидер на Торите трябва да знае, че парламентът ще продължи да се бори срещу излизането без споразумение“. \r\n***", "date": "2019.06.13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/06/13/2669407/burgas-ostrov-sveta-anastasiya-shte-posreshta-gosti-s-folklorni-rituali-za-zdrave-i-plodorodie-v-parvoto-izdanie-na-bile-fest-festival-posveten-na-bilkite.html", "text": "Остров Света Анастасия ще посреща гости с фолклорни ритуали за здраве и плодородие в първото издание на „Биле фест“ – фестивал, посветен на билките. Това съобщиха от пресцентъра на  Община Бургас . Повече от 50 участника ще се представят в събитието с билки и здравословни храни, лечебни екстракти и мехлеми, като ще покажат и автентичните начини за приготвянето им. В допълнение посетителите ще се запознаят с народни ритуали и илачи. Съпътстващата художествена програма ще възкреси силата на празника Еньовден, отбелязван по нашите земи от древността. Билкови отвари ще забъркат специалисти от близо и далеч. От островната пещ ще бъде изваден топъл хляб, замесен с квас, билки и зеленчуци. Кримският чай – билка, която расте на Света Анастасия, ще има своето запазено място в програмата. Козметика с билкови продукти и морски водорасли ще бъде представена на гостите лично от производителите. На острова ще могат да се закупят свежи билки за разсад, красиви сувенири и бижута с билки, цветя и български шевици. \r\nПо време на „Биле фест“ ансамбъл „Странджа“ ще заплени публиката с фолклорни танци и песни, както и с ревю на народни носии и традиционни български облекла от миналото. В островния музей ще бъде подредена изложба на странджански шевици. Посетителите ще чуят и мелодии на флейта в изпълнение на възпитаници на НУМСИ „Панчо Владигеров“. \r\nНай-малките гости на острова ще се забавляват в творчески работилници за сапуни и сувенири от ароматни билки. \r\nВ кухнята на ресторант „100 години назад“ подготвят специално меню със супа от коприва, лапад и слез. Мидите ще са с дафинов лист и пресен девесил, а пилешкото с пресни картофки ще е подправено с мащерка, риган, и босилек. Екипът на острова ще представи медената лимонада с кримски чай и свежа мента като хита на лято 2019.  \r\nНа 15 и 16 юни кораб „Анастасия“ ще пътува с часове на тръгване: 10.00, 11.30, 13.30, 15.00 и 17.00. \r\nНеобходима е предварителна резервация на телефон 0882004124 или е-mail: reservations@gotoburgas.com.", "date": "2019.06.13", "title": "Бургас: Остров Света Анастасия ще посреща гости с фолклорни ритуали за здраве и плодородие в първото издание на „Биле фест“ – фестивал, посветен на билките"}
{"url": "http://www.focus-news.net/news/2019/06/13/2669408/sliven-nezakonno-orazhie-e-izzeti-pri-proverka-na-chasten-imot-v-selo-malko-selo.html", "text": "Незаконно оръжие е иззети при проверка на частен имот в село Малко село. Това съобщиха от  ОДМВР – Сливен . Служители на РУ - Котел са иззели незаконното ловно оръжие в хода на специализирана операция в селата Ябланово и Малко село. На 12 юни са извършени проверки в три имота в село Ябланово, където е установен случай на неправилно съхранение на законно притежавано оръжие. \r\nОт дома на 62-годишен мъж в Малко село е иззета незаконна ловна пушка и растение от рода на конопа, което при полевия тест е реагирало на канабис. В резултат на операцията в РУ - Котел са образувани две досъдебни и едно бързо производство.", "date": "2019.06.13", "title": "Сливен: Незаконно оръжие е иззети при проверка на частен имот в село Малко село"}
{"url": "http://www.focus-news.net/news/2019/06/13/2669415/dobrich-spryano-e-vodopodavaneto-v-zhk-dobrotitsa-poradi-svarzvane-na-novi-vodoprovodi.html", "text": "Спряно е водоподаването в жк. „Добротица“ поради свързване на нови водопроводи. Дейността е в рамките на проекта за обновяване на водния сектор в града, съобщават от ВиК - Добрич, предаде кореспондент на  Радио „Фокус” – Варна . Авария по водопреносната мрежа в Добрич се отстранява в кв. „Рилци“ по ул. „Петко Войвода“ 20.  \r\nВ областта с нарушено водоподаване са: \r\n- в община Добрич-селска - с. Бенковски, с. Енево и с. Медово; \r\n- в община Каварна - с. Могилище и с. Св. Никола; \r\n- в община Тервел - с. Орляк и с. Божан; \r\n- в община Генерал Тошево - с. Сноп;  \r\n- в община Крушари - с. Полк. Дяково. \r\nЖулиета НИКОЛОВА", "date": "2019.06.13", "title": "Добрич: Спряно е водоподаването в жк. „Добротица“ поради свързване на нови водопроводи"}
{"url": "http://www.focus-news.net/news/2019/06/13/2669412/georgi-ikonomov-kmet-na-obshtina-bansko-do-kraya-na-mesetsa-tryabva-da-zapochnem-rabota-po-porazheniyata-po-patnata-infrastruktura-ot-zimata.html", "text": "До края на месеца трябва да започнем работа по пораженията по пътната инфраструктура от зимата. Това каза за  Радио „Фокус“ - Пирин  Георги Икономов, кмет на Община Банско. „Изкърпили сме по-голямата част от дупките, които са се отворили през зимата. Сега предстои започване на ремонтите по улиците, просто приключваме процедурата, тъй като процедурите по ремонти на инфраструктурата винаги са тежки. Сега са я направили като едно рамково споразумение, тоест да не се прави всяка година, а за по-дълъг период. Ще изберем 3 фирми, така че при нужда да работят на следващия ден от нашето възлагане. Другото, което до голяма степен пречи на ремонтите в момента, е, че често вали дъжд и няма как да ремонтираме нито тротоарите, нито да асфалтираме, защото качеството ще бъде лошо“, отбеляза той. Икономов допълни, че има критични участъци по цялата улична мрежа, най-вече по улиците, които са асфалтирани преди повече от 20 години и не са ремонтирани от тогава. По думите му има и улици, които са ремонтирани от ВиК, като те имат споразумение с тях, че ще възстановяват пътната настилка. Кметът добави, че трябва да се ремонтира и пътят, който е към планината, тъй като той е най-натоварен и през зимния, и през летния сезон, а метеорологичните условия там са много по-тежки. Той отбеляза, че всяка година го ремонтират, но всяка пролет той отново е за ремонт – както асфалтът, така и отводнителните шахти отстрани. \r\nНатали СТЕФАНОВА", "date": "2019.06.13", "title": "Георги Икономов, кмет на Община Банско: До края на месеца трябва да започнем работа по пораженията по пътната инфраструктура от зимата"}
{"url": "http://www.focus-news.net/news/2019/06/13/2669409/petar-kanev-ot-golyamata-ideya-balgariya-da-bade-energien-krastopat-vsichki-ni-zaobikalyat.html", "text": "„Петербургският икономически форум е едно голямо събитие, тази година имаше над 120 хиляди участници – целият икономически и политически елит на Русия беше там. Всяка година има един възлови поканен играч – миналата година беше Макрон и Абе, японският министър- председател. Тази година беше китайският президент Си Дзинпин и Румен Радев. Изключително силно представяне на българския президент. Изключително интересни разговори имаше, особено между нашата делегация и тази на Русия. Борисов е прав в едно – че Радев защити абсолютно всички позиции на България по основните теми, които през последните години са доминиращи в отношенията ни с Русия – например за газовия хъб и газовите доставки”. Това заяви председателят на комисията по икономическа политика и туризъм Петър Кънев пред Канал 3, съобщиха от пресцентъра на  БСП . Той взе участие в президентската делегация в Санкт Петербург. По думите му президентът на Русия Путин не е знаел, че дни преди това България е купила американски втечнен газ на по-ниска цена от САЩ. „Светът в газовия сектор не е този, който беше преди – с интерконекторите, с продажбата на втечнен газ – нещата са различни. Това беше първата тема”, каза Кънев. Той отбеляза, че е била обсъждана темата „Южен поток” и „Турски поток”, но Путин не е искал да я коментира, като е посочил, че България е имала възможност да продава природен газ на Турция, а сега ще купува.    \r\n„От голямата идея България да бъде енергиен кръстопът -  всички ни заобикалят”, коментира Кънев. Той изрази надежда, че бъдещият енергиен хъб ще мине през България и ще можем да продаваме газ, като отбеляза, че от руска страна са изявили желание хъбът да мине през страната ни. „Страхувам се обаче, че с това забавяне от наша страна, Гърция ще се пребори тръбата да мине през тях”, изрази мнение Кънев. Той посочи, че втората тема на форума е била АЕЦ „Белене”. Путин е коментирал, че Русия е получила покана от Министерството на енергетиката в България за участие в проекта и че от руска страна има готовност за дебати. „Всички знаят, че този проект без руска страна не може да стане. По-евтина енергия от атомната няма”, заяви още Кънев. \r\n„Друга тема бяха оръжейните доставки, производството на оръжия по руски лиценз - това е стара тема. Тя се поставя и после се подминава. Руската страна твърди, че над 700 вида продукти в България се изработват по руски лицензи. На темата не се обръща внимание, защото ако беше сериозна, за 20 години щеше да се реши. Радев изтъкна, че от българска страна от 3 години има предложение, което те не разглеждат”, каза още Кънев. \r\nКънев изрази позитивното си впечатление от участието на Радев във форума и посочи, че говорителят на Министерство на външните работи на Русия Мария Захарова също е била силно впечатлена от речта на българския президент и се е опитвала да види откъде чете Радев, но в крайна сметка се е оказало, че той говори свободно.", "date": "2019.06.13", "title": "Петър Кънев: От голямата идея България да бъде енергиен кръстопът - всички ни заобикалят"}
{"url": "http://www.focus-news.net/news/2019/06/13/2669417/plovdiv-mezhdunarodno-vazdushno-uchenie-po-liniya-na-nato-shte-se-provede-v-rayona-na-selo-cheshnegirovo.html", "text": "Международно въздушно учение по линия на НАТО – SWIFT RESPONSE ще се проведе в района на село Чешнегирово на 16 срещу 17 юни. Това съобщиха за  Радио „Фокус“ – Пловдив  от Областната администрация. Учението ще се проведе в часовия пояс от 24.00 до 3.00 часа сутринта. В него ще участват 500 военнослужещи и множество летателни апарати. Въздушно-десантната операция ще се проведе в реални условия с десант на парашутисти и спускане на техника от въздуха.", "date": "2019.06.13", "title": "Пловдив: Международно въздушно учение по линия на НАТО ще се проведе в района на село Чешнегирово"}
{"url": "http://www.focus-news.net/news/2019/06/13/2669416/pazardzhik-narusheno-e-vodopodavaneto-v-chast-ot-grada-poradi-avariya.html", "text": "Нарушено е водоподаването в част от града поради авария. Това съобщи за  Радио „Фокус” – Пазарджик  дежурният във „В и К – Пазарджик“. Нарушено е водоподаването по улиците ул. „Неофит Бозвели“, „Върба“, ул. „Никифор Попконстантинов“ и ул. „Кочо Честименски“. Аварийни екипи работят по отстраняване на проблема. Очакваният час за пускане на водата е 16.00 часа. От водоснабдителното дружество се извиняват на абонатите си за причиненото неудобство. \r\nАлбена ЖИЛЕКОВА", "date": "2019.06.13", "title": "Пазарджик: Нарушено е водоподаването в част от града поради авария"}
{"url": "http://www.focus-news.net/news/2019/06/13/2669418/kardzhali-politsiyata-razsledva-signal-za-izmama-pri-pokupka-na-kuche-po-internet.html", "text": "Образувано е досъдебно производство за измама при покупка по интернет. Това съобщиха от  ОДМВР - Кърджали . Досъдебното производство е започнато в РУ - Кърджали с постановление на Районната прокуратура. 30-годишна жена е платила 450 лв., за да ѝ бъде доставено куче от чужбина, след заявка по интернет, но уговорката не била спазена. Разследването на случая е постановено по Наказателния кодекс. Работата продължава сектор „Криминална полиция“ и разследващ полицай в управлението.", "date": "2019.06.13", "title": "Кърджали: Полицията разследва сигнал за измама при покупка на куче по интернет"}
{"url": "http://www.focus-news.net/news/2019/06/13/2669402/der-standard-avstriya-haynts-kristian-shtrahe-veroyatno-shte-se-otkazhe-ot-mandata-si-v-ep.html", "text": "Бившият председател на „Партията на свободата на Австрия“ Хайнц-Кристиан Щрахе вероятно няма да приеме мандат в Европейския парламент. Това заяви наследникът му на ръководния пост в партията Норберт Хофер, съобщава австрийският национален ежедневник  Der Standard . \r\n„Останах с впечатлението, че той предпочита да не приема мандата\", заяви Хофер пред виенска медия, като същевременно призова Щрахе да бъде съден по цялостните му постижения, а не по скандала „Ибиса“. Той подчерта, че вече е станало ясно, че така или иначе нищо от скандалния разговор не е реализирано. \r\nБившият вицеканцлер на Австрия Хайнц-Кристиан Щрахе може да се кандидатира за депутатски в Европейския парламент.  \r\nСпоред резултатиte от гласуването в Австрия, за бившия вицеканцлер на Австрия Хайнц-Кристиан Щрахе са гласували 33,5 хиляди души. За директен мандат в ЕП са необходими 33 хиляди гласа.  \r\nСлед аферата „Ибиса“ Щрахе се оттегли от поста вицеканцлер и лидер на „Партията на свободата на Австрия“, като подчерта, че ще запази правото си за влизане в ЕП. Тереза Герова", "date": "2019.06.13", "title": "Der Standard (Австрия): Хайнц-Кристиан Щрахе вероятно ще се откаже от мандата си в ЕП"}
{"url": "http://www.focus-news.net/news/2019/06/13/2669420/afp-yaponskiyat-premier-se-sreshtna-s-ayatolah-ali-hameney.html", "text": "Министър-председателят на Япония Шиндзо Абе се срещна с Върховния духовен лидер на Иран Аятолах Али Хаменей, предава  AFP . \r\nИнформацията за срещата бе публикувана на официалния профил на Али Хаменей в социалната мрежа „Туитър“.  \r\nАгенцията припомня, че Абе е на посещение в Техеран в опит да отслаби напрежението между Иран и САЩ. Визитата му в Иран е първата по рода си след революцията от 1979 г.", "date": "2019.06.13", "title": "AFP: Японският премиер се срещна с аятолах Али Хаменей"}
{"url": "http://www.focus-news.net/news/2019/06/13/2669410/burgas-konferentsiya-na-tema-parvoklasno-nachalo-ot-ideyata-prez-praktikata-kam-inovatsiyata-shte-se-provede-v-burgaski-svoboden-universitet-na-14-yuni.html", "text": "На 14 юни в сградата на Бургаски свободен университет ще се проведе конференция на тема \"Първокласно начало - от идеята - през практиката - към иновацията\". Това съобщиха от пресцентъра на  Община Бургас . В нея ще участват 107 учители от 28 училища на територията на общината - 10 средни, 17 основни и 1 начално, както и педагозите от Център за подкрепа на личностното развитие. В програмата на конференцията са включени 24 презентации, разпределени в два панела: \"Общи проблеми на педагогическото взаимодействие в началното училище\" и \"Проблеми на методиката на обучението по български език и литература и на обучението по математика в началното училище\". Регистрацията на участниците и гостите започва от 08.30 часа във Фоайето на I-ви етаж в БСУ, а официалното откриване е от 09.00 часа в Зала 110 на БСУ. \r\nОрганизатори на форума са Община Бургас и Бургаски свободен университет. В програмата му са включени също така пленарни доклади на проф. Галя Христозова - ректор на БСУ, проф. д-р Евелина Динева и проф. д-р Мария Алексиева. \r\nЦелта на конференцията е да даде възможност на учителите да представят добри практики при обучението на учениците в I-ви клас, да обменят информация и опит със свои колеги и да набележат нови насоки за модернизиране и укрепване на системите на обучение и образование в I-ви клас. Тя е част от проекта на Община Бургас \"Първокласно начало\", който тази есен ще предложи изцяло нови класни стаи за първолаците в абсолютно всички тукашни училища - от това в най-малкото село до най-голямото градско. Пълна промяна ще претърпят общо 92 класни стаи. \r\nБургаските първокласници, които ще пристъпят училищния праг наесен, ще учат в помещения с нови антибактериални настилки, лед осветление, нови шкафчета, нови единични чинове, които могат да се конфигурират по различен начин, интерактивни дъски с възможности за използване на електронни учебници и електронен дневник. \r\nПо програма \"Първокласно начало\" тази година се проведоха и две обучения за учители, чрез които те също се учиха да работят с нови технологии и нови методики за обучение.", "date": "2019.06.13", "title": "Бургас: Конференция на тема \"Първокласно начало - от идеята - през практиката - към иновацията\" ще се проведе в Бургаски свободен университет на 14 юни"}
{"url": "http://www.focus-news.net/news/2019/06/13/2669419/ministar-petya-avramova-shte-uchastva-v-neformalna-sreshta-na-ministrite-ot-evropeyskiya-sayuz-otgovaryashti-za-gradskata-politika.html", "text": "На 14 юни министърът на регионалното развитие и благоустройството Петя Аврамова ще участва в неформална среща на министрите от Европейския съюз, отговарящи за градската политика в Букурещ, Румъния. Това съобщиха от пресцентъра на  Министерство на регионалното развитие и благоустройството . \r\nВъв форума, организиран от румънското председателство на Съвета на ЕС, ще участват европейският комисар по регионална политика Корина Крецу и представители на Европейския парламент, на Европейския комитет на регионите, на Групата на Европейската инвестиционна банка, на Норвегия и Швейцария, на градовете, участващи в Градския дневен ред на ЕС и свързаните с него партньорства.  \r\nПо време на срещата ще бъдат дискутирани основните постижения на Градския дневен ред на Европейския съюз, който е в процес на изпълнение вече три години.  \r\nПредвижда се министрите да се обединят около „Декларацията от Букурещ - за обща рамка за градско развитие в Европейския съюз“. Очаква се тя да бъде своеобразен „мост“ между Пакта от Амстердам, даващ началото на практическото изпълнение на Градския дневен ред на ЕС, и Лайпцигската харта за устойчиви европейски градове, която ще бъде преразгледана и обновена през 2020 г. по време на Германското председателство, с цел създаване на обща рамка за развитие на градовете в ЕС.  \r\nПредвижда се Декларацията да подкрепи ролята и нарастващото значение на градските райони от всякакъв мащаб в ЕС и на местните и регионалните власти, като равнище на управление, най-близко до гражданите.", "date": "2019.06.13", "title": "Министър Петя Аврамова ще участва в неформална среща на министрите от Европейския съюз, отговарящи за градската политика"}
{"url": "http://www.focus-news.net/news/2019/06/13/2669414/binali-yaldaram-turtsiya-i-gartsiya-ne-tryabva-da-dopuskat-vanshni-sili-da-se-mesyat-v-otnosheniyata-im.html", "text": "Бинали Йълдъръм, кандидат за кмет на Истанбул от управляващата „Партия на справедливостта и развитието“ (ПСР), заяви, че Турция и Гърция не трябва да позволяват отношенията да бъдат засягани от външни сили, защото всички проблеми може да бъдат решени двустранно, съобщава електронното издание на атинския ежедневник  Kathimerini . \r\n„Възможно е да има хора в чужбина, които да искат да ни провокират, но ние не трябва да попадаме в капана им\", подчерта Йълдъръм пред частния гръцки оператор SKAI, добавяйки, че когато външни сили се месят в двустранните отношения, „всичко върви погрешно\". \r\nЗапитан за напрежението в Егейско море и Източното Средиземноморие, Йълдъръм каза, че подобен климат е често срещан в период преди избори. \r\nЙълдъръм, който бе министър-председател на Турция от 2016 г. до 2018 г., заяви, че всички спорове в Егейско море и около Кипър може да бъдат разрешени с „двустранно уважение“ и „в съответствие с международното право“. Тереза Герова", "date": "2019.06.13", "title": "Бинали Йълдъръм: Турция и Гърция не трябва да допускат външни сили да се месят в отношенията им"}
{"url": "http://www.focus-news.net/news/2019/06/13/2669421/blagoevgrad-bidoni-s-nad-1-ton-alkohol-sa-izzeti-ot-kashta-v-gotse-delchev.html", "text": "Бидони с над 1 тон алкохол са иззети от къща в Гоце Делчев. Това съобщиха от  ОДМВР – Благоевград . Във връзка с осъществяване на ефективно противодействие на контрабандата, съхранението и незаконното разпространение на акцизни стоки около 12.30 часа на 12 юни от полицейски служители на РУ - Гоце Делчев и служител на Митница \"Югозападна\" е извършена проверка на къща в град Гоце Делчев. В дворно място, прилежащо към къщата са намерени около 16 броя пластмасови бидони, съдържащи около 1 080 литра течност с мирис на алкохол. За случая е уведомена РП - Гоце Делчев. Работата продължава.", "date": "2019.06.13", "title": "Благоевград: Бидони с над 1 тон алкохол са иззети от къща в Гоце Делчев"}
{"url": "http://www.focus-news.net/news/2019/06/13/2669413/prokuraturata-iska-postoyanen-arest-za-radikaliziraniya-mladezh-ot-plovdiv-namerenite-vzrivni-veshtestva-sa-bez-analog-v-novata-ni-istoriya.html", "text": "Специализираната прокуратура протестира решението на първоинстанционния съд да освободи 16-годишния ученик от Пловдив, обвинен в тероризъм. Младежът беше пуснат още в края на миналата седмица. Контрол върху него осъществяват инспектори от Детска педагогическа стая.От специализираното държавно обвинение искат той да бъде настанен в изолирана среда, в която специалисти да работят с него. \r\n„И в момента има опасност за сигурността на много български граждани, така че момчето трябва да бъде изолирано в специална среда, в която с него ще работят психолози и психиатри\", каза говорителката на Апелативната специализирана прокуратура Сийка Милева, предаде  бТВ . \r\n„Намерени са взривни вещества без аналог в новата ни история, опасни дори за Европа”, допълнителни още Милева. \r\nСпоред нея сигналът не е подаден от родителите, но не уточни кой е информаторът. Милева благодари за помощта на семейството. \r\nДо ареста на 16-годишното момче се стигна, след като разследващите установиха негова комуникация с активисти, вербували го да направи атентат. В дома му бяха открити взривни вещества, схеми за бомби и знаме на „Ислямска държава”.", "date": "2019.06.13", "title": "Прокуратурата иска постоянен арест за радикализирания младеж от Пловдив, намерените взривни вещества са без аналог в новата ни история"}
{"url": "http://www.focus-news.net/news/2019/06/13/2669423/afp-amerikanskiyat-flot-e-poluchil-signal-za-bedstvie-ot-dva-koraba-v-omanskiya-zaliv.html", "text": "Пети флот на САЩ е получил сигнал за бедствие от два танкера, за които се твърди, че са били нападнати в Оманския залив, предава  AFP . \r\n„Запознати сме с нападението на танкери в Оманския залив\", се казва в изявление американските военноморски сили, базирани в Бахрейн.  „Получихме два отделни сигнала за бедствие - в 6:12 часа местно време и втори в 7:00 часа. Корабите на американския флот са в района и оказват помощ\", става ясно още от изявлението.  Тереза Герова", "date": "2019.06.13", "title": "AFP: Американският флот е получил сигнал за бедствие от два кораба в Оманския залив"}
{"url": "http://www.focus-news.net/news/2019/06/13/2669427/vmro-predlaga-vavezhdane-na-nov-tip-lichen-dokument-koyto-da-dava-pravo-na-balgarite-v-chuzhbina-bez-balgarsko-grazhdanstvo-da-imat-po-lesen-dostap-do-balgariya.html", "text": "ВМРО предлага въвеждане на нов тип личен документ, който да дава право на българите в чужбина без българско гражданство да имат по-лесен достъп до България. Това каза народният представител от ВМРО Юлиан Ангелов на трибунка в парламента, предаде репортер на  Агенция „Фокус“ . \r\nАнгелов обясни, че ВМРО предлага промени в Закона за българските личните документи, които ще дадат възможност за облекчаване на процедурата за българите в чужбина, които нямат българско гражданство, да живеят, да учат и да работят в България. „Идеята на законопроекта е хората с български произход, които живеят зад граница, да имат по-лесен достъп до Родината Майка, защото в момента минават години, докато те получат българско гражданство. По подобие на Полша и Гърция ние предлагаме създаването на Карта „Българин“, за която ще имат право да кандидатстват българи, живеещи в чужбина, и в рамките на три месеца да я получат. С нея те ще могат трайно да пребивават на територията на България“, обясни Ангелов.  \r\nТой посочи, че картата ще представлява нов тип личен документ, който ще бъде със срок от 10 години и ще се издава от МВР или от българските консулски служби. Тя ще дава възможност за безвизово пътуване до България. От нея ще могат да се възползват всички хора с български произход, които не са осъждани и не застрашават националната сигурност на държавата. „Картата не дава същите възможности като гражданството – с нея българите няма да могат да гласуват например“, уточни Ангелов. Той обясни, че все още не е ясно колко души биха се възползвали от тази карта. \r\nЦветилена СИМЕОНОВА", "date": "2019.06.13", "title": "ВМРО предлага въвеждане на нов тип личен документ, който да дава право на българите в чужбина без българско гражданство да имат по-лесен достъп до България"}
{"url": "http://www.focus-news.net/news/2019/06/13/2669428/mvr-zasilen-trafik-na-gkpp-makaza-se-ochakva-v-kraya-na-sedmitsata-vav-vrazka-s-nachaloto-na-aktivniya-turisticheski-sezon.html", "text": "Във връзка с началото на активния туристически сезон се очаква значително увеличение на трафика през българо-гръцката граница в периода 14 - 16 юни. Това съобщиха от пресцентъра на  МВР . \r\nДанните от предходни години сочат, че най-завишена ще е интензивността на пътникопотока през ГКПП „Маказа\". Тъй като той е най-често използван от румънските граждани, очакванията са автомобилите там да се увеличат два пъти, а пътниците – три пъти, в сравнение с обичайния трафик.  \r\n„Гранична полиция\" е предприела мерки за осигуряване на достатъчен брой служители за своевременна обработка на преминаващите граждани, но инфраструктурата на пункта е ограничена. Освен това, в резултат от намаления брой гръцки полицейски служители вместо 4 трасета, работят 2 – по едно на изход и на вход. Очаква се образуване на колони от турски, румънски и български автомобили, основно на изход от страната.  \r\nОт Главна дирекция „Гранична полиция“ призовават да използват и другите гранични пунктове на българо-гръцката граница.", "date": "2019.06.13", "title": "МВР: Засилен трафик на ГКПП „Маказа\" се очаква в края на седмицата във връзка с началото на активния туристически сезон"}
{"url": "http://www.focus-news.net/news/2019/06/13/2669430/pernik-kmetat-vyara-tserovska-shte-dade-preskonferentsiya-vav-vrazka-s-predstoyashtiya-praznik-na-grada.html", "text": "Кметът Вяра Церовска ще даде пресконференция във връзка с предстоящия празник на града. Това съобщиха от пресцентъра на  Община Перник . Събитието ще се състои на 14 юни от 10.00 часа. Поводът е предстоящия празник на 26 юни - 90 години от обявяването на Перник за град.", "date": "2019.06.13", "title": "Перник: Кметът Вяра Церовска ще даде пресконференция във връзка с предстоящия празник на града"}
{"url": "http://www.focus-news.net/news/2019/06/13/2669425/kyustendil-politseyska-operatsiya-se-provezhda-v-ofis-na-edna-ot-kabelnite-televizii-v-grada.html", "text": "Полицейска операция се провежда в офис на една от кабелните телевизии в града, предаде репортер на  Радио \"Фокус\" . На място има екипи на \"Жандармерия\" и проверяващи лица.", "date": "2019.06.13", "title": "Кюстендил: Полицейска операция се провежда в офис на една от кабелните телевизии в града"}
{"url": "http://www.focus-news.net/news/2019/06/13/2669424/blagoevgrad-8-godishno-dete-s-kolelo-e-postradalo-pri-paten-intsident-na-ulitsa-svoboda-v-simitli.html", "text": "8-годишно дете с колело е пострадало при пътен инцидент на улица „Свобода“ в Симитли. Това съобщиха от  ОД МВР – Благоевград . Инцидентът е станал около 15.25 часа на 12 юни. При пътнотранспортното произшествие лек автомобил, управляван от 32-годишен мъж от Благоевград, движейки се по улица „Свобода“ не пропуска и блъска 8-годишен велосипедист. При инцидента момчето е пострадало с фрактура на дясната китка и охлузни рани в областта на двата крака и гърба. На водача на автомобила е направена проба с техническо средство за наличие на алкохол в издишания въздух, която е отчела отрицателен резултат.", "date": "2019.06.13", "title": "Благоевград: 8-годишно дете с колело е пострадало при пътен инцидент на улица „Свобода“ в Симитли"}
{"url": "http://www.focus-news.net/news/2019/06/13/2669429/plovdiv-motorist-e-blasnat-ot-lek-avtomobil-na-krastovishteto-na-bulevardite-peshtersko-shose-i-vasil-aprilov.html", "text": "Моторист е пострадал, след като е блъснат от лек автомобил на кръстовището на булевардите „Пещерско шосе“ и „Васил Априлов“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за произшествието е получен около 09.20 часа. По първоначални данни, лек автомобил „Форд“ предприел ляв завой и отнел предимството на мотор, чийто водач е откаран в болница. До изчакване на резултатите от прегледа, местопроизшествието е запазено и движението е затруднено. Няма данни за употреба на алкохол от двамата участници в катастрофата. \r\nТони МИХАЙЛОВ", "date": "2019.06.13", "title": "Пловдив: Моторист е блъснат от лек автомобил на кръстовището на булевардите „Пещерско шосе“ и „Васил Априлов“"}
{"url": "http://www.focus-news.net/news/2019/06/13/2669426/obshtinskite-savetnitsi-ot-bsp-lyava-balgariya-v-sos-nastoyavame-da-bade-proveden-nov-konkurs-za-proekt-za-obnovyavane-na-zona-4-zlatna-sofiya-ot-tsentralnata-gradska-chast.html", "text": "Настояваме да бъде проведен нов конкурс за проект за обновяване на Зона 4 „Златна София“ от централната градска част. Това се посочва в позиция на общинските съветници от БСП „Лява България“ в  Столичния общински съвет . \r\n„Ремонтите на знакови обекти в центъра на София, които Столична община извършва в последните над две години, предизвикваха системно масово недоволство и бурни протести от страна на гражданите заради скандално ниското качество на изпълнение и много спорната естетика на проектите. Кулминацията в серията от провали на управляващите Столична община, при упоритите им напъни да ремонтират, дойде в централна Зона 2, която включва ул. „Граф Игнатиев“ с прилежащите ѝ площади „Джузепе Гарибалди“, „П. Р. Славейков\" и „Патриарх Евтимий“, градината пред храма „Св. Седмочисленици“, както и части от улиците „Солунска“, „6-ти септември“, „Ген. Паренсов“ и „Цар Шишман“. Освен взрива от недоволство, който предизвика с поредицата от безумни решения, този проект напълно компрометира управляващите в София. Провалът в работата по този обект безвъзвратно загуби доверието на гражданите, че управляващите са способни да извършат качествен ремонт на знаково място в столицата“, заявяват общинските съветници.  \r\nТе настояват да бъде проведен нов конкурс за проект за обновяване на Зона 4 „Златна София“ от централната градска част, обхващаща пространството между ул. \"Георги С. Раковски\", ул. \"Московска\", пл. \"Васил Левски\", бул. \"Васил Левски\", бул. \"Цар Освободител\", пл. \"Народно събрание\", ул. \"6-ти септември\" и мисленото продължение на ул. \"Аксаков\" от ул. \"6-ти септември\" до ул. \"Георги С. Раковски\". В нея попадат едни от най-значимите символи на града - храм-паметник \"Св. Александър Невски\", площад \"Народно събрание\", паметникът \"Цар Освободител Александър II\", църквата \"Света София\", сградата на Синодалната палата, паметникът на Васил Левски, градината \"Св. Климент Охридски\", пространството между ул. \"Оборище\" и Централния военен клуб, както и площад \"Гина Кунчева\". \r\n„Настояваме конкурсът да бъде проведен без дискриминационни условия, за да може участниците в него да бъдат, колкото е възможно повече. По този начин ще бъде дадена възможност за получаване на максимален брой идеи и предложения. А след конкурса да бъде гарантирано провеждане на широко обществено обсъждане на спечелилата концепция с участието на възможно най-много граждани. Така ще бъде осигурен широк обществен консенсус и подкрепа за одобрения проект. Освен това ще бъде дадена възможност на софиянци да участват в контрола при изпълнението му. В случай, че не бъде постигнат широк обществен консенсус и подкрепа, настояваме на спечелилия конкурса участник да не бъде възлагано изработването на проекта“, се посочва още в позицията. \r\nСпоред общинските съветници от БСП към преустройството на подобни знакови пространства в центъра на града трябва да се подхожда много внимателно. При обсъждането на каквито и да било промени трябва да бъдат включвани максимален брой граждани, за да може одобреният проект да има подкрепата на възможно най-много софиянци. \"Само подобен стил на работа от страна на Столична община може да спаси всички нас, гражданите на София, от неприятните изненади, които ни бяха поднасяни с впечатляващо постоянство и честота по време на ремонта на знаковата улица \"Граф Игнатиев\". То не бяха \"перки на акули\", не бяха надгробни плочи, не бяха криви и неустойчиви на жегата плочки, а темата за градската естетика по-добре да не я подхващаме\", отбелязват още те.", "date": "2019.06.13", "title": "Общинските съветници от БСП „Лява България“ в СОС: Настояваме да бъде проведен нов конкурс за проект за обновяване на Зона 4 „Златна София“ от централната градска част"}
{"url": "http://www.focus-news.net/news/2019/06/13/2669411/plovdiv-mezhdunarodna-nauchna-konferentsiya-fizika-i-teologiya-vchera-i-dnes-shte-se-provede-v-plovdivskiya-universitet-paisiy-hilendarski.html", "text": "Международна научна конференция „Физика и теология – вчера и днес“ ще се проведе в Пловдив. Това съобщиха за  Радио „Фокус“ – Пловдив  организаторите от Пловдивския университет „Паисий Хилендарски“. Събитието ще се проведе в дните от 20 до 22 юни в сградата на Ректората на висшето учебно заведение. Форумът се провежда с финансовата подкрепа на Националния фонд за научни изследвания и Съюза на учените  в България – клон Пловдив. В работата на конференцията ще се включат водещи учени – физици, теолози, философи и хуманитаристи от България и университета Фрибург, Швейцария. Ще бъдат демонстрирани експерименти, илюстриращи вълново-корпускулярния дуализъм на светлината, ще бъде представена книгата „Нови шансове и предизвикателства за теологията, като следствие от резултати от изследвания по физика” на Барбара Ханелслебен. Предвидено е много време за дискусии и обсъждане на завладяващите теми за миналото и настоящето на човешкото разбиране на Бога, за възможните срещи и преплитания между точните науки и теологията. Ще се търси посоката към съвместни изследвания и преди всичко – към съотносимо мислене по поставените проблемни въпроси – като един от възможните пътища от „вчера и днес“ към едно по-добро „утре“. \r\nРаботните езици на конференцията са английски и български. Осигурен е превод. Входът е свободен.", "date": "2019.06.13", "title": "Пловдив: Международна научна конференция „Физика и теология – вчера и днес“ ще се проведе в Пловдивския университет „Паисий Хилендарски“"}
{"url": "http://www.focus-news.net/news/2019/06/13/2669432/v-sofiyskiya-rayonen-sad-shte-se-provede-konferentsiya-za-obrazovatelnata-programa-sadebnata-vlast-informiran-izbor-i-grazhdansko-doverie-otvoreni-sadilishta-i-prokuraturi.html", "text": "На 14 юни 2019 г. от 10.00 часа в зала „Justitiq“ в сградата на Софийския районен съд на бул. „Ген. Скобелев“ 23 ще се проведе първа Национална конференция „Предизвикателства и перспективи пред образователната програма „Съдебната власт – информиран избор и гражданско доверие. Отворени съдилища и прокуратури“. Това съобщиха от пресцентъра на  Висшия съдебен съвет . Участие във форума ще вземат членове на ВСС, магистрати и съдебни служители – лектори и наставници по Програмата, представители на МОН и на РУО-тата в страната, директори, учители и ученици от училища, работещи по Програмата. Сред официалните гости са Таня Михайлова – заместник–министър на образованието и науката, представители на УНИЦУФ, на Държавната агенция за закрила на детето, Пламен Йоцов – член на КОНПИ и други. Целта на форума е да се споделят добри практики и се набележат перспективи за развитие на Образователната програма.", "date": "2019.06.13", "title": "В Софийския районен съд ще се проведе конференция за образователната програма „Съдебната власт – информиран избор и гражданско доверие. Отворени съдилища и прокуратури“"}
{"url": "http://www.focus-news.net/news/2019/06/13/2669431/veliko-tarnovo-studenti-ot-stopanskata-akademiya-v-svishtov-specheliha-prizovi-mesta-v-natsionalniya-konkurs-mlad-ikonomist-2019.html", "text": "Четирима студенти от Стопанска академия „Димитър А. Ценов” завоюваха призови места и награди в националния конкурс „Млад икономист” 2019, който се организира от Съюза на икономистите в България (СИБ). Това съобщиха от пресцентъра на  Стопанската академия в Свищов . Ежегодният конкурс се провежда под наслов „Гласът на младите за силна икономика” с цел стимулиране ангажираността на младите хора в България за актуална оценка, осмисляне и търсене на полезни решения по актуални проблеми. Темата на тазгодишното, 15-о издание на конкурса бе „Човешкият капитал и благоденствието на България”. Председател на организационния комитет на конкурса и на националното жури бе проф. д-р ик. н. Нено Павлов, зам.-председател на УС на СИБ и ректор на СА „Д. А. Ценов” (1999 до 2007 г.) \r\nОфициалната церемония по връчване на наградите се състоя в сградата на Федерацията на научно-техническите съюзи – София, в Деня на икономиста – 11 юни. По традиция, награди бяха връчени в категориите „Ученици”, „Студенти”, „Докторанти”, „Млади специалисти и предприемачи до 35 години”. Сред гостите на церемонията бяха Ева Поведано – търговски представител на Испания в България, ректорът на Стопанска академия – доц. д-р Иван Марчевски, зам.-ректори, декани, ръководители на катедри, преподаватели и учители от висши и средни училища, чиито възпитаници получиха награди, мениджъри и представители на организации и компании, осигурили специални награди за конкурса. В приветствието си към участниците, проф. Нено Павлов подчерта, че в аналитичността и критичността на техните разработки по проблемите на човешкия капитал, се откриват знания, съждения, визия и потенциал за бъдещото развитие на българската икономика и социалното благосъстояние.   \r\nСтопанска академия бе откроена сред най-добре представилите се участници в тазгодишното издание на националния конкурс. Всяка година свищовски студенти са сред призьорите, но в „Млад икономист” 2019 г. бяха награди най-голям брой участници от Стопанска академия – четирима студенти и един бивш възпитаник на свищовската Алма матер. В категория „Студенти”, Първа специална награда (на Асоциацията на индустриалния капитал в България) получи Юсуф Насуф – 4 курс, специалност „Счетоводство и контрол”. В същата категория, Трета специална награда (на Холдинг „Стара планина” – София) получи Петя Маркова – 3 к., спец. „Финанси”. В категория „Докторанти” националното жури класира на първо място Борислав Боев – докторант към катедра „Индустриален бизнес и предприемачество”. Придобилата вече ОНС „доктор” в същата катедра на свищовското висше училище Марияна Любенова, която работи в Столична дирекция на вътрешните работи, завоюва също първо място в категория „Млади специалисти и предприемачи до 35 години”. С номинационна грамота за успешно представяне в конкурса „Млад икономист” 2019 бе отличена Нели Начева – 4 к., спец. „Счетоводство и контрол”.     \r\nСпециална награда за конкурса традиционно осигури и Фондация „Проф. д-р Минко Русенов” (учредена от преподаватели към катедра „Финанси и кредит” при СА „Д. А. Ценов”). Наградата, присъдена в категория „Ученици” на възпитаници на НПГ „Д. Талев” – Гоце Делчев,  връчи ректорът на Стопанска академия. По повод 15-ото издание на националния конкурс, доц. Марчевски връчи на председателя на СИБ – проф. д-р Татяна Хубенова, почетния знак на свищовското висше училище. Ректорът благодари на организаторите на конкурса за това, че години наред подклаждат огъня и ентусиазма на много будни млади хора в България, които са избрали икономическото образование. „Това са хората, които ще продължат да създават българската икономическа наука и ще правят така, че България да продължи да се развива и да има по-добро бъдеще”, каза още доц. Марчевски.  \r\nПриветствие към победителите в конкурса поднесе и проф. Хубенова. По думите ѝ наградените разработки са доказателство, че младите хора в България проявяват дълбоко осъзнато разбиране за ролята на човешкия фактор в съвременното развитие на България като модерна европейска икономика. Проф. Хубенова честити празника на икономистите и от името на почетния председател на СИБ, проф. д-р Делчо Порязов – ректор на Стопанска академия (1972-1975) и почетен гражданин на Свищов.", "date": "2019.06.13", "title": "Велико Търново: Студенти от Стопанската академия в Свищов спечелиха призови места в националния конкурс „Млад икономист” 2019"}
{"url": "http://www.focus-news.net/news/2019/06/13/2669436/olya-toteva-biolog-prez-poslednite-godini-se-uvelichava-populatsiyata-na-komari-v-oblast-smolyan.html", "text": "През последните години се увеличава популацията на комари в област Смолян. Това каза за  Радио „Фокус“ – Смолян  Оля Тотева, биолог и управител на Дезинфекциозна станция – Смолян. По думите ѝ в продължение на една - две години има все повече комари в региона. „Досега винаги в планината е имало комари, но те не са от тези, които насят зарази. От тази година Институтът по заразни и паразитни болести издаде заповед на всички Регионални здравни инспекции да изпратят до всички общини в страната препоръки за извършване на обработка за комари. Причината за това е, че в България вече има и ивичест комар, който е носител на коренно различни и непознати трески като египетската треска“, посочи Тотева. \r\nТя обясни, че са направили обработка срещу комари в общините Смолян, Златоград, Мадан, Рудозем, където има специален биотоп на комарите и там от години се извършва обработка през лятото. „Досега тук не е извършвано масово пръскане, с изключение на Рудозем. Това е ново нещо за общините, които сами трябва да намерят начина за осъществяване на обработката. Има различни биотопи и обработката за комари е по-сложна за изпълнение. Стремим се да хванем още ларвите, преди да се излюпят насекомите. Борбата с комари се съсредоточава около водни басейни и реки, небързо течащи, блата и изостанали водни обекти, незавършени строежи“, посочи Тотева.  \r\nТя отбеляза, че развъдник за комари може да бъде всеки съд, в който се съхранява вода. „Ако имате двор и там има варел, в който да събирате вода, като стане топло той ще е развъдник на комари. Старите гуми, които се съхраняват на различни места, в ъглите им е чудесно място за развитие на комари. Забравен буркан с вода също може да е развъдник на комари“, допълни Тотева. Тя подчерта, че в района на Смолян не се извършва опушване за комари, като в момента се извършва ларвицидна обработка. От следващата година самите общини ще предприемат мерки и ще знаят какво точно да се прави за предпазване от комари. „Изискването за обработка срещу комари във всички общини е нещо ново, което ще се прави. На места тази обработка се извършва едновременно с тази срещу кърлежи\", каза още Оля Тотева. \r\nНели ГЕРГЬОВСКА", "date": "2019.06.13", "title": "Оля Тотева, биолог: През последните години се увеличава популацията на комари в област Смолян"}
{"url": "http://www.focus-news.net/news/2019/06/13/2669434/ivo-iliev-sporten-klub-po-triatlon-borislav-dokov-v-pleven-shte-se-provede-natsionalen-turnir-po-duatlon-na-16-yuni.html", "text": "Градът ще е домакин на национален турнир по дуатлон. Това каза за   Радио „Фокус“ . ,,На 16 юни в 10.00 часа в парк „Кайлъка” ще започне Национален турнир по дуатлон „Купа Плевен”. Организатори на събитието сме ние от Спортен клуб по триатлон „Борислав Доков”, Община Плевен и Българска федерация по триатлон. Участниците в турнира ще са над 150 от всички възрасти”, каза Иво Илиев. ,,Възможно е участие на любители с предварително записване на електронна поща: btfederation@gmail.com с краен срок до 14 юни”, каза още Иво Илиев.  \r\nВиолета КРЪСТЕВА", "date": "2019.06.13", "title": "Иво Илиев, Спортен клуб по триатлон „Борислав Доков”: В Плевен ще се проведе национален турнир по дуатлон на 16 юни"}
{"url": "http://www.focus-news.net/news/2019/06/13/2669435/blagoevgrad-kmetat-d-r-atanas-kambitov-shte-dade-traditsionen-kurban-za-zdrave-i-blagodenstvie-na-zhitelite-i-gostite-na-grada-na-17-yuni.html", "text": "Кметът на Общината д-р Атанас Камбитов ще даде традиционен курбан за здраве и благоденствие на жителите и гостите на града. Събитието  ще се проведе на 17 юни от 12.30 часа в мемориалния комплекс „Памет и Вяра“. Това съобщиха от пресцентъра на  Община Благоевград . Всички желаещи могат да се включат в курбана, а с цел удобство Общината организира и безплатен транспорт. Първите автобуси ще тръгнат в 10.00 часа от спирката на Младежкия дом и ще продължат да извозват до 12.00 часа. \r\nВ следобедните часове, автобуси ще има и в обратна посока от 14.30 часа.  \r\nКурбанът за здраве се прави за поредна година от кмета д-р Атанас Камбитов.", "date": "2019.06.13", "title": "Благоевград: Кметът д-р Атанас Камбитов ще даде традиционен курбан за здраве и благоденствие на жителите и гостите на града на 17 юни"}
{"url": "http://www.focus-news.net/news/2019/06/13/2669437/zhivko-dishkov-bchk-pazardzhik-izvarshvat-se-postoyanni-proverki-na-ohranyaemite-i-neohranyaemite-vodni-obekti-v-oblastta.html", "text": "Със започването на летния сезон и горещините ние активираме дейности по превенция на водния травматизъм в област Пазарджик. Това съобщи за  Радио „Фокус“ – Пазарджик  Живко Дишков, председател на БЧК - Пазарджик. По думите му е сформирана комисия на областно ниво, която обикаля и проверява всички неохраняеми водоеми в областта дали са обезопасени и дали има поставени необходимите указателни табели. „Всяка община има своя местна комисия, която прави обходи и при необходимост обезопасява водните площи. Имаме наблюдения, че всички служби по места работят много добре. В момента от БЧК правим обходи и по охраняемите водни обекти. Минахме вече през Стрелча, Панагюрище, Велинград, Белово и Брацигово  и не сме констатирали сериозни нарушения. Навсякъде има зачислен воден спасител“, уточни Дишков. Той добави, че БЧК има като дейност и обучението и подготовката на водните спасители. \r\nАлбена ЖИЛЕКОВА", "date": "2019.06.13", "title": "Живко Дишков, БЧК - Пазарджик: Извършват се постоянни проверки на охраняемите и неохраняемите водни обекти в областта"}
{"url": "http://www.focus-news.net/news/2019/06/13/2669438/plazhove-bez-osiguren-pat-za-obshtestveno-polzvane-shte-mozhe-da-se-otdavat-pod-naem-ili-da-se-vazlagat-na-kontsesiya.html", "text": "Парламентът прие окончателни промени в Закона за устройството на Черноморското крайбрежие, предаде репортер на  Агенция „Фокус“ . Промените предвиждат да има възможност да се възлагат на концесия или да се отдават под наем морски плажове, които граничат със защитените територии и до тях не е осигурен достъп чрез отворен за обществено ползване път. Както и морски плажове, независимо от местоположението им, за които няма възможност за енергоснабдяване и водоснабдяване, както и за отвеждане или съхранение на отпадъчните води.  \r\nПредложение за промени беше направено от лидерa на НФСБ Валери Симеонов и депутати от партията, които предложиха отдаването на тези плажове а концесия и под наем да се забрани. Предложението на НФСБ беше отхвърлено от депутатите. \r\nЦветилена СИМЕОНОВА", "date": "2019.06.13", "title": "Плажове без осигурен път за обществено ползване ще може да се отдават под наем или да се възлагат на концесия"}
{"url": "http://www.focus-news.net/news/2019/06/13/2669433/valeri-simeonov-nfsb-do-vsichki-plazhove-tryabva-da-ima-pat-za-obshtestveno-polzvane.html", "text": "До всички плажове трябва да има път за обществено ползване. Това каза лидерът на НФСБ Валери Симеонов по време на дебатите за промени в Закона за устройството на Черноморското крайбрежие, предаде репортер на  Агенция „Фокус“ . „Смисълът на предложението ни е на всеки плаж да има достъп до превозни средства до него. До всеки плаж да има пътен достъп - може да е черен път, може да е чакъл. Но в случаите, в които няма пътна връзка, когато има удавяне или инфаркт, линейката не може да стигне до плажа. А това е крайно необходимо. Или ако в заведение на плаж възникне пожар, пожарната не може да отиде. Ако имаме сбиване, полицията също не може да отиде до там. А понякога минутите решават въпроса за смъртта и живота на хората. Така че път до всеки плаж трябва да има“, заяви Симеонов. \r\nТой посочи, че друга причина за предложението е, че тези плажове се взимат от концесионери, за да се слагат някакви обекти, от които да се печели. „Но тези заведения например генерират боклуци. Как те могат да се извозят? По никакъв начин. Т.е. когато няма път до плажа, той е обречен на необслужване, зариване с боклуци и на риск от смърт. Това са аргументите да направим това предложение“, обясни Симеонов. Той уточни, че тези плажове, граничещи със защитени територии и няма път до тях, са десетина и всичките са на юг от Царево. \r\nЦветилена СИМЕОНОВА", "date": "2019.06.13", "title": "Валери Симеонов, НФСБ: До всички плажове трябва да има път за обществено ползване"}
{"url": "http://www.focus-news.net/news/2019/06/13/2669442/vidin-nivoto-na-reka-dunav-v-rayona-na-grada-se-e-ponizhilo-s-31-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 25 см и водният стоеж е 633 см, съобщиха от местната  Хидрометеорологична станция . Нивото на реката край Видин е 689 см, регистрирано е понижение от 31 см. Край Лом през последното денонощие понижението в нивото на реката е 31 см и водният стоеж е 725 см. Нивото на реката край Оряхово е 609 см, там е регистрирано понижение за последното денонощие от 28 см. Температурата на водата край Ново село е 20 градуса, край Оряхово е 20.9 градуса.", "date": "2019.06.13", "title": "Видин: Нивото на река Дунав в района на града се е понижило с 31 см за последното денонощие"}
{"url": "http://www.focus-news.net/news/2019/06/13/2669440/targovishte-vremenno-dvizhenie-po-pat-ii-48-omurtag-kotel-v-rayona-na-s-zelena-morava-e-ogranicheno-v-dvete-posoki-poradi-obarnat-tir.html", "text": "Временно движение по път II-48 Омуртаг - Котел в района на с. Зелена Морава е ограничено в двете посоки поради обърнат ТИР. Това съобщиха от пресцентъра на  Агенция „Пътна инфраструктура“ . Шофьорите изчакват на място. Трафикът се регулира от „Пътна полиция\".", "date": "2019.06.13", "title": "Търговище: Временно движение по път II-48 Омуртаг - Котел в района на с. Зелена Морава е ограничено в двете посоки поради обърнат ТИР"}
{"url": "http://www.focus-news.net/news/2019/06/13/2669441/georgi-ikonomov-kmet-na-obshtina-bansko-patnata-markirovka-v-grada-e-osvezhena-na-mesta-nay-veche-peshehodnite-pateki.html", "text": "Пътната маркировка в града е освежена на места, най-вече пешеходните пътеки. Това каза за  Радио „Фокус“ - Пирин  кметът на Община Банско Георги Икономов. Той обясни, че това не е направено там, където предстоят основни ремонти на цели улици, тъй като е безсмислено. По думите му има 4 големи улици, за които е подписан договор с Програмата за развитие на селските райони и там е безсмислено да се освежава маркировката при положение, че до месец ще бъде разкопано всичко. Икономов посочи, че след като се извърши цялостният ремонт, ще бъде оправена и пътната маркировка.  \r\nТой отбеляза, че гражданите винаги са се обръщали към Общината за проблемни участъци в пътната мрежа. „Имаме винаги писма, жалби и сигнали, с които ни казват да оправим определен участък от дадена улица или уличното осветление, тротоари, шахти и т.н. Ние реагираме по възможно най-бързия начин, когато можем, но искам да кажа, че това е свързано и с обществените поръчки, които всички общини трябва да провеждаме. Ние просто сме ограничени със закона и сроковете, които той ни налага. За съжаление нещата не стават много бързо“, каза още Георги Икономов. \r\nНатали СТЕФАНОВА", "date": "2019.06.13", "title": "Георги Икономов, кмет на Община Банско: Пътната маркировка в града е освежена на места, най-вече пешеходните пътеки"}
{"url": "http://www.focus-news.net/news/2019/06/13/2669439/ivaylo-dimitrov-voden-spasitel-vlizaneto-v-neohranyaemi-vodni-obekti-mozhe-da-bade-opasno.html", "text": "Влизането в неохраняеми водни обекти може да бъде опасно. Това каза за  Радио „Фокус“ – Пирин  водният спасител Ивайло Димитров. По думите му от първостепенно значение е при посещаването на такива басейни, било то реки, язовири или морски плажове, да се запознаем с конкретната обстановка. Според Димитров същото важи и за водните обекти, които са охраняеми – преди да ги посетим трябва да се информираме за конкретната водна ситуация, която има в деня, който сме си избрали за посещение. „Трябва хората да познават какво е дъното на съответния воден басейн, да не скачат там, където не знаят колко е дълбоко и да не влизат много навътре, особено, когато не знаят какво се крие под повърхността на водата“, каза още Димитров. Той добави, че друго основно правило при посещението на водни обекти е да не се влиза в тях след консумация на твърде много храна и алкохолни напитки. Според водния спасител трябва да регулираме и температурата на тялото си, за да не се получи ситуация, при която тя е твърде висока, а на водата - твърде ниска. „В един момент разликата в температурите може да се окаже много опасна, защото би могло да се стигне до крампиращо влияние върху мускулатурата“, уточни Димитров. Той посочи, че неспазването на всички тези правила най-често става предпоставка за получаването на травми или възникването на тежки инциденти във водните басейни. \r\nЛивия НИНОВА", "date": "2019.06.13", "title": "Ивайло Димитров, воден спасител: Влизането в неохраняеми водни обекти може да бъде опасно"}
{"url": "http://www.focus-news.net/news/2019/06/13/2669422/smolyan-obshtina-zlatograd-obyavi-den-na-traur-v-pamet-na-zaginalite-pri-tezhkata-katastrofa-trima-mazhe-ot-selo-dolen.html", "text": "Община Златоград обяви ден на траур в памет на загиналите при тежката катастрофа трима мъже от село Долен. Това съобщиха от  Община Златоград . Със заповед № 222 от 13 юни 2019 г., по повод внезапната и нелепа смърт на трима жители на село Долен, кметът на Община Златоград обяви Ден на траур в Общината. Националният флаг пред всички административни сгради е свален наполовина на носещите тела. Отменени са всички увеселителни мероприятия. \r\n\"Травмата е жестока! Изказваме своите най-искрени съболезнования на близките на загиналите при нелепия инцидент, за безвъзвратната загуба на човешки живот. \r\nВодачи на МПС, бъдете внимателни и разумни на пътя, на улицата, където и да сте\", призовават от община Златоград.", "date": "2019.06.13", "title": "Смолян: Община Златоград обяви ден на траур, в памет на загиналите при тежката катастрофа трима мъже от село Долен"}
{"url": "http://www.focus-news.net/news/2019/06/13/2669449/atanas-shopov-pp-abv-nikoga-ne-sam-prisvoyaval-obshtinski-imot-v-selo-yunatsite-kakto-se-tvardi-v-publikatsiya-v-mestna-mediya.html", "text": "Общинският съветник от ПП АБВ – Пазарджик Атанас Шопов отрече да е присвоявал общински имот в землището на село Юнаците и да е разширявал граници му по незаконен начин. Това стана ясно по време на пресконференция, свикана от общинските съветници от АБВ Атанас Шопов и Ангел Минков, предаде репортер на  Радио „Фокус“ – Пазарджик . Причината за публичното му обяснение е читателски сигнал, публикуван на сайта на местна медия, в който се твърди, че той е присвоил незаконно общински имот имот. „Този имот никога не е бил моя собственост, не живея там и не съм извършвал никакви строителни дейности в него. Няма да се подам на натиск от платени публикации, които целят да уронят авторитета ми. За 3 години и половина откакто съм в общинския съвет в Пазарджик не съм злоупотребил с 1 лв. И аз, и моят колега общинският съветник Ангел Минчев се запазихме и не влязохме в никакви икономически схеми и устояхме да не станем част от пагубното управление на община Пазарджик“, уточни Шопов. Той допълни, че въпросният имот е собственост на неговият дядо, а не е общинска собственост. \r\nАлбена ЖИЛЕКОВА", "date": "2019.06.13", "title": "Атанас Шопов, ПП АБВ: Никога не съм присвоявал общински имот в село Юнаците, както се твърди в публикация в местна медия"}
{"url": "http://www.focus-news.net/news/2019/06/13/2669446/plovdiv-shest-sela-ot-oblastta-sa-s-narusheno-vodopodavane-zaradi-avarii.html", "text": "Шест села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода за неопределен период от време са населените места Отец Паисиево, Сърнегор и Сухозем, до 16.30 часа – село Костиево, до 16.00 часа – село Васил Левски, а до 15.00 часа – село Браниполе. \r\nЗаради аварии до 17.00 часа днес ще е нарушено водоподаването в района на ул. „Васил Караиванов“ в град Карлово, също в района на улиците „Хъшовска“ и „Кемера“ в град Пловдив. \r\nТони МИХАЙЛОВ", "date": "2019.06.13", "title": "Пловдив: Шест села от областта са с нарушено водоподаване заради аварии"}
{"url": "http://www.focus-news.net/news/2019/06/13/2669445/sliven-okrazhnata-prokuratura-zadarzha-do-72-chasa-mazha-prostrelyat-zhitel-na-selo-kamenovo.html", "text": "Окръжна прокуратура – Сливен задържа за срок до 72 часа Стефан К. Това съобщиха от пресцентъра на  Окръжната прокуратура . Той е обвинен за това, че на 11 юни 2019 г. в село Каменово, общ. Нова Загора, направил опит умишлено да умъртви мъж, като деянието е извършено с огнестрелно оръжие (ловна пушка) и е останало недовършено по независещи от волята на дееца причини. \r\nПредстои Окръжна прокуратура – Сливен да внесе в съда искане за налагане на мярка за неотклонение „задържане под стража“ спрямо обвиняемия.", "date": "2019.06.13", "title": "Сливен: Окръжната прокуратура задържа до 72 часа мъжа, прострелят жител на село Каменово"}
{"url": "http://www.focus-news.net/news/2019/06/13/2669443/sliven-rayonniyat-sad-zadarzha-pod-strazha-mazh-obvinen-v-svodnichestvo.html", "text": "По искане на Районна прокуратура – Сливен, съдът задържа под стража Стоян П., който е обвинен за това, че в периода от месец април 2018 г. до месец май 2019 г. набирал 27-годишна жена, като целял тя да бъде използвана за развратни действия. Това съобщиха от пресцентъра на  Районна прокуратура – Сливен . Според прокурора налице е обосновано предположение за това, че Стоян П. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. Съдът прие мотивите на прокурора и задържа под стража Стоян П. \r\nОпределението на Районен съд – Сливен може да бъде обжалвано пред Окръжния съд в града.", "date": "2019.06.13", "title": "Сливен: Районният съд задържа под стража мъж, обвинен в сводничество"}
{"url": "http://www.focus-news.net/news/2019/06/13/2669444/plovdiv-apelativniyat-sad-izmeni-myarkata-za-neotklonenie-ot-zadarzhane-pod-strazha-v-parichna-garantsiya-na-50-godishen-mazh-obvinen-za-iztochvane-na-sredstva-ot-evropeyski-fondove.html", "text": "Апелативният съд измени мярката за неотклонение от „задържане под стража“ в „парична гаранция“ на 50-годишен мъж, обвинен за източване на средства от европейски фондове. Това съобщиха от пресцентъра на  Съда . Апелативният съд измени мярката на мъжа от „задържане под стража“ в „парична гаранция“ от 3 000 лева, като отмени като необосновано определението на Окръжен съд – Пловдив. С. В. ще излезе на свобода, след като внесе сумата. \r\nТой и съпругата му, която е с мярка “домашен арест“, са обвинени в извършване на две престъпления в съучастие, а именно, че от 12 октомври 2017 г. до 14 януари 2019 г. при условията на продължавано деяние са реализирали измама със средства от европейски фондове, както  и пране на пари.  \r\nАпелативните магистрати приеха, че от доказателствата по делото може да се направи обосновано предположение, че С. В. е автор на престъпленията, за които са обвинен, които са извършени  съучастие.  \r\nСъдиите преценяват, че не съществува риск обвиняемия да се укрие и да извърши престъпление, тъй като няма криминални прояви, има семейство и деца, за които трябва да се грижи като работи, за да ги издържа. \r\nС. В. и съпругата му И. В. са обвинени, че са предоставили неверни сведения пред Бюрата по труда в Пловдив, Раковски, Велинград, Котел, Сливен, Харманли и Свиленград и на Агенцията по заетостта - гр.София, за да получат средства от фондове, принадлежащи на Европейския съюз и предоставени от Европейския съюз на българската държава по проекти „Работа“ и „Обучение и заетост“, съфинансирани от Европейския социален фонд на Европейския съюз, чрез оперативна програма „Развитие на човешките ресурси 2014-2020“, като по този начин са получили средства в размер на 93 905 лева по тези проекти. За това деяние Наказателният кодекс  предвижда от 2 до 8 години лишаване от свобода. \r\nЗа същия период, С. В. и съпругата му са обвинени, че са извършили повече от два пъти финансови операции с имущество - пари в общ размер на 93 905 лева, като са ги изтеглили от банкомати със 101 банкови карти, които са  на лица, които по документи, са били на работа в техни фирми. За пране на пари наказанието е лишаване от свобода от 5 до 15 години и глоба от 10 000 до 30 000 лева. \r\nРешението на Апелативния съд е окончателно.", "date": "2019.06.13", "title": "Пловдив: Апелативният съд измени мярката за неотклонение от „задържане под стража“ в „парична гаранция“ на 50-годишен мъж, обвинен за източване на средства от европейски фондове"}
{"url": "http://www.focus-news.net/news/2019/06/13/2669447/targovishte-vazstanoveno-e-dvizhenieto-po-pat-48-omurtag-kotel-v-rayona-na-s-zelena-morava.html", "text": "Възстановено е движението по път II-48 Омуртаг - Котел в района на с. Зелена Морава. Това съобщиха от пресцентъра на  Агенция „Пътна инфраструктура“ .", "date": "2019.06.13", "title": "Търговище: Възстановено е движението по път II-48 Омуртаг - Котел в района на с. Зелена Морава"}
{"url": "http://www.focus-news.net/news/2019/06/13/2669452/burgas-spokoyno-se-osashtestvyava-preminavaneto-prez-gkpp-malko-tarnovo.html", "text": "Спокойно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на вход и изход, преминаването се осъществява без забавяне. \r\nМария ПОПЧЕВА", "date": "2019.06.13", "title": "Бургас: Спокойно се осъществява преминаването през ГКПП „Малко Търново“"}
{"url": "http://www.focus-news.net/news/2019/06/13/2669454/varna-51-godishna-zhena-e-postradala-pri-pozhar-v-apartament-na-ul-silistra.html", "text": "51-годишна жена е пострадала при пожар в апартамент на ул. „Силистра“. Това съобщиха от  ОДМВР – Варна . Сигналът за инцидента е подаден около 09.15 часа на 12 юни. Предполагаемата причина за инцидента е неправилно използване на нагревателни уреди в кухнята на апартамента. При пожара е пострадала 51-годишна жена, живееща на адреса, която е вдишала дим. Няма опасност за живота ѝ. Унищожени са електрически уреди, домашно имущество, опушени са 30 кв. м стени.", "date": "2019.06.13", "title": "Варна: 51-годишна жена е пострадала при пожар в апартамент на ул. „Силистра“"}
{"url": "http://www.focus-news.net/news/2019/06/13/2669451/sofiya-shest-dushi-sa-zadarzhani-pri-spetsializirana-politseyska-operatsiya-na-teritoriyata-na-obshtina-botevgrad.html", "text": "Шест души са задържани при специализирана полицейска операция на територията на община Ботевград. Това съобщиха от  ОДМВР - София . Полицейската операция е проведена на 12 юни между 12.00 и 20.00 часа на територията на община Ботевград. Тя е насочена към противодействие на престъпността, опазване на обществения ред и осигуряване на безопасността на движението и е с участието на служители от криминална, охранителна, икономическа и пътна полиция към ОДМВР - София, колегите им от районното управление в града, служители на Дирекция „Жандармерия“ и представители на НАП и БАБХ.  \r\nВ хода на полицейските действия са проверени общо 248 души и 195 моторни превозни средства. За констатирани различни нарушения са съставени общо 81 акта, от които 63 по Закона за движение по пътищата и 14 по Закона за българските лични документи. Съставените фишове са 35. Издирено е едно лице, обявено за общодържавно издирване. Задържани са шестима души. На осем граждани са съставени предупредителни протоколи.  \r\nОколо 14.25 часа в с. Литаково е установен и задържан 33-годишен водач на лек автомобил „Фиат Пунто“, шофирал без съответното СУМПС в едногодишния срок от наказването му по административен ред за същото деяние. Срещу нарушителя е образувано бързо производство.  \r\nВ с. Скравена, икономически полицаи от областната дирекция инспектирали магазин за хранителни стоки. В намиращо се в непосредствена близост до обекта помещение са открити и иззети 220 къса цигари без акцизен бандерол. Регистрирана е преписка по случая.  \r\nПри съвместните проверки, извършени съвместно с представители на НАП, във връзка с констатирани редица нарушения по фискалната дисциплина /разлика в касовата наличност, липса на касова книга и др./ от данъчните инспектори са запечатани три обекта- два магазина за хранителни стоки и бистро в Ботевград.  \r\nНередности са открити и при проверка, извършена съвместно с инспекторите от БАБХ. От заведение за бързо хранене в града е иззето месо без документи за произход. Съставен е акт.", "date": "2019.06.13", "title": "София: Шест души са задържани при специализирана полицейска операция на територията на община Ботевград"}
{"url": "http://www.focus-news.net/news/2019/06/13/2669450/inzh-ivan-ivanov-inspektsiya-po-truda-varna-kam-momenta-sme-poluchi-okolo-430-zayavleniya-za-naemane-na-nepalnoletni-prez-letniya-sezon.html", "text": "Към момента сме получи около 430 заявления за наемане на непълнолетни през летния сезон. Това каза в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. По думите му това число се променя ежедневно, тъй като всеки ден в Инспекцията постъпват между 20 и 30 заявления. Инж. Иванов съобщи, че от началото на 2019 г. са констатирани 2 нарушения при наемането на работа на лица под 18 години. „Това е грубо нарушение. Съгласно българското законодателство то е криминализирано деяние и подлежи на съдебен контрол, тъй като там вече представлява наказателно преследване от прокуратурата, спрямо виновните лица“, посочи директорът на звеното. Инж. Иванов съобщи, че случаите са установени през месеците март и април, а лицата са работели в сферата на услугите. Той добави, че от Инспекцията са обработили и един сигнал от граждани за непълнолетен работник, нает без разрешение от Инспекцията по труда. „Но той не беше от непълнолетен работник, а по-скоро така както го установихме от конкуренция, за да извършим проверка на даден търговски обект, където работи непълнолетен работник. Не се потвърди този сигнал, което е радващото за нас“, заяви инж. Иванов. По думите му по-активни при подаването на сигнали са родителите, които са по-добре запознати с трудовото законодателство от своите деца. „Все пак децата още се сблъскват тепърва с трудовото законодателство. Това им е първо работно място и малко по-неориентирани са, когато трябва да бъдат предприети някакви действия. Затова родителите са доста по-добре запознати, сигнализират ни и се предприемат необходимите действия“, каза още инж. Иванов. Той припомни, че гражданите могат да подават сигнали в дирекция „Инспекция по труда“, която се намира на ул. „Христо Самсаров“ 2А във Варна. Това може да стане и на интернет страницата на Изпълнителна агенция „Главна инспекция по труда“, както и по електронен път. \r\nБояна АТАНАСОВА", "date": "2019.06.13", "title": "Инж. Иван Иванов, Инспекция по труда – Варна: Към момента сме получи около 430 заявления за наемане на непълнолетни през летния сезон"}
{"url": "http://www.focus-news.net/news/2019/06/13/2669456/rezultatite-ot-vnedryavaneto-na-sistemata-za-elektronno-nablyudenie-na-pravonarushiteli-shte-badat-predstaveni-na-preskonferentsiya-na-14-yuni.html", "text": "Министерството на правосъдието в партньорство с Главна дирекция „Изпълнение на наказанията“ е бенефициент по проекта „Модернизиране на пенитенциарната система в България“, финансиран по Оперативна програма „Добро управление“ 2014 - 2020 г., съфинансирана от Европейския съюз чрез Европейския социален фонд. Това съобщиха от пресцентъра на  Министерството на правосъдието . Проектът включва внедряване на система за електронно наблюдение на правонарушители и разработване на Стратегия за развитието на пенитенциарната система в България за периода до 2025 г. \r\nНа 14 юни 2019 г. от 11.00 часа в Националния пресклуб на БТА на бул. “Цариградско шосе” 49 ще се проведе заключителна пресконференция, на която ще бъдат представени резултатите по проекта и по-конкретно изпълнените дейностите по внедряване на Системата за електронно наблюдение на правонарушители (електронни гривни с GPS и радиочестотен контрол). \r\nВ пресконференцията ще участват заместник-министърът на правосъдието проф. Николай Проданов, главният директор на Главна дирекция „Изпълнение на наказанията“ гл. комисар Васил Миладинов, представители на фирмата-изпълнител, която по договор има задължения за доставка, инсталиране, внедряване и гаранционна поддръжка на системата.", "date": "2019.06.13", "title": "Резултатите от внедряването на Системата за електронно наблюдение на правонарушители ще бъдат представени на пресконференция на 14 юни"}
{"url": "http://www.focus-news.net/news/2019/06/13/2669448/shumen-51-godishen-mazh-e-postradal-pri-katastrofa-mezhdu-lek-avtomobil-i-motoped-na-ul-tsar-osvoboditel.html", "text": "51-годишен мъж е пострадал при катастрофа между лек автомобил и мотопед на ул. „Цар Освободител“. Това съобщиха от  ОДМВР - Шумен . Инцидентът е станал малко преди 17.00 часа на 12 юни. Това съобщиха от  ОДМВР - Шумен . На ул. „Цар Освободител“ водач на лек автомобил Рено „Канго“ с шуменска регистрация при маневра движение назад удря мотопед, управляван от 51-годишен мъж. Пострадалият е откаран в МБАЛ - Шумен. След преглед е установена фрактура на долна челюст и ключица. Водачът на автомобила с инициали М.Ю. на 49 г. от Шумен е правоспособен. Образувано е досъдебно производство. Екип на РСПБЗН Шумен е почистил пътното платно от разлив на гориво.", "date": "2019.06.13", "title": "Шумен: 51-годишен мъж е пострадал при катастрофа между лек автомобил и мотопед на ул. „Цар Освободител“"}
{"url": "http://www.focus-news.net/news/2019/06/13/2669461/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.06.13", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/06/13/2669453/prezidentat-rumen-radev-osiguryavaneto-na-navremenna-i-obektivna-informatsiya-e-golyamata-misiya-na-informatsionnite-agentsii.html", "text": "Осигуряването на достъпна, навременна и обективна информация, свободна от цензура и автоцензура, е голямата мисия на информационните агенции. Това каза държавният глава Румен Радев в словото си при откриването на Шестия световен конгрес на информационните агенции, организиран от Българската телеграфна агенция (БТА) и Световния съвет на информационните агенции, съобщиха от  прессекретариата на държавния глава . По думите му форумът в София дава възможност да бъдат поставени актуалните тенденции, предизвикателства и възможности пред информационните агенции. \r\n\"Темата за бъдещето на новините всъщност е темата за бъдещето на човечеството, защото ние вече не можем да си представим нашето ежедневие без бурното развитие на технологиите и без все по-динамичния информационен поток, в който живеем, отбеляза държавният глава. По думите му дигитализацията вече е променила представите за света, защото днес информацията е най-изобилната, но и най-дефицитната стока - залива ни отвсякъде, но в същото време често изпитваме остър дефицит от навременна, обективна и достоверна информация. Този процес и тенденция ще се задълбочава\", отбеляза Румен Радев.  \r\n\"Дигитализацията и новите технологии предоставиха огромни, немислими доскоро възможности на информационните агенции и медиите, но в същото време ги изправиха пред огромни предизвикателства\", отбеляза държавният глава. „Бумът на социалните медии помита установените алгоритми за събиране, придобиване, обработка, анализ и разпространение на информацията. Растящите финансови проблеми пред професионалните агенции и медии водят до политически и икономически зависимости и до подкопаване на професионалните и етичните стандарти“, посочи президентът. \r\n„Днес истината често се дави в море от фалшиви новини. Бързината взема превес над достоверността. Думите губят битката с образа. Наемат се армии от полуграмотни тролове, за да се дискредитират идеи и личности. А разрушителният ефект на информацията може вече да бъде по-голям и от този на бомбите и ракетите“, посочи държавният глава. По думите му дигиталните алгоритми все по-често формират нашата ценностна система, оформят все повече моделите на обществени отношения, форматират нашето съзнание и мисловните и културни кодове на човечеството.  \r\nРумен Радев приветства решимостта на организаторите и всички участници във форума да търсят подходи към тези нови предизвикателства, към бурното развитие на инфраструктурата, на медиите, към финансовите и стопански модели, върху които се градят новините, към съхранението и укрепването на професионалните и етични стандарти, към развитието на имунна система срещу фалшивите новини. \" Това трябва да бъде  ангажимент не само на журналистите и агенциите, но и на цялото общество, защото от това зависи и нашето бъдеще\", подчерта държавният глава. По думите му в свят на растящи политически и икономически зависимости предоставянето и достъпът до обективна информация е ценност, която свободните общества отстояват.", "date": "2019.06.13", "title": "Президентът Румен Радев: Осигуряването на навременна и обективна информация е голямата мисия на информационните агенции"}
{"url": "http://www.focus-news.net/news/2019/06/13/2669459/kaloyan-pargov-bsp-sofiya-chast-ot-problema-za-obnovyavaneto-na-zona-4-zlatna-sofiya-sa-i-samite-proekti-ne-samo-izpalnenieto.html", "text": "Част от проблема за обновяването на Зона 4 „Златна София“ са и самите проекти, не само изпълнението. Това каза пред журналисти председателят на Градския съвет на БСП – София Калоян Паргов след редовно заседание на Столичния общински съвет, предаде репортер на  Агенция „Фокус“ . „На днешната сесия в началото изразихме позиция за това, което се случва в последната една година - с качеството на ремонтите в София и всички тези скандали, на които сме свидетели и най-вече с недоволството и недоверието, което се разрази в данъкоплатците и софиянци, за това дали Столична община харчи правилно техните пари и обектите се изпълняват качествено и в срок. В тази връзка част от проблема са и самите проекти, не само изпълнението“, заяви Паргов. Той посочи, че в момента предстои препроектиране, което ще възложи главният арх. Здравко Здравков за Зона 4 в частта на площад „Св. Александър Невски“. „Там също имаше напрежение и изключително остри дискусии. Предложихме днес да бъде обявен наново и конкурса в тази част и да бъдат допуснати максимален брой участници, за да паднат дискриминационните условия, които спират доста специалисти, да участват свободно и да дадат своите идеи. А и в последствие да има и нещо като обществен съвет и по-широко обсъждане, за да можем да гарантираме, че всички ще са наясно с това, какво ще се случва в това емблематично площадно пространство на София, което е в съседство с Общината, Светия Синод и което често пъти се използва и за официални държавни мероприятия“, отбеляза Калоян Паргов. \r\nИрина ИВАНОВА", "date": "2019.06.13", "title": "Калоян Паргов, БСП - София: Част от проблема за обновяването на Зона 4 „Златна София“ са и самите проекти, не само изпълнението"}
{"url": "http://www.focus-news.net/news/2019/06/13/2669457/kyustendil-obshtina-dupnitsa-organizira-literaturno-muzikalen-spektakal-po-knigata-az-ne-byah-politik-na-ognyan-gerdzhikov.html", "text": "Общината представя литературно-музикален спектакъл по книгата „Аз не бях политик” на Огнян Герджиков. Това съобщиха за  Радио „Фокус” – Кюстендил  от отдел „Култура” към Община Дупница. Събитието ще се състои от 17.30 часа в заседателната зала на Общината. В него ще участва авторът на книгата, както и Ана Боянова – носител на литературната награда „Блага Димитрова“ за роман – 2014 г. Участие ще вземат още актьорите Ивана Джеджева и Емил Калев. \r\nВенцеслав ИЛЧЕВ", "date": "2019.06.13", "title": "Кюстендил: Община Дупница организира литературно-музикален спектакъл по книгата „Аз не бях политик” на Огнян Герджиков"}
{"url": "http://www.focus-news.net/news/2019/06/13/2669458/kampinguvaneto-izvan-plazhovete-veche-e-razresheno-sas-zakon.html", "text": "Парламентът прие окончателни промени в Закона за устройството на Черноморското крайбрежие, предаде репортер на  Агенция „Фокус“ . С измененията се въвежда законова възможност извън територията на морските плажове и местата за официално къмпингуване да се създават зони, в които е разрешено временното разполагане на палатки, кемпери и каравани. Досега нямаше въведени законови правила относно това. Вносителят на промените – народният представител от ВМРО Искрен Веселинов, посочи, че предстои да бъде изготвена наредба с правила за определяне на местата и регламентиране на глоби. Той обясни, че санкциите ще влязат в сила една година след определянето на местата за къмпингуване. \r\nЗаконът предвижда още и в местата, които не се категоризират като къмпинги, да се разрешава поставянето на обекти за обслужване на отдиха и туризма без търговско предназначение като кътове за отдих, беседки, заслони, пейки, маси, информационни табла, чешми, дървени огради, скари и други, които не представляват строителство. \r\nЦветилена СИМЕОНОВА", "date": "2019.06.13", "title": "Къмпингуването извън плажовете вече е разрешено със закон"}
{"url": "http://www.focus-news.net/news/2019/06/13/2669462/emiliya-ilieva-statisticheski-izsledvaniya-blagoevgrad-10-872-detsa-sa-zapisani-v-detskite-gradini-v-oblastta-prez-tekushtata-uchebna-godina.html", "text": "10 872 деца са записани в детските градини в областта през текущата учебна година. Това каза пред  Радио „Фокус“ - Пирин  Емилия Илиева, началник на отдел „Статистически изследвания“ - Благоевград към Териториално статистическо бюро - Югозапад. Тя уточни, че има намаление с 0.1% спрямо предходната година. По думите ѝ през учебната 2018/2019 г. броят на самостоятелните детските градини в област Благоевград е 65 и намалява в сравнение с 2017/2018 учебна година с 4.4%. Илиева посочи, че от общият брой 5 579, или 51.3% са момчета.  \r\nТя отбеляза, че средният брой деца в една детска градина за областта е 167, а средният брой деца, формиращи една група е 23, като този брой е най-висок в община Банско – 27 и община Гърмен – 26. Експертът допълни, че най-нисък среден брой деца в една група е в община Сатовча – 18, и в община Белица – 19. „Педагогическият персонал, зает в детските градини е 972, и в сравнение с предходната учебна година намалява със 7 души, или с 0.7%.  Детските учители са 915, или 94.1% от педагогическия персонал“, добави Емилия Илиева. \r\nНатали СТЕФАНОВА", "date": "2019.06.13", "title": "Емилия Илиева, „Статистически изследвания“ - Благоевград: 10 872 деца са записани в детските градини в областта през текущата учебна година"}
{"url": "http://www.focus-news.net/news/2019/06/13/2669463/burgas-narodno-chitalishte-far-1946-predstavya-proekta-rabotilnitsa-za-knigi.html", "text": "Идеята за проекта „Работилница за книги“ е породена от желанието на бургаските деца да влязат в света на книгите. Това съобщиха от пресцентъра на  Община Бургас . Те искат да разберат как се създава една детска книжка – от историята, през написването, илюстрирането, предпечата със странирането, редактирането и коригирането, до печата. \r\nИ така се стига до среща на децата с опитни творци – театралната режисьорка и драматург Емилия Цанкова, автор на толкова забавните и поучителни „Осем заешки истории“, издателката Румяна Емануилиду и нейната Издателска къща „Знаци“, дизайнерката Катерина Петкова, която дава визията на книгите и ги подготвя за печат, художник-илюстраторката Невена Ангелова, автор на корицата, печатарите в печатница „Информа принт“ и художествения ръководител на ДТФ „Усмивка“ Румяна Кралева. \r\n„Осем заешки истории“ тръгва по света с участието на децата от Школите по изкуства към НЧ „Фар 1946“: Детско Арт ателие 7 с ръководител Юлия Ангелова, Детска театрална формация „Усмивка“ с ръководител Румяна Кралева, класове по пиано с ръководители Лора Стойчева и Емилия Дикова, Вокална група „Слънчеви капки“ с ръководител Мария Митева, Детски цигулков ансамбъл „Звездички“ с ръководител Едуард Василев. Проектът ще бъде представен на 19 юни от 11.00 часа в Градската художествена галерия „Петко Задгорски“. \r\nИнициаторите на този проект, съфинансиран от Община Бургас, са сигурни, че „Осем заешки истории“ ще станат любими и на много други деца. Твърде е възможно някои от тях да поемат по този път и професионално: като автори, издатели, дизайнери, редактори, печатари и илюстратори – в Бургас вече има филиал на Художествената академия със специалност „Илюстрация на книгата“. \r\nОчакванията са „Осем заешки истории“, като готов продукт, да има своята официална премиера, с участието и на авторката Емилия Цанкова, бивша куклено-театрална актриса, по време на фестивала „Дни на куклите“ през август в Морската градина на Бургас.", "date": "2019.06.13", "title": "Бургас: Народно читалище „Фар 1946“ представя проекта „Работилница за книги“"}
{"url": "http://www.focus-news.net/news/2019/06/13/2669460/angel-minchev-pp-abv-za-poslednite-tri-godini-obshtinskiyat-savet-v-pazardzhik-e-prodal-140-zhilishta-na-sredna-prodazhna-tsena-ot-10-000-lv.html", "text": "В периода на дейността на настоящия Общински съвет в Пазарджик са продадени 140 общински апартамента, като средната им продажна цена е била около 10 000 лв. Това каза на пресконференция общинският съветник от ПП АБВ Ангел Минков, предаде репортер на  Радио „Фокус“ – Пазарджик . Според Минчев апартамент около 45 кв. м за основен ремонт се продава от 35 000 до 40 000 лв., а такъв до 65 кв. м за близо 55 000 лв. „Заради тези продажби на общински имоти Общината е ощетена с близо 4 млн. лв. Тези общински апартаменти са предвидени за социално слаби и крайно нуждаещи се хора, но на практика те са продадени на служители на Общината, техни близки или хора с възможности. Пример за това е кметът на община Пещера, който също бе поискал през 2016 г да закупи такъв апартамент, въпреки че той е представител от друга община“, уточни Минков. Той допълни, че е направено искане до председателя на Общинския съвет в Пазарджик Хари Харалампиев да бъде предоставена справка за наемателите на общинските жилища в Пазарджик.  Също така е отправено искане за справка и за това колко са закупените жилища от Общината за последните три години. \r\nАлбена ЖИЛЕКОВА", "date": "2019.06.13", "title": "Ангел Минчев, ПП АБВ: За последните три години Общинският съвет в Пазарджик е продал 140 жилища на средна продажна цена от 10 000 лв."}
{"url": "http://www.focus-news.net/news/2019/06/13/2669466/antoniya-kocheva-arheologicheskiya-muzey-v-sandanski-nay-stariyat-eksponat-v-muzeya-e-darstvenata-plocha-na-flaviana-filokratiya-i-e-tam-ot-sazdavaneto-mu.html", "text": "Най-старият експонат в музея е дарствената плоча на Флавиана Филократия и е там от създаването му. Това каза за предаването „Легенди за България“ на  Радио „Фокус“  уредникът на Археологическия музей в град Сандански Антония Кочева. Тя разказа и историята за намирането й на мястото на съвремния квартал „Спартак“. „През една дъждовна априлска сутрин местен ученик забелязва, че плочата, върху която хората си изтриват краката от калта всъщност е мрамор и върху него има  надписи. Той сигнализира ръководството на училището, а те отиват с каруца и взимат плочата. Късмет е, че по това време професор Дечев е там и успява да я види. С нея той се явява още на следващия месец на Световния конгрес на  епиграфите в Амстердам с доклад и превода на дарствената плоча“, разказа тя. \r\nПървоначалната сбирка на музея е създадена от учениците  на град Сандански, наричан тогава Свети Врач, но преименуван 1936г., уточни тя. \r\nОсновите и първият етаж на музея представляват раннохристиянска базилика от 5 век, а по-конкретно базиликата на Епископ Йоан. Музеят се гордее още с добре запазени музайки. На тях могат да се видят изображения на риба – символа на Христа и птица – символа на Рая. Музайките са много добре запазени образци на този вид изкуство, каза още тя и допълни, че за да ги популяризира институцията има образователна програма, с която деца се учат да правят собствени такива по антична технология. Част от тях могат да бъдат видeни в парк Св. Врач в града, в музея и в епископската базилика. Голяма част от мрамора, с който са работили творците на надгробни плочи е местно производство, но тези в Сандански са с добра пластика на лица в портретите, а надписите заемат много малко място. С влизането в музея посетителите се пренасят във времето, могат да видят антиичния живот с керамика, бижута и ежедневни предмети, монети, занаяти и оръдия на труда. Според Антония Кочева този подход кара хората да преживяват историята и така тя да е по-интересна за тях. Този музей е най-старият в югозападна България и е основан през 1936г., добави тя. \r\nБиляна БОЗИНАРЕВА", "date": "2019.06.13", "title": "Антония Кочева, Археологическия музей в Сандански: Най-старият експонат в музея е дарствената плоча на Флавиана Филократия и е там от създаването му"}
{"url": "http://www.focus-news.net/news/2019/06/13/2669465/afp-norvezhki-tanker-e-atakuvan-v-omanskiya-zaliv-saobshtava-se-za-tri-eksplozii.html", "text": "Норвежки танкер е „атакуван“ в ранните часове на деня в района на Оманския залив между ОАИ и Иран, предава  AFP , като уточнява, че на борда е имало три експлозии.  \r\nВластите на скандинавската държава потвърдиха за инцидента и увериха, че няма пострадали.  \r\nДругият атакуван кораб е панамски, става ясно още от разпространената информация. Тереза Герова", "date": "2019.06.13", "title": "AFP: Норвежки танкер е атакуван в Оманския залив, съобщава се за три експлозии"}
{"url": "http://www.focus-news.net/news/2019/06/13/2669470/blagoevgrad-spetsializirana-politseyska-operatsiya-se-izvarshva-v-ofis-na-edin-ot-kabelnite-operatori-v-grada.html", "text": "Специализирана полицейска операция се извършва в офис на един от кабелните оператори в Благоевград, предаде репортер на  Радио „Фокус“ - Пирин . Акцията е на служители на \"Жандармерията\". Към момента не е ясно каква е причината за полицейската операция. „Фокус“ припомня , че такава акция бе извършена по-рано и в офис на същия кабелен оператор в Кюстендил. \r\nНатали СТЕФАНОВА", "date": "2019.06.13", "title": "Благоевград: Специализирана полицейска операция се извършва в офис на един от кабелните оператори в града"}
{"url": "http://www.focus-news.net/news/2019/06/13/2669471/mustafa-karadaya-dps-ne-se-otkazvame-ot-namalyavane-na-dds-ne-samo-za-hlyaba-no-i-za-tseliya-hranitelen-sektor-koeto-shte-dovede-do-po-golyama-konkurentnosposobnost.html", "text": "Не се отказваме от намаляване на ДДС не само за хляба, но и за целия хранителен сектор, което ще доведе до по-голяма конкурентноспособност. Това каза пред журналисти в парламента лидерът на ДПС Мустафа Карадайъ, предаде репортер на  Агенция „Фокус“ . „Днес направихме среща, на която присъстваха Марияна Кукушева – председател на Съюза на хлебопроизводителите и сладкарите, Костадин Костадинов – председател на Асоциацията на зърнопроизводителите, и Савина Влахова – председател на Съюза на мелничарите. Резултатът беше много ползотворен“, заяви Карадайъ. Той обясни, че е било констатирано, че най-високото ДДС в хранителния сектор спрямо съседните страни и страните от ЕС е в България. „Това води до предпоставки за сив сектор в бранша и намаляване на конкурентноспособността на нашите производители в България. Ние не се отказваме от намаляване на ДДС – не само за хляба, но и за целия хранителен сектор, което ще доведе до по-голяма конкурентноспособност. И ефектът, който ние целяхме, ще е малко по-голям“, каза още Карадайъ и уточни, че за да се случи това, ще е нужен малко по-задълбочен сравнителен анализ със съседните страни и ЕС. „Затова ще продължим да търсим широк обществен дебат заедно с браншовите организации и политиците, за да стигнем до целевия ефект, който мисля, че е нужен на страната ни“, коментира той. Карадайъ посочи, че трябва да се погледне на сектора по-широко.  \r\nЛидерът на ДПС заяви, че няма да се правят прибързани действия. „Не случайно отваряме тези въпроси след изборите, за да не влязат като теми в предизборната тематика. Това са важни въпроси, които са част от развитието на нашата икономика. Естествено, че ще следим ефекта и върху бюджета и социалния ефект и на темата с хранителния сектор, и с лекарствата“, обясни Карадайъ. \r\nЦветилена СИМЕОНОВА", "date": "2019.06.13", "title": "Мустафа Карадайъ, ДПС: Не се отказваме от намаляване на ДДС не само за хляба, но и за целия хранителен сектор, което ще доведе до по-голяма конкурентноспособност"}
{"url": "http://www.focus-news.net/news/2019/06/13/2669472/premierat-boyko-borisov-ucheniyata-sa-vazhni-za-diplomatsiyata-i-za-vanshnata-politika-na-balgariya.html", "text": "Ученията са важни за дипломацията и за външната политика на България. Това заяви министър-председателят Бойко Борисов, който присъства на заключителния етап на тактическото учение с бойни стрелби „Шабла 2019 г.“, съобщиха от  правителствената информационна служба . „Всички заедно тренираме, показваме своите способности, показваме това, което имаме. Изводите са, че трябва да живеем в мир, а не във война. Колкото повече се опознаваме, толкова повече възпиращата сила е най-важна“, добави премиерът Борисов. Той изтъкна, че формированията ни са показали отлични резултати.  \r\nМинистър-председателят Бойко Борисов заяви, че на Балканите мирът може да съществува, когато всички са много силни и единни. „Всичко различно от мир ще бъде щета за всички“, заяви премиерът и добави, че е важно усилията да се съсредоточават в повишаване на доходите и на БВП.  \r\nВ тактическото учение се включиха над 1400 военнослужещи от формирования на Република България, Република Сърбия и САЩ. Проведоха се бойни стрелби на формированията за противовъздушна отбрана от Българската армия, съвместни експериментални и бойни стрелби на авиационни формирования от ВВС с международно участие, стрелба с ракетен комплекс 9К79 „Точка“ и изпълнение на огневи задачи с артилерийска материална част по надводни цели от Сухопътните войски „Шабла – 2019 г.“  \r\nЗаедно с премиера Бойко Борисов заключителния етап на учението „Шабла – 2019 г.“ наблюдаваха и вицепремиерът и министър на отбраната Красимир Каракачанов и началникът на отбраната генерал Андрей Боцев.", "date": "2019.06.13", "title": "Премиерът Бойко Борисов: Ученията са важни за дипломацията и за външната политика на България"}
{"url": "http://www.focus-news.net/news/2019/06/13/2669469/dots-d-r-valentin-vasilev-obshtestven-posrednik-na-blagoevgrad-v-regionalen-istoricheski-muzey-ofitsialno-shte-bade-otkrita-izlozhbata-pochetnite-grazhdani-na-blagoevgrad.html", "text": "В Регионален исторически музей – Благоевград официално ще бъде открита изложба „Почетните граждани на Благоевград“. Това каза за  Радио „Фокус“ – Пирин  доц. д-р Валентин Василев, обществен посредник на Благоевград. Той посочи, че изложбата се организира съвместно с Детския парламент в Благоевград и уточни, че откриването ще бъде във фоайето на музея на 14 юни от 17.00 часа. „Решихме на първо място да инициираме и да открием фотоизложба, която касае живота и делото на почетните граждани на Община Благоевград. Това са 39 на брой фотокомпозиции, в които освен снимка на съответния почетен гражданин има и кратка информация за живота и делото му“, каза още доц. Василев. По думите му екипът на Детския парламент в Благоевград е прегърнал идея и заедно са успели да съумеят и да подберат ключови и важни моменти от живота на тези хора. „Изложбата ще бъде експонирана в рамките на месец като композициите ще бъдат качени в сайта на Община Благоевград. Това е един добър жест към хората, които са дали своя принос и са получили висока оценка от Общинския съвет, който е гласувал да бъдат почетни граждани на Благоевград. Това е една инициатива, която има изключително високо морална гледна точка от позицията на това, че възпитава децата на Благоевград да опознават града и хората, които са дали принос за развитието му“, заяви доц. Василев. \r\nДенис НИКИФОРОВ", "date": "2019.06.13", "title": "Доц. д-р Валентин Василев, обществен посредник на Благоевград: В Регионален исторически музей официално ще бъде открита изложбата „Почетните граждани на Благоевград“"}
{"url": "http://www.focus-news.net/news/2019/06/13/2669464/veliko-tarnovo-s-14-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 679 см, а температурата на водата 20.3 градуса. Днес времето по поречието на Дунав, при Свищов, ще е слънчево и горещо. Ще духа слаб до умерен вятър от север-северозапад. Максимални температури между 30° и 35°, в Свищов – 32°. Атмосферното налягане ще се задържи почти без промяна, малко по-високо от средното за месеца.", "date": "2019.06.13", "title": "Велико Търново: С 14 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/13/2669473/veliko-tarnovo-44-godishen-mazh-e-s-opasnost-za-zhivota-sled-katastrofa-na-patya-strazhitsa-selo-nikolaevo.html", "text": "44-годишен мъж от село Камен е пострадал тежко при катастрофа на пътя Стражица – село Николаево, съобщиха от  ОДМВР – Велико Търново . По първоначална информация лек автомобил, управляван от 44-годишен мъж от село Камен, е излязъл от пътното платно и се е ударил в крайпътно дърво. В резултат на това е пострадал водачът. Той е настанен във великотърновската болница с опасност за живота. Изпробван е за употреба на алкохол, пробата е отрицателна. Произшествието е обработено по административен ред.", "date": "2019.06.13", "title": "Велико Търново: 44-годишен мъж е с опасност за живота след катастрофа на пътя Стражица – село Николаево"}
{"url": "http://www.focus-news.net/news/2019/06/13/2669474/sport-antoan-grizman-otiva-v-barselona.html", "text": "Нападателят на Атлетико Мадрид Антоан Гризман ще стане футболист на Барселона. Новината идва от изпълнителният директор Мигел-Анхел Хил Марин. Само преди няколко дни самият футболист сподели пред френска телевизия, че е напълно наясно къде ще продължи да играе, след като напусне Атлетико Мадрид. По всяка вероятност бъдещият трансфер на Гризман ще се случи след първи юли - дата, от която неговата клауза за откупуване ще падне от 200 на 120 милиона евро. Тогава се очаква Барселона да направи офанзива за футболиста на Атлетико.", "date": "2019.06.13", "title": "Спорт: Антоан Гризман отива в Барселона"}
{"url": "http://www.focus-news.net/news/2019/06/13/2669475/smolyan-obnovenata-postoyanna-ekspozitsiya-na-kashtata-muzey-laslo-nagi-shte-bade-otkrita-na-18-yuni.html", "text": "На 18 юни 2019 г. от 15.30 часа в къщата музей „Ласло Наги“ в Смолян официално ще бъде открита обновената постоянна експозиция под надслова „Кой любовта ще  пренесе“ в памет на Ласло Наги. Това съобщиха от пресцентъра на  Община Смолян . Експозицията ще бъде открита от министъра на културата Боил Банов, който е патрон на събитието. Изложбата се посвещава на паметта на сина на поета – Андраш Наги (1953-2018). Проявата е включена в програмата по повод честването на Обединения град Смолян. \r\nКуратор на изложбата е Андреа Бенкьо. Дизайнът е на Ищван Агощон. Визията и графиката са изработени от Вероника Бубик, за подготовката и комуникацията отговаряше Оршоя Радвани. Консултанти бяха Золтан Яноши и Дьорд Арато. Анимацията беше подготвена от Габор Марош и Ерньо Над. В осъществяването на изложбата от българска страна взеха участие сътрудниците на Регионалния исторически музей – Смолян: Таня Марева (директор, експерт етнолог), Цвета Колева (консултант), Донка Симеонова (оперативен сътрудник). Изложбата се реализира като проект на Унгарския културен институт в София. Тя включва най-важните елементи от изобразителното, предметното и поетичното наследство на Ласло Наги. Както в поезията, така и в изобразителното и графичното му творчество изпъква мотивът на коня, като символ на изчезващия свят на селото, на природата, на естествените общности и на свободата. Стихотворението, дало заглавие на изложбата, „Кой любовта ще пренесе” е най-известното стихотворение на поета по цял свят. \r\nЛасло Наги (1925-1978) е класик на унгарската литература, поет, преводач, художник, един от първите носители на Международна Ботевска награда и на орден „Кирил и Методий“, превел над десет хиляди стиха от българската народна поезия и от български поети. Три пъти получава наградата „Атила Йожеф“, отличен и с унгарската държавна награда „Кошут“. Обновител на унгарската поезия със сложно метафорична езикова сплав, с т.нар. „дълги песни“. Поетът е автор на двайсет и четири книги. На български са издадени четири негови стихосбирки. \r\nЛасло Наги пристига през 1949 г. със стипендия в България. Остава и твори две години, завладян от българската природа и поезия. По-нататък често посещава България със съпругата си, поетесата Маргит Сечи. Ласло Наги е почетен гражданин на град Смолян. В негова чест в началото на 1980-те години в Смолян е открита Къща музей „Ласло Наги“, помещаваща се в Гьорджевата къща – сграда от ХIX век, обявена за паметник на родопската архитектура. През 2016 г. с финансовата помощ на Министерството на културата на Република България беше ремонтиран покривът на Къщата музей „Ласло Наги“, а през настоящата година с помощта на унгарския Национален фонд „Култура“, на Унгарската академия на науките, на Програма „Опазване на унгарските паметници в чужбина“ на Министерство на външните работи и външноикономическите връзки на Унгария, на Община Смолян и РИМ - Смолян се осъществиха ремонтът на сградата и проектирането на обновената експозиция, представяща живота и творчеството на добре познатия в България поет и преводач Ласло Наги.", "date": "2019.06.13", "title": "Смолян: Обновената постоянна експозиция на Къщата музей „Ласло Наги“ ще бъде открита на 18 юни"}
{"url": "http://www.focus-news.net/news/2019/06/13/2669476/vavezhdat-se-globi-za-postavyane-na-palatki-i-plazhni-prinadlezhnosti-varhu-dyuni.html", "text": "Парламентът прие окончателни промени в Закона за устройството на Черноморското крайбрежие, предаде репортер на  Агенция „Фокус“ . С измененията се въвеждат глоби за поставяне на палатки и плажни принадлежности (кърпи, чадъри и т.н.) върху дюни, като глобата е от 500 до 1000 лв. Предвиждат се санкции и за паркиране или преминаване на автомобили през пясъчните образувания. Те ще са в размер от 1 000 до 3 000 лв., като може да се конфискува и имущество на стойност между 3 000 и 5 000 лв. Законът важи не само за плажните дюни, но и за тези в близост до крайбрежните зони. \r\nС промените в закона се предвиждат глоби от 5 000 до 10 000 лв. и за поставяне на преместваем обект или съоръжение на територията на неохраняем плаж. \r\nЦветилена СИМЕОНОВА", "date": "2019.06.13", "title": "Въвеждат се глоби за поставяне на палатки и плажни принадлежности върху дюни"}
{"url": "http://www.focus-news.net/news/2019/06/13/2669478/smolyan-bez-problemi-se-osashtestvyava-preminavaneto-prez-gkpp-zlatograd.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 12.00 часа. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.06.13", "title": "Смолян: Без проблеми се осъществява преминаването през ГКПП „Златоград“"}
{"url": "http://www.focus-news.net/news/2019/06/13/2669479/pregled-na-mezhdunarodnite-novini-do-1300-chasa-agentsiya-fokus.html", "text": "Върховният духовен лидер на Иран – аятолах Али Хаменей не смята американския президент Доналд Тръмп за „достоен\" за разговор, предава  AFP . \r\n„Не считам Тръмп за човек, заслужаващ размяна на мнения. Нямам отговор за него, няма да му отговоря\", заяви аятолах Али Хаменей на японския премиер Шиндзо Абе, който е в Техеран с посредническа мисия за отслабването на напрежението между Техеран и Вашингтон. \r\nАгенцията подчертава, че кадри от срещата между двамата са били излъчени по държавната телевизия – нещо изключително рядко за страната. \r\n***  Два петролни танкера са били подложени на атака в Оманския залив, предава иранската телевизия  Press TV ,  като се позовава на медийни доклади. \r\nИзточници от Оман разкриват, че в ранните часове на деня са чути две силни експлозии. Според  тях те са причинени от нападенията срещу танкерите. Според информация, постъпила от Пакистан, плавателните съдове са изпратили сигнал за бедствие. \r\nМеждувременно морската търговска операция на Обединеното кралство, която се управлява от британския флот, предупреди, че във водите се е случил „неопределен инцидент“ и в тази връзка се призовава за „изключително внимание\". \r\nВ края на миналия месец бяха извършени атаки срещу кораби на ОЕА, за които САЩ обвиниха Иран. Произшествията станаха повод за ново изостряне на напрежението в региона и отношенията между Вашингтон и Техеран. \r\n***  Норвежки танкер е „атакуван“ в ранните часове на деня в района на Оманския залив между ОАИ и Иран, предава  AFP , като уточнява, че на борда е имало три експлозии.  \r\nВластите на скандинавската държава потвърдиха за инцидента и увериха, че няма пострадали.  \r\nДругият атакуван кораб е панамски, става ясно още от разпространената информация. \r\n***  Бинали Йълдъръм, кандидат за кмет на Истанбул от управляващата „Партия на справедливостта и развитието“ (ПСР), заяви, че Турция и Гърция не трябва да позволяват отношенията да бъдат засягани от външни сили, защото всички проблеми може да бъдат решени двустранно, съобщава електронното издание на атинския ежедневник  Kathimerini . \r\n„Възможно е да има хора в чужбина, които да искат да ни провокират, но ние не трябва да попадаме в капана им\", подчерта Йълдъръм пред частния гръцки оператор SKAI, добавяйки, че когато външни сили се месят в двустранните отношения, „всичко върви погрешно\". \r\nЗапитан за напрежението в Егейско море и Източното Средиземноморие, Йълдъръм каза, че подобен климат е често срещан в период преди избори. \r\nЙълдъръм, който бе министър-председател на Турция от 2016 г. до 2018 г., заяви, че всички спорове в Егейско море и около Кипър може да бъдат разрешени с „двустранно уважение“ и „в съответствие с международното право“. \r\n***  Бурна дискусия съпътстваше обсъждането в парламента в Подгорица на предложението за Стратегията за отбрана на Черна гора, в което се подчертава, че поради членството си в НАТО заплахите за страната са значително отслабени, съобщава електронното издание на белградския ежедневник  „Вечернье Новости“ .  \r\nДепутатите на опозиционната Демократическа партия разтълкуваха документа като признание, че „територията на Черна гора се е превърнала в полигон за по-нататъшни действия на НАТО по отношение на Сърбия и Русия\". \r\n„Тази димна завеса има за цел да прикрие съвместното престъпно начинание на Тирана, Прищина и официална Подгорица, насочено срещу православните хора, разчитайки на решаващата подкрепа на НАТО“, коментира Милун Зогович от ДП.  \r\nСъпартиецът му Йован Вучурович на свой ред заяви, че „марионетното правителство получава нареждания от НАТО и затова този документ не е отбранителна стратегия, а нещо, което е написано в един от офисите в Брюксел, откъдето след това е наредено на правителството на Черна гора да го приеме и приложи\". Съгласно думите му, предложената стратегия за отбрана има за цел да „прикрие“ реалността в страната и да създаде фалшивата представа, че без НАТО „няма нищо в региона или по света“.  \r\nУправляващата партия смята, че приемането на стратегията създава условия за по-нататъшно развитие на отбранителната система и осъществява още една важна стъпка към пълното хармонизиране на цялостната стратегическа и нормативна рамка в тази област, което започна след пълноправно членство на Черна гора в НАТО. \r\nМинистърът на отбраната Предраг Бошкович поясни, че предложението оценява настоящите и бъдещи отбранителни нужди на Черна гора, и дава ясна визия за защита на независимостта, суверенитета и националната територия на страната. \r\nБошкович припомни, че Законът за ВКГ е влязъл в сила през 2017 г. и че причините за неговите промени са хармонизирани със стратегически документи в областта на сигурността и отбраната. Промените в този закон предвиждат санкции за всеки войник, който отказва да участва в мисии на НАТО, както и глоби до 1 500 евро за тези, които не отговарят на поканата за служба в резервната част на армията. \r\n***  Министър-председателят на Македония Зоран Заев ще бъде приет за ранна среща с германския канцлер Ангела Меркел, съобщава скопското електронно издание  „Фактор“ . \r\nСрещата е насрочена за 9:30 часа местно време (10:30 часа българско време), а основните теми от дневния й ред са двустранните отношения и въпроси от външната политика. Говорителят на Берлин Щефан Зайберт потвърди, че Заев ще бъде приет в Канцлерството. \r\nРъководителят на македонското правителство отново ще търси подкрепата на германския канцлер в навечерието на срещата на върха през юни за очакването, че страната ще получи дата за започване на преговори с ЕС. Последното послание на Заев към медиите беше, че Македония е изпълнила това, което Брюксел е поискал и че сега е на ход ЕС, от когото „ще зависи до голяма степен развитието на събитията на вътрешнополитическата сцена\". \r\nГерманските медии по-рано съобщиха, че Меркел не е убедена, че Македония трябва да  получи дата за преговорите през юни. \r\n***", "date": "2019.06.13", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/06/13/2669480/milka-hristova-bsp-sofiya-obshtinskite-savetnitsi-ot-bsp-sa-neudovletvoreni-ot-neglizhiraneto-na-deynostta-na-dolechebnite-zavedeniya.html", "text": "Общинските съветници от БСП са неудовлетворени от неглижирането на дейността на долечебните заведения. Това каза пред журналисти заместник-председателят на Столичния общински съвет и общински съветник от БСП - София Милка Христова, предаде репортер на  Агенция „Фокус“ . Христова коментира дейността и резултатите на общинското здравеопазване по повод приетите годишни финансови отчети за 2018 година на общинските лечебни заведения и на общинските търговски дружества. Според нея тази година те са по-добри от миналата. „Резултатът е и в по-отговорното отношение от страната на Столичен общински съвет и Столична община към този важен сектор в общинската икономика. Смея да кажа, че това е принос и на общинските съветници от БСП, които винаги сме настоявали здравеопазването да се превърне в приоритетна дейност. Миналата година за тази цел са отделени около 9 млн. лв. за дейност, закупена е и апаратура, част от която постъпи от средствата от продажбата на Общинска банка“, заяви Христова. Тя отбеляза, че това, което не удовлетворява общинските съветници от БСП, е неглижирането на дейността на долечебните заведения, като денталните и медицински центрове и ДКЦ-та, които имат нужда от повече подкрепа. „Всеизвестно е, че от Националната здравна каса постъпват единствено средства за заплати, няма дори за консумативи, да не говорим за техника. Силно конкурентните условия, в които работи общинското здравеопазване в София, липсата на подкрепа от страна на Столична община и най-вече на общинския бюджет, би довела до масово затваряне на голяма част от тях“, подчерта Христова.  \r\nТя постави на заседанието и въпросът за някои от лечебните заведения, които са в много лошо финансово състояние. „Смятам, че отговорност за това определено носи и Столичен общински съвет, който много дълго време неглижира проблеми, свързани с базата и кадрите в тези центрове. Поставих въпроса и за една ниша, в която ние сме длъжници на децата на София, а именно - имаме много добри профилактични програми, които са свързани с възрастното население в различни категории, но все още нямаме нито една профилактична програма, която да е свързана със здравето на децата“, посочи Милка Христова.  \r\nТя постави още и въпроса с необходимостта от възстановяване на кабинетите в училищата, в това число и дентални. „Малките се нуждаят най-много от внимание, както и от крещящата необходимост от изграждане на детска поликлиника, в която нашите деца да получат специализирано обслужване“, каза още тя.  \r\nИрина ИВАНОВА", "date": "2019.06.13", "title": "Милка Христова, БСП - София: Общинските съветници от БСП са неудовлетворени от неглижирането на дейността на долечебните заведения"}
{"url": "http://www.focus-news.net/news/2019/06/13/2669481/ministar-ekaterina-zaharieva-shte-se-sreshtne-s-ministara-na-vanshnite-raboti-i-mezhdunarodnoto-satrudnichestvo-na-oae-sheyh-abdula-al-nahayan.html", "text": "На 14 юни 2019 г. вицепремиерът и министър на външните работи Екатерина Захариева ще приеме в МВнР министъра на външните работи и международното сътрудничество на Обединените арабски емирства шейх Абдула бин Зайед бин Султан ал-Нахаян, който пристига на официално посещение у нас. Това съобщиха от пресцентъра на  Министерството на външните работи . Екатерина Захариева ще разговаря на четири очи с шейх Абдула в 12.40 часа в МВнР. Ще се състоят и пленарни разговори между двете делегации по въпроси от двустранен характер и регионален интерес. Двамата министри ще направят съвместно изявление от 14.00 часа в МВнР.  \r\nВ рамките на визитата си шейх Абдула ще открие и посолството на ОАЕ в София.  \r\nПосещението на министър Ал-Нахаян е продължение на усилията за насърчаване на двустранното сътрудничество, важен принос към което е и функционирането от началото на 2018 г. на дипломатически представителства на ниво посолства в столиците на двете страни и размяната на делегации на най-високо правителствено ниво. Българското посолство в Абу Даби беше открито през април 2018 г. от вицепремиера Екатерина Захариева. В ОАЕ живее и най-голямата българска общност в Персийския залив, която наброява 3000 души.", "date": "2019.06.13", "title": "Министър Екатерина Захариева ще се срещне с министъра на външните работи и международното сътрудничество на ОАЕ шейх Абдула ал-Нахаян"}
{"url": "http://www.focus-news.net/news/2019/06/13/2669468/ukrinform-veroyatna-sreshta-na-ukrainskiya-prezident-zelenski-s-tramp.html", "text": "От изявление на посланика на Украйна в САЩ Валери Чалов по време на събитието „Украински дни“ в американския конгрес става ясно, че се планира посещение в страната на новоизбрания президент на Украйна Владимир Зеленски, предава информационната агенция  Укринформ . \r\nВизитата на Зеленски в САЩ и срещата му с Доналд Тръмп е възможнo да се проведе след извънредните парламентарни избори в Украйна, които трябва да се състоят на 21 юли. Посещението ще стане по отправената вече покана от американския президент, в която  се подчертава подкрепата на САЩ към Украйна и осъществяването на стратегическо партньорство между двете страни. „Надяваме се срещата да се проведе непосредствено след изборите без да отлагаме, през август, в зависимост от графика на президента на Украйна, чиято програма е доста натоварена“, отбелязва украинския дипломат. Той подчертава, че е важна не само датата, но и съдържанието на преговорите, за които посолството се готви от години. Очаква се с тази визита да се ускори решаването на редица въпроси, касаещи стратегическото партньорство между двете страни. Посланик Чалов отбелязва, че за качествената подготовка на посещението посолството на Украйна в САЩ си сътрудничи тясно с МВнР на Украйна и с администрацията на украинския президент.", "date": "2019.06.13", "title": "Укринформ: Вероятна среща на украинския президент Зеленски с Тръмп"}
{"url": "http://www.focus-news.net/news/2019/06/13/2669483/milena-damyanova-gerb-predlaga-nova-programa-za-inovativno-obuchenie-na-detsata-sas-spetsialni-potrebnosti.html", "text": "ГЕРБ предлага създаване на национална програма за финансиране на иновативни проекти и програми за обучение на деца със специални образователни потребности. Това съобщи председателят на Комисията по образованието и науката в 44-тото Народно събрание и депутат от ГЕРБ Милена Дамянова по време на изслушването в парламента на министъра на образованието и науката относно Националните програми като инструмент за реализиране на политики в сферата на образованието, съобщиха от пресцентъра на  ПП ГЕРБ . Идеята е по програмата да могат да кандидатстват всички детски градини и училища без значение на собствеността им, уточни председателят на Комисията по образованието в пленарната зала. Програмата е създадена от родители на деца с аутизъм и в Комисията по образование миналата седмица постигнахме съгласие за нуждата от нея, посочи още Дамянова. Ние трябва да гарантираме, че системата на образованието ще открие таланта на всяко едно дете и ще го развие, защото приобщаващото образование е може би най-важната част от образователната реформа, подчерта още председателят на образователната комисия. \r\nПрез тази година за изпълнение на 17-те национални програми за средно образование са отпуснати 76 млн. лв. Сред новите програми са „Иновации в действие”, ,,Заедно в грижата за ученика” и „Успяваме заедно“, има и нови модули в програмите  „Осигуряване на съвременна образователна среда“ и „Модернизация в системата на професионалното образование“.  \r\nПрограмата „Иновации в действие“ е изключително важна. Иновативните училища са възможност на предприемчивите директори и учителските екипи да създадат и развиват място, в което се използват съвременни педагогически методи, развиват се ключови компетентности на учениците по модели от бъдещето и за бъдещето, както и интердисциплинарни връзки, които надскачат ограниченията на конкретните учебни предмети, коментира Дамянова. Тя цитира данни от доклада „Индекс на иновациите“ на Европейската комисия за 2018 г., според които България и Румъния са в групата на скромните иноватори. Но според някои от индикаторите България работи на ниво, близко до средното за Европейската комисия. Такъв е примерът с индикатора „Интелектуални активи“, като в сравнение с 2010 година имаме 40 % увеличение на изпълнението. По индикатор „Въздействие върху заетостта“ България показва силни показатели над средното ниво за ЕС, като тук силните иноватори са Австрия, Словения, Белгия и Франция. В сравнение с Хърватска и Унгария по индикатор „Човешки ресурси“ България се справя доста по-добре. България е преди Гърция, Хърватска и Кипър по индикатор „Предоставяне на благоприятна за иновации среда” и изпреварваме Румъния и Малта по индикатора „Финансиране и подкрепа“, съобщи председателят на парламентарната комисия по образованието и науката.", "date": "2019.06.13", "title": "Милена Дамянова: ГЕРБ предлага нова програма за иновативно обучение на децата със специални потребности"}
{"url": "http://www.focus-news.net/news/2019/06/13/2669482/kyustendil-prodalzhava-spetsializiranata-operatsiya-v-ofisa-na-kabelna-televiziya-v-grada-aktsiya-ima-i-v-pomeshteniya-na-operatora-v-dupnitsa.html", "text": "Продължава специализираната операция в офиса на кабелната телевизия в града, предаде репортер на  Радио „Фокус” – Кюстендил . Проверяващите все още са на място, присъства и адвокат. Охранителните дейности са поети от служители на „Жандармерията”. В рамките на специализираната операция не се допускат други хора в сградата, включително и клиенти, желаещи да заплатят месечните си такси. Паралелна операция се провежда и в офиса на телевизията в Дупница. \r\nВенцеслав ИЛЧЕВ", "date": "2019.06.13", "title": "Кюстендил: Продължава специализираната операция в офиса на кабелна телевизия в града, акция има и в помещения на оператора в Дупница"}
{"url": "http://www.focus-news.net/news/2019/06/13/2669455/v-ministerstvoto-na-obrazovanieto-i-naukata-na-14-yuni-shte-badat-predstaveni-rezultatite-ot-mayskata-sesiya-na-darzhavnite-zrelostni-izpiti.html", "text": "На 14 юни 2019 г. от 12.00 часа в залата на 5-и етаж в МОН, ще се проведе пресконференция за представяне на резултатите от майската сесия на Държавните зрелостни изпити 2019 г. Това съобщиха от пресцентъра на  Министерството на образованието и науката .", "date": "2019.06.13", "title": "В Министерството на образованието и науката на 14 юни ще бъдат представени резултатите от майската сесия на Държавните зрелостни изпити"}
{"url": "http://www.focus-news.net/news/2019/06/13/2669484/shumen-izvanrednata-sesiya-na-obshtinskiya-savet-po-problemite-na-vik-shumen-ne-se-sastoya.html", "text": "Извънредната сесия на Общинския съвет по проблемите на ВиК - Шумен не се състоя, предаде репортер на  Радио „Фокус“ - Шумен . Според общинските съветници отсъствието на управителя на ВиК - Шумен или представител на дружеството, които да отговорят на поставените въпроси, обезсмисля дебата. Така от присъстващите в залата 29 общински съветници само 6 души гласуваха заседанието да продължи, 16 бяха „против“ и 7 „въздържал се“.  \r\nНа дадената вчера пресконференция от управителя на ВиК - Шумен Илиян Илиев стана ясно, че предварително поети служебни ангажименти възпрепятстват днешното му присъствие на сесията. От ВиК са изпратили и писмен отговор на въпросите по дневния ред от заседанието. В началото проф. Борислав Беджев, председател на Общинския съвет посочи, че вчера се е срещнал с Илиян Илиев и тъй като има въпроси и от общински съветници и от други шуменски общини, той е изразил готовност всеки месец да отговаря писмено.  \r\nОбщинският съветник Пламен Петков посочи, че изпратената от ВиК информация не изчерпва необходимостта и контакта между търговското дружество и Община Шумен. „Това не е достатъчно за нашите отношения, по този начин ние няма да можем да кажем на гражданите нищо друго освен онова, което управителят реши да направи чрез пресконференция и чрез писмен отговор на нашите въпроси. Начинът е не чрез пресконференции, кабинетни събирания и писмени отговори, а да дойде тук и да се говори, да се внасят планове за оздравяване на дружеството. Писмени отговори на въпроси не решават проблема с финансовото състояние на дружеството“, коментира Пламен Петков.  \r\nСпоред общинския съветник Иван Йонков сесията е безсмислена. „Изпадаме в ситуация да говорим сами със себе си. Не се приеме формата ние да ходим при управителя на Вик. Нека да дойде на сесия и разговаряме като търговски партньори. Одиторът е разтревожен и е заявено в доклада, ние също искаме да знаем как дружеството ще решава проблемите си“, заяви Иван Йонков. \r\nИвелина ИВАНОВА", "date": "2019.06.13", "title": "Шумен: Извънредната сесия на Общинския съвет по проблемите на ВиК - Шумен не се състоя"}
{"url": "http://www.focus-news.net/news/2019/06/13/2669486/vyara-tserovska-kmet-na-pernik-obshtinata-zapochva-realiziraneto-na-dva-mashtabni-proekta.html", "text": "Общината започва реализирането на два мащабни проекта. Това обяви кметът д-р Вяра Церовска. Това съобщиха от пресцентъра на  Община Перник . „Имаме одобрение за проекта за изграждането на канализация в село Драгичево. Процедурата за избор на изпълнител стартира и усилено работим това да се случи през тази година. Този проект е важен не само за Драгичево, а с реализирането му имаме реална перспектива да се проектира и да се направи канализацията на селата Рударци и Кладница, защото първото и най-важно условие е да има заустване на отпадъчните води, посочи кметът.  \r\nОбщина Перник е обявила обществена поръчка, за да може изпълнението да започне до месец септември. Стойността на проекта е около 2 млн. лв. с ДДС, а средствата са отпуснати по програма ПУДООС. \r\n„Тази година успяхме да приключим и проекта за изграждането на нова, трета отбивка по скоростната магистрала при пътен възел \"Марина бара\". Вече имаме уверението и подписано споразумение с председателя на Управителния съвет на Агенция „Пътна инфраструктура” Георги Терзийски за реализирането му . С изграждането на пътната връзка трафикът към центъра на Перник ще се облекчи значително“, сподели още кметът Вяра Церовска и допълни, че според данните от трафик камерите ежедневно между София и Перник пътуват 27 000 превозни средства, което налага мерки за намаляване напрежението на входовете на града. \r\nПроектът е чакан от жителите на Перник вече 20 години. С него ще може пътникопотока да влиза по-бързо към централната градска част. Проектът за пътния възел е на стойност 894 000 лева с ДДС и включва строителство на пътна отсечка с дължина 150 м, втори коловоз по ЖП линията София – Радомир и укрепителни дейности.", "date": "2019.06.13", "title": "Вяра Церовска, кмет на Перник: Общината започва реализирането на два мащабни проекта"}
{"url": "http://www.focus-news.net/news/2019/06/13/2669485/burgas-obshtinata-i-tsentarat-za-podkrepa-na-lichnostnoto-razvitie-provedoha-parvoto-sastezanie-po-angliyski-ezik-za-uchenitsi-ot-vtori-klas-we-love-english.html", "text": "Община Бургас и Център за подкрепа на личностното развитие проведоха първото състезание по английски език за ученици от втори клас „We love English“, в което взеха участие 531 ученици от 28 училища. Това съобщиха от пресцентъра на  Общината . На второ място са класирани 27 второкласника, които получиха сребърен медал и езиков лагер, който стартира на 03 юни и ще продължи до 21 юни. \r\nПрез това време децата ще изучават английски език, посредством учебни материали, интерактивни уроци и разнообразие от дидактически игри. Лагерът включва еднодневни екскурзии до Плиска, ТК „Акве Калиде“ и Зоопарк Бургас. Предвидени са ежедневни събития в града – галерии, музеи, културни забележителности, арт-работилници, посещение на Регионалната дирекция „Пожарна безопасност и защита на населението“, Авиомузей и много други. \r\nНа финалния ден от лагера – 21 юни, за децата ще бъде организирано заключително парти с аниматор. \r\nНа трето място са класирани 24 ученика. Те бяха наградени с езиков курс по английски език в рамките на 36 учебни часа в ОУ „Ал. Г. Коджакафалията“ – Бургас. Осигурени са помагала, предварително избрани и одобрени, както и квалифициран преподавател. \r\nНаградите продължават с отборно първо място за СУ „Св. св. Кирил и Методий“, награда образователна еднодневна екскурзия до Плиска и Котел получава ОУ „Елин Пелин“.", "date": "2019.06.13", "title": "Бургас: Общината и Центърът за подкрепа на личностното развитие проведоха първото състезание по английски език за ученици от втори клас „We love English“"}
{"url": "http://www.focus-news.net/news/2019/06/13/2669489/blagoevgrad-bez-problemi-se-osashtestvyava-preminavaneto-na-avtomobili-prez-granichnite-punktove-kulata-i-ilinden.html", "text": "Без проблеми се осъществява преминаването на автомобили през  граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония движението също се извършва без забавяния. \r\nДенис НИКИФОРОВ", "date": "2019.06.13", "title": "Благоевград: Без проблеми се осъществява преминаването на автомобили през  граничните пунктове „Кулата“ и „Илинден“"}
{"url": "http://www.focus-news.net/news/2019/06/13/2669490/chez-razpredelenie-podobryava-elektrozahranvaneto-v-oblast-montana.html", "text": "Ръководството на ЧЕЗ Разпределение проведе среща с кметове на общини и техни представители от област Монтана. Това съобщиха от пресцентъра на  дружеството . Домакин на срещата беше заместник областният управител Нина Петкова. По време на срещата бяха представени реализираните от компанията инвестиционни проекти през 2018 г., плановете и приоритетите ѝ за 2019 г.  \r\nПрез 2018 г. ЧЕЗ Разпределение инвестира в област Монтана 2,9 млн. лв. Съществена  част от средствата бяха вложени в автоматизация на електропроводи. Инсталираните автоматизирани устройства дават възможност за много по-бърза локализация на аварии и реакция при нужда. Чрез тях се отделят засегнатите участъци от мрежата и за по-голямата част от клиентите, които се захранват от електропровода, електрозахранването се възстановява незабавно. В реконструкции и модернизация на мрежа ниско напрежение през 2018 г.  компанията вложи над 900 хил. лв. Извършена беше рехабилитация на въздушни и кабелни линии средно напрежение за 436 хил. лв. за подобряване на електрозахранването в общините Георги Дамяново, Чипровци и Вършец. През миналата година ЧЕЗ Разпределение стартира и монтирането на дистанционно обслужвани електромери. В град Лом бяха монтирани 13 000 устройства, които осигуряват поглед върху мрежата в реално време. \r\nПрез настоящата година ЧЕЗ Разпределение България ще инвестира в подобряване на качеството на електрозахранването в област Монтана. Чрез реконструкция, ремонт и хидроизолация на съоръжения ще бъде повишена сигурността на електрозахранването в Берковица, Чипровци и Вършец, както и в селата Песочница и Черешовица в общ. Берковица. Реконструкция и модернизация  на мрежи ниско напрежение ще извърши дружеството в селата Комощица, Замфир, Долно Белотинци, Громшин, Горна лука и Доктор Йосифово. Рехабилитация на мрежа средно напрежение ще подобри качеството на електрозахранването в гр. Лом.", "date": "2019.06.13", "title": "ЧЕЗ Разпределение подобрява електрозахранването в област Монтана"}
{"url": "http://www.focus-news.net/news/2019/06/13/2669477/ayatolah-ali-hameney-kam-yaponskiya-premier-tramp-ne-zasluzhava-otgovor.html", "text": "Върховният духовен лидер на Иран – аятолах Али Хаменей не смята американския президент Доналд Тръмп за „достоен\" за разговор, предава  AFP . \r\n„Не считам Тръмп за човек, заслужаващ размяна на мнения. Нямам отговор за него, няма да му отговоря\", заяви аятолах Али Хаменей на японския премиер Шиндзо Абе, който е в Техеран с посредническа мисия за отслабването на напрежението между Техеран и Вашингтон. \r\nАгенцията подчертава, че кадри от срещата между двамата са били излъчени по държавната телевизия – нещо изключително рядко за страната. Тереза Герова", "date": "2019.06.13", "title": "Аятолах Али Хаменей към японския премиер: Тръмп не заслужава отговор"}
{"url": "http://www.focus-news.net/news/2019/06/13/2669487/ministar-nikolina-angelkova-v-dialog-s-nepravitelstveniya-sektor-shte-izgotvim-naredbata-za-opredelyane-na-mestata-za-kampinguvane.html", "text": "В диалог с неправителствения сектор ще изготвим наредбата за определяне на местата за къмпингуване. Това каза пред журналисти в парламента министърът на туризма Николина Ангелкова, предаде репортер на  Агенция „Фокус“ . „Искам да благодаря на народните представители, че подкрепиха предложените промени в Закона за устройството на черноморското крайбрежие най-вече в частта с административно-наказателните разпоредби и всичко, свързано с това да опазим дюните, природата и да се създаде ред по отношение на стопанисването и управлението на неохраняемите плажове“, заяви Ангелкова.  \r\nТя посочи, че по отношение на промените, свързани с къмпингуването, е необходимо да има правила, които да позволят това да се случва по начин, по който се опазва природата. „Много е важно да имаме диалог с неправителствения сектор и ние като Министерство на туризма винаги сме изразявали тази позиция. Факт е, че народните представители дадоха изключително дълго време за дебатиране на наредбата, която ще организира всички места, където това би могло да се случи и ще даде възможност на всички участници в този процес да изразят становище. Заедно с колегите от четирите министерства – Министерството на туризма, МРРБ, МОСВ и МЗХГ, ще стартираме работа с изпращане на покани за участие до всички заинтересовани страни“, обясни Ангелкова. Тя изрази надежда това да успее да се случи в рамките на поставения от Народното събрание 6-месечен срок.  \r\nЦветилена СИМЕОНОВА", "date": "2019.06.13", "title": "Министър Николина Ангелкова: В диалог с неправителствения сектор ще изготвим наредбата за определяне на местата за къмпингуване"}
{"url": "http://www.focus-news.net/news/2019/06/13/2669467/vladimir-putin-rusiya-e-s-dodon-v-borbata-sreshtu-uzurpatorite-na-vlastta-v-moldova.html", "text": "Президентът на Русия Владимир Путин увери, че Москва няма да се откаже от подкрепата си за президента на Молдова Игор Додон в сегашната сложна ситуация за него в страната, предава  ТАСС . \r\n„Ние със сигурност ще подкрепим и президента Додон и неговите настоящи коалиционни партньори, така че те в крайна сметка да се отърват от, зада се изразим интелигентно, като цяло, от онези хора, които доскоро бяха узурпирали властта в Молдова и въпреки някои възможни вътрешни противоречия, все пак да намерят сили за изграждане на съвместна работа в интерес на молдовската държава и молдовския народ и ние със сигурност ще ги подкрепим“, заяви руският държавен глава в интервю за \"Мир\". Текстът на интервюто е публикуван на сайта на Кремъл. \r\nВ коментар за сегашното състояние на нещата в Молдова, Путин отбеляза, че „ситуацията в Молдова не е уникална, но е много показателна, защото властта в Молдова, както и частично в Украйна, е била узурбирана от олигархични структури в пълния и директен смисъл на думата. , олигарси, които са подчинили всички държавни структури,  абсолютно всичко: правоприлагащата сфера, парламентът и всичко останало“. „Тоест, те са спечелили пари от молдовския народ и са го използвали, за да засилят тяхното лично благополучие и влияние върху държавата“, каза руският президент. \r\nСпоред Путин, „това, което е направено от президента Додон и неговите неотдавнашни опоненти, да речем условно, прозападните партии, все пак е стъпка към изграждането на пълноценна, цивилизована, модерна държава“. \r\nПревод и редакция:", "date": "2019.06.13", "title": "Владимир Путин: Русия е с Додон в борбата срещу узурпаторите на властта в Молдова"}
{"url": "http://www.focus-news.net/news/2019/06/13/2669495/inzh-neli-boycheva-dezinfektsionna-stantsiya-burgas-praskaneto-sreshtu-komari-se-osashtestvyava-po-grafik-koyto-e-v-sila-ot-3-do-28-yuni.html", "text": "Пръскането срещу комари се осъществява по график. Графикът е в сила от 3 юни до 28 юни. Това каза за  Радио „Фокус“ - Бургас  инж. Нели Бойчева, управител на Дезинфекционна станция - Бургас. Третирането се извършва с топъл аерозол или т.нар. топла мъгла“, каза още Бойчева и посочи, че се обработват парковете, градините, комплексите, кварталите на Бургас. „До 28 юни ще работим по този график, от там нататък ще пуснем нов график, който ще бъде за месец юли и ще бъде със студена аерозол, т.е. студена мъгла, но по същия начин ще третираме същите места“, заяви управителят на Дезинфекционна станция - Бургас. По думите ѝ междувременно са направили и въздушно третиране, което е осъществено на 5-ти и 7-ми юни, като са третирани биотопните зони по Атанасовско езеро и езерото Вая, а в началото на месец юли ще извършат още едно третиране. Нели Бойчева заяви, че към момента популацията на комари е в рамките на нормалното. „Имахме един подаден сигнал в края на месец май от к-с „Изгрев“ за спортната площадка, относно комарите, но ние реагирахме и не сме имали повече такива сигнали“, каза още Бойчева. \r\nДеница ДИМИТРОВА", "date": "2019.06.13", "title": "Инж. Нели Бойчева, Дезинфекционна станция – Бургас: Пръскането срещу комари се осъществява по график, който е в сила от 3 до 28 юни"}
{"url": "http://www.focus-news.net/news/2019/06/13/2669497/ministar-nikolina-angelkova-zabraneno-e-stroitelstvoto-varhu-vsichki-dyuni-koito-sa-vklyucheni-v-zakona-za-zashtitenite-teritorii-i-sa-v-zashtitena-zona-po-natura-2000.html", "text": "Забранено е строителството върху всички дюни, които са включени в Закона за защитените територии и са в защитена зона по „Натура 2000“. Това каза пред журналисти в парламента министърът на туризма Николина Ангелкова, предаде репортер на  Агенция „Фокус“ .  \r\nПо отношение на протестиращите организации, според които не всички видове дюни са включени в закона, Ангелкова заяви: „Върху всички дюни, които са включени в Закона за защитените територии и са в защитена зона и по „Натура 2000“, има забрана да се строи и да се извършват всякакви действия за тяхното нарушаване“. \r\nТя посочи, че това е изцяло в синхрон с екологичното законодателство и с мерките, които са предприети. „В закона изрично е записано, че строителството върху дюни е забранено и няма как да има такова. Всеки строеж, който се е появил по някакъв начин върху дюните, е незаконен и подлежи на незабавно събаряне. Така че това е най-тежката санкция. В Наказателния кодекс включително е определено като престъпление и се наказва със затвор до три години, както и с глоба. Така че има изключително тежки наказания в действащото законодателство, които са свързани с опазване на защитените местообитания по Закона за защитените територии. Подчертавам пак, че строителството върху дюни е забранено“, обясни Ангелкова. \r\nЦветилена СИМЕОНОВА", "date": "2019.06.13", "title": "Министър Николина Ангелкова: Забранено е строителството върху всички дюни, които са включени в Закона за защитените територии и са в защитена зона по „Натура 2000“"}
{"url": "http://www.focus-news.net/news/2019/06/13/2669496/sport-pszh-predlozhi-nov-dogovor-na-kavani.html", "text": "Ръководството на Пари Сен Жермен се надява нападателят Единсон Кавани да остане в клуба, информират френските медии. Парижани искат да преподпишат с уругваеца за още един сезон, като вече има конкретна оферта към играча.   \r\nКавани играе на \"Парк де Пренс\" от 2013 година, когато премина от Наполи за 64,5 милиона евро. През изминалия сезон той изигра 21 мача във френската Лига 1 и отбеляза 18 гола.   \r\nИнтерес към 32-годишния уругваец проявява Атлетико Мадрид.", "date": "2019.06.13", "title": "Спорт: ПСЖ предложи нов договор на Кавани"}
{"url": "http://www.focus-news.net/news/2019/06/13/2669500/kathimerini-prodalzhavat-turskite-narusheniya-na-vazdushnoto-prostranstvo-na-gartsiya.html", "text": "След новите турски нарушения на гръцкото въздушно пространство министър-председателят Алексис Ципрас заяви, че страната трябва да остане нащрек, но същевременно изключи възможността за инцидент в Егейско море, съобщава електронното издание на атинския ежедневник  Kathimerini . \r\nВ интервю пред телевизионния канал Алфа Алексис Ципрас увери: „Гърция никога не е имала по-силни съюзници от сегашните“.  \r\nПо-рано през деня два турски F-16s нарушиха Атинския въздушно-информационен район за полетите без да предоставят предварителен план за полетите. Полетите са извършени над остров Фармакос в 10:08 ч на височина 27 000 фута, а след една минута самолетите са били над остров Агатос на височина 25 000 фута. В 10:12 ч са били на последната височина над Кунели . \r\nСпоред Гръцкия генерален щаб по отбраната турските самолети са били идентифицирани и прихванати от гръцката патрулна авиация в съответствие с международните норми. \r\nТози инцидент става ден след поредните турски въздушни нарушения, когато въздушното пространство на Гърция е пресечено 99 пъти в отговор на провежданите военноморски гръцки учения в Егейско море. \r\nСъщевременно напрежението между Вашингтон и Анкара във връзка с плановете на Турция да закупи руската оръжейна система С-400 продължи и в сряда. В отговор на писмо от миналата седмица на държавния секретар по отбраната на САЩ Патрик Шанахан за евентуални последици, ако Турция продължи осъществи доставката, турският министър на отбраната Хулуси Акар заяви, че това противоречи на духа на НАТО.", "date": "2019.06.13", "title": "Kathimerini: Продължават турските нарушения на въздушното пространство на Гърция"}
{"url": "http://www.focus-news.net/news/2019/06/13/2669488/pazardzhik-dvama-tiyneydzhari-sa-postradali-pri-intsident-v-rayona-na-zhelezopaten-nadlez-kray-grada.html", "text": "Двама тийнейджъри са пострадали при инцидент в района на железопътен надлез край Пазарджик, съобщиха от  ОД МВР - Пазарджик . Сигнал за случилото се е подаден снощи около 21.15 часа на телефон 112 в РУ - Пазарджик. По първоначални данни група деца от село Мокрище се движели в района на железопътен надлез в селото. Внезапно част от предпазния метален парапет се откъртил от основата и повлякъл след себе си и останалата част от предпазното съоръжение с обща дължина от 27 метра. Незабавно към мястото са изпратени дежурни автопатрули и линейка на „Спешна помощ“. В резултат на инцидента са пострадали две момчета на 17 години, които са транспортирани от линейка на „Спешна помощ“ в МБАЛ-Пазарджик. Едното от тях е с фрактура на глезена, а другото е било с временна загуба на съзнание, но без опасност за живота. На мястото е извършен оглед, предстои да бъдат изяснени причините довели до падането на парапета. По случая се води дознание.", "date": "2019.06.13", "title": "Пазарджик: Двама тийнейджъри са пострадали при инцидент в района на железопътен надлез край града"}
{"url": "http://www.focus-news.net/news/2019/06/13/2669498/sofiya-zadarzhani-sa-dvama-19-godishni-mladezhi-zaradi-razmahvane-na-orazhie-prez-prozoretsa-na-dvizhesht-se-avtomobil.html", "text": "Двама 19-годишни младежи са задържани във Второ РУ след хулиганска проява. Това съобщиха от пресцентъра на  МВР . Около 20.25 часа на 12 юни в полицията е получен сигнал, че в района на бул. „Константин Величков“ в посока бул. „Сливница“ младежи размахват оръжие през прозореца на движещ се автомобил „Нисан Микра“. В резултат на незабавно  организираните заградителни действия около 20.30 часа автомобилът е локализиран на улиците „Скопие“ и „Подполковник Калитин“. Непосредствено преди предприетите действия по задържането на намиращите се в него двама младежи, един от тях размахал оръжие през отворения прозорец на колата. Минути след това на бул. „Рожен“ двамата са задържани с използване на белезници и е установена самоличността им - 19- годишни от София. В хода на полицейската проверка у единия от тях е намерен пневматичен пистолет, реплика на боен пистолет „Глог“, у другия – електрошок, а в багажника на автомобила полицаите намерили пневматично оръжие, реплика на автомат „М4“. По случая е образувано досъдебно производство. Предстои доклад на събраните материали в прокуратурата.", "date": "2019.06.13", "title": "София: Задържани са двама 19-годишни младежи заради размахване на оръжие през прозореца на движещ се автомобил"}
{"url": "http://www.focus-news.net/news/2019/06/13/2669493/ministar-nikolina-angelkova-imame-kapatsitet-da-proveryavame-dyunite-za-nezakonni-deynosti.html", "text": "Имаме капацитет да проверяваме дюните за незаконни дейности. Това каза пред журналисти в парламента министърът на туризма Николина Ангелкова, предаде репортер на  Агенция „Фокус“ .  \r\nПопитана дали Mинистерството на туризма има нужния капацитет да проверява всяка дюна, Ангелкова обясни, че забраната за поставяне на палатки и плажни принадлежности върху тези формирования е била още в предишната редакция на Закона за устройството на черноморското крайбрежие. „В момента това е скрепено с доста строги санкции, за да има и превенция. Самите дюни са отбелязани в кадастралните карти, в специализираните карти, така че контролните органи изключително обективно, лесно и с имайки необходимия експертен потенциал, ще могат да си свършат работата“, заяви Ангелкова. \r\nТя посочи, че контролните органи, определени за такива по отношение на дейностите върху морските плажове, изпълняват изключително стриктно своите функции. „Имаме телефон за сигнали и нередности и при всеки един сигнал реагираме. Така че когато има нещо конкретно, ние сме незабавно на място. Нашите мобилни групи са винаги и на север и на юг по нашето Черноморие и правят както плановите проверки, така и извънредни и по сигнал. Така че можем да работим по този начин“, заяви Ангелкова. \r\nЦветилена СИМЕОНОВА", "date": "2019.06.13", "title": "Министър Николина Ангелкова: Имаме капацитет да проверяваме дюните за незаконни дейности"}
{"url": "http://www.focus-news.net/news/2019/06/13/2669499/izborat-za-nov-glaven-prokuror-shte-e-na-24-oktomvri.html", "text": "По предложение на главния прокурор Сотир Цацаров Висшият съдебен съвет изтегли с две седмици по-рано избора за следващ Обвинител номер едно. Той ще се проведе на 24-ти октомври, въпреки че според хронограмата, приета от Прокурорската колегия на Съвета, гласуването трябваше да е на 14 ноември. Непроменен остава крайният срок за номинации - 29 юли, предаде  БНР . \r\nВ рамките на две седмици ще има четири заседания на ВСС - с възможност за издигане на кандидати.  \r\nНа номинации право имат поне трима членове на прокурорската колегия и правосъдният министър. Данаил Кирилов вече обяви, че няма да го прави, за да не политизира избора. Така в предпоследния ден на юли ще е ясно кой или кои ще са кандидатите да оглавят държавното обвинение след 10 януари, когато изтича мандатът на Сотир Цацаров.  \r\nЩе спечели този, който получи подкрепата на поне 17 от членовете на ВСС. Но ще стане следващ главен прокурор, ако под предложението за избора му подпис сложи президентът Румен Радев, който недвусмислено показа, че не гледа на ролята си в процедурата като на протоколна. \r\nИзтеглянето на датата, според министъра на правосъдието Данаил Кирилов, ще даде както повече време за приемственост между Сотир Цацаров и неговия наследник, но и време за реакция във връзка с финалния указ на президента.  \r\nСлуховете, че един от кандидатите за следващ главен прокурор ще е Емил Радев от ГЕРБ, Кирилов коментира така: \"Аз не знам от него такова намерение. Мисля, че по скоро коментарът може би е в контекста на предварителна проба или на анализ. В тази връзка не знам кой точно е заявил готовност за номиниране на колегата\".", "date": "2019.06.13", "title": "Изборът за нов главен прокурор ще е на 24 октомври"}
{"url": "http://www.focus-news.net/news/2019/06/13/2669501/tanya-mitranova-obshtina-pleven-v-grada-shte-se-provede-parvoto-izdanie-na-folklorniya-festival-magiyata-na-balgarskite-traditsii.html", "text": "На 14 юни пред Областна администрация ще се проведе първото издание на фолклорния фестивал ,,Магията на българските традиции”. Това каза за  Радио „Фокус“  Таня Митранова от отдел ,,Младежки дейности, спорт, туризъм” на Община Плевен. ,,Целта на фестивала е да се съхранят, развият и представят традиционните форми  на вековното българско фолклорно наследство - музика, песни, танци и обичаи”, каза Таня Митранова. ,,В програмата са включени фолклорни състави от Плевенска област. Откриването е от 18.00 часа пред сградата на Областна администрация”, каза още Таня Митранова.  \r\nВиолета КРЪСТЕВА", "date": "2019.06.13", "title": "Таня Митранова, Община Плевен: В града ще се проведе първото издание на фолклорния фестивал ,,Магията на българските традиции”"}
{"url": "http://www.focus-news.net/news/2019/06/13/2669491/uchenikat-obvinen-za-podgotovka-na-teroristichen-akt-v-plovdiv-ostava-na-svoboda.html", "text": "Ученикът, обвинен за подготовка на терористичен акт в Пловдив, остава на свобода под надзора на Детска педагогическа стая. Това реши Апелативният специализиран съд, предаде  БНТ . Прокуратурата настояваше момчето да бъде в изолирана среда. \r\n„Трябва да ви кажа, че са намерени взривни вещества и взривни устройства по обем и брой несъпоставими с нито един казус от новата история на българската държава. Това не е било известно на никого, дори на родителите в деня, когато са извършени действията по претърсване и изземване. Отделно от това са намерени сериозни комуникации, съдържащи информация, че обвиняемото лице, непълнолетно, е подготвял терористичен акт. Отделно от това са намерени видеоклипове, изпращани от него към вербовчика в тази насока. Считаме, че към настоящия момент продължава да е налице реална опасност за сигурността на огромен брой български граждани“, заяви говорителят на Специализираната прокуратура Сийка Милева. \r\nПрокурор Милева подчерта, че за прокуратурата 16-годишното момче е жертва на вербовчиците от терористичната организация Ислямска държава. \r\nПред съда имаше две алтернативи - едната беше да прецени, че психолози и психиатри ще работят с детето в изолирана среда, както искаше прокуратурата. Апелативният специализиран съд прецени, че е най-добре момчето да продължи да живее със семейството си, да ходи на училище и с него да се работи в семейната му среда.", "date": "2019.06.13", "title": "Ученикът, обвинен за подготовка на терористичен акт в Пловдив, остава на свобода"}
{"url": "http://www.focus-news.net/news/2019/06/13/2669502/sofiya-nezakonno-orazhie-i-boepripasi-sa-izzeti-pri-proverka-na-avtomobil-v-mestnostta-bunara.html", "text": "Незаконно оръжие и боеприпаси са открити от служители на РУ - Костенец при проверката на автомобил. Това съобщиха от пресцентъра на  МВР . Около 22.00 часа на 12 юни на общински път в местността Бунара, служители на РУ - Костенец спрели за проверка лек автомобил, в чийто багажник открили ловна пушка с неустановена марка и модел и три ловни патрона 12 калибър. За срок до 24 часа е задържан пътуващ в автомобила 37-годишен криминално проявен и осъждан мъж от Долна баня. По случая е образувано досъдебно производство.", "date": "2019.06.13", "title": "София: Незаконно оръжие и боеприпаси са иззети при проверка на автомобил в местността Бунара"}
{"url": "http://www.focus-news.net/news/2019/06/13/2669503/ministar-danail-kirilov-shte-podade-ostavka-ako-ne-padne-mehanizmat-za-nablyudenie.html", "text": "Правосъдният министър Данаил Кирилов ще подаде оставка, ако до края на настоящия мандат на Европейската комисия не отпадне мониторинга за правосъдие и вътрешен ред. Това заяви самия Кирилов по време на днешното заседание на Висшия съдебен съвет, предаде  БНТ . Правосъдният министър заяви, че е приел лично задачата за отпадане на механизма за сътрудничество и проверка и е провел разговор по темата с еврокомисар Вера Йоурова. \r\nДнес стана ясно още, че изборът на нов главен прокурор ще се проведе на 24 октомври, а процедурата ще започне на 15 юли. По искане на главния прокурор Сотир Цацаров датите бяха изтеглени по-рано от предложеното от прокурорската колегия. \r\n„Ако не отпадне мониторингът, ще представя оставката си като министър на правосъдието. Вера Йоурова смята, че имаме много сериозен напредък и че имаме шанс, но коментарът беше в рамките на възможността точно този състав на Комисията да се произнесе по този въпрос“, коментира той.", "date": "2019.06.13", "title": "Министър Данаил Кирилов ще подаде оставка, ако не падне механизмът за наблюдение"}
{"url": "http://www.focus-news.net/news/2019/06/13/2669505/deutsche-welle-zaev-se-vrashta-v-skopie-s-novo-obeshtanie-ot-merkel.html", "text": "Обещанието, че през септември Бундестагът ще даде зелена светлина на началото на преговорите за македонското членство в Европейския съюз и поздравления за резултатите на правителството. Това са посланията, които министър-председателят Зоран Заев, според македонската делегация, е приел от канцлера на ФРГ Ангела Меркел на срещата в Берлин, предава  Deutsche Welle  в македонската си редакция. \r\nОт македонското правителство заявиха, че са доволни от това, което са чули от Меркел по време на срещата. В официалното изявление на правителството се посочва, че септември остава месеца, в който Бундестагът ще обсъди и е вероятно ще одобри започването на преговорите със Северна Македония за влизане в ЕС. Няма информация за това дали позицията на министър-председателя на югозападната ни съседка се е променила с оглед новата ситуация. По-рано Заев предупреди, че ще подаде оставка, ако не страната не получи дата за преговори през юни.  Тереза Герова", "date": "2019.06.13", "title": "Deutsche Welle: Заев се връща в Скопие с ново обещание от Меркел"}
{"url": "http://www.focus-news.net/news/2019/06/13/2669504/haskovo-marihuana-i-180-tabletki-amfetamin-sa-izzeti-pri-politseyska-operatsiya-v-oblastta.html", "text": "Две досъдебни производства за държане на наркотици са образувани в Районно управление на МВР-Хасково. Това съобщиха от пресцентъра на  МВР . Вчера, служители от участъка в село Стамболово проверили дом в село Поповец, обитаван от 36-годишен мъж. В градината на къщата са открити 3 саксии със засято растение, а в една от стаите – 180 таблетки амфетамин. Мъжът е задържан за срок до 24 часа. По същото време криминалисти от хасковското управление проверили имот във вилна зона Кенана. В двор, собственост на 64-годишен мъж, те намерили 3 засадени растения от рода на конопа. Операцията по държане и разпространение на наркотици е продължила и в Свиленград. При проверка на автомобил, паркиран пред местен хотел и използван от 27-годишен младеж, е открит полиетиленов плик със суха зелена листна маса, реагирала при полевия наркотест  на марихуана. По случая е заведено бързо производство. Същото производство е стартирало и в Районно управление на МВР-Димитровград срещу 28-годишен мъж от областния град. При обиск в него са намерени 7 топчета марихуана с тегло 5.20 грама. Познатият на полицията мъж ги предал доброволно с протокол.", "date": "2019.06.13", "title": "Хасково: Марихуана и 180 таблетки амфетамин са иззети при полицейска операция в областта"}
{"url": "http://www.focus-news.net/news/2019/06/13/2669508/sofiya-nad-10-kilograma-narkotitsi-sa-izzeti-pri-spetsializirana-operatsiya-v-kv-filipovtsi.html", "text": "Над 10 килограма наркотици са иззети при специализирана операция в кв. „Филиповци“. Това съобщиха от пресцентъра на  МВР . В хода на проведена на 10 юни полицейска операция по противодействие на престъпления, свързани с наркотични вещества, служители от сектор „Наркотици“ са задържали 50-годишен мъж. Действията са осъществени малко преди обяд в кв. „Филиповци“. При последвалите оглед и претърсване в обитаваното от него жилище, полицаите намерили и иззели множество различни на вид опаковки, съдържащи таблетки, тревиста маса и прахообразно вещество, колби, пресовъчна машина, електронна везна, оръжие и боеприпаси. От изготвената експертна справка на част от намереното е установено, че иззетите вещества са 10 317.89 грама амфетамин, 9.84 грама коноп и 34.80 грама хашиш. Предстои изследване и на останалите вещества.   \r\nСлед доклад на събраните материали в Софийска градска прокуратура, задържаният е привлечен като обвиняем. Наложена му е мярка за неотклонение „Задържане под стража“ за срок до 72 часа.", "date": "2019.06.13", "title": "София: Над 10 килограма наркотици са иззети при специализирана операция в кв. „Филиповци“"}
{"url": "http://www.focus-news.net/news/2019/06/13/2669509/shumen-obshtinata-veche-pritezhava-2353-ot-aktsiite-na-mbal-shumen-a-darzhavata-6074.html", "text": "Общината вече притежава 23.53% от акциите на МБАЛ-Шумен, а държавата – 60,74%. За решението, взето на общо събрание на акционерите, съобщи пред журналисти д-р Димитър Костов, изп. директор на МБАЛ-Шумен, предаде репортер на  Радио „Фокус“-Шумен . „Това, което държавата е дала като средства, като инвестиции на болницата, сега се преобразува като акции и се увеличава капиталът на дружеството. Месец преди това беше увеличен и капиталът на болницата с акции от община Шумен. Така след последното гласуване държавата има 60.74%, а община Шумен - 23.53%.Останалите общини запазват дела си в болницата- Венец - 1.29%, Върбица - 1.73%, Хитрино - 1.20%, Каолиново - 2%, Каспичан - 1.63%, Никола Козлево - 1.15%, Нови пазар - 3.05%, Велики Преслав - 2.43%, Смядово - 1.25%. Д-р Костов уточни, че капитала си увеличават само тези, които са дали средства и са инвестирали в лечебното заведение.  \r\nНа общото събрание са присъствали 99.42% от акционерите - представителят на държавата, както и на общините Нови пазар, Велики Преслав, Смядово и Шумен. С пълно мнозинство са приети докладът на съвета на директорите за дейността на дружеството през 2018 година, както и годишният финансов отчет на дружеството за миналата година. От общо 15-те точки в дневния ред, дебат е имало само по отношение на това дали бордът на директорите да бъде освободен от отговорност. Д-р Костов уточни, че държавата е гласувала против освобождаването му от отговорност, докато представителите на общините са били „за“. Съставът на борда остава без промени - председател е Деница Шарева, като представител на мажоритарния собственик и членове д-р Лиляна Куздова и д-р Димитър Костов. Мандатът е тригодишен. Болницата приключва 2018 година на загуба от 1 042 000 лв., което е по-малко спрямо предходната година, когато загубата е била над 2 млн. лв.  \r\n„Загубата намалява, но все още дружеството не реализира печалба. Задълженията към кредитори са над 2 млн. лв., а просрочените – 1 800 000 лв. Около 21 000 пациенти са преминали през стационара на болницата през миналата година. „В последно време има голям наплив на пациенти към Спешно отделение, като дневно преминават по 100 души, а в празнични и почивни дни още повече. Голяма част от пациентите всъщност не са спешни. Най-вероятно нещо не работи в извънболнична помощ. Тази натовареност трудно може да бъде овладяна и води до напрежение в дейността, не можем да осигурим толкова голям персонал, нямаме и възможност да го разширим териториално. В момента болницата изпълнява функции на извънболнична, първична, специализирана и всякакъв друг вид помощ“, заяви д-р Костов. \r\nИвелина ИВАНОВА", "date": "2019.06.13", "title": "Шумен: Общината вече притежава 23.53% от акциите на МБАЛ-Шумен, а държавата – 60,74%"}
{"url": "http://www.focus-news.net/news/2019/06/13/2669494/afp-ekipazhat-na-edin-ot-atakuvanite-v-omanskiya-zaliv-tankeri-e-spasen-tovarat-e-nevredim.html", "text": "Екипажът на един от атакуваните в Оманския залив танкери, превозващ метанол, е спасен, а товарът на плавателният съд е невредим, предава  AFP ,  като се позовава на информация от оператора – японска компания. \r\nДва петролни танкера бяха подложени на атака в Оманския залив по-рано през деня. \r\nИзточници от Оман разкриха, че в ранните часове на деня са чути две силни експлозии. Според  тях те са причинени от нападенията срещу танкерите. Според информация, постъпила от Пакистан, плавателните съдове са изпратили сигнал за бедствие. \r\nМорската търговска операция на Обединеното кралство, която се управлява от британския флот, предупреди, че във водите се е случил „неопределен инцидент“ и в тази връзка се призовава за „изключително внимание\". Тереза Герова", "date": "2019.06.13", "title": "AFP: Екипажът на един от атакуваните в Оманския залив танкери е спасен, товарът е невредим"}
{"url": "http://www.focus-news.net/news/2019/06/13/2669506/ivo-dimov-kmet-na-dimitrovgrad-obshtinata-ni-e-sedmata-koyato-shte-poluchi-blizo-75-mln-lv-po-proekt-za-podobryavane-kachestvoto-na-atmosferniya-vazduh.html", "text": "Общината Димитровград e седмата, която ще получи близо 7,5 млн. лв. по проект за подобряване качеството на атмосферния въздух. Това каза в интервю за предаването „Екологичен резонанс“ на  Радио „Фокус“  кметът на Община Димитровград Иво Димов. Средствата ще бъдат използвани, за да могат домакинствата и семействата, които към момента са на твърдо гориво да могат да подменят начина си на отопление с алтернативни горива. Срокът на проекта е повече от 30 месеца. Същинската част ще започне, когато бъде избрана фирма консултант, обясни той. На 19 юни, сряда, на официална церемония ще бъдат подписани договорите съвместно с управляващия орган, уточни той. „Предвижда се изготвянето на механизъм, по който ще се работи, както и начина по-който бенефициентите ще връщат старите си отоплителни уреди на места, които са регламентирани за третиране на отпадъци от черни и цветни метали. Заложена е подготовка на документация  на обществена поръчка за избор на изпълнители и изработване на средни или пределни цени за единица продукт“, коментира Иво Димов. Той каза още, че около 3 000 семейства ще имат възможност да кандидатстват по тази програма. Същинската дейност по проекта ще започне следващата година. Общината прави всичко по силите си за чистотата на населеното място, каза още кмета и изрази надежда след няколко години димитровградчани да имат възможност да дишат по-чист въздух. Общината също така дава възможност на жителите да засаждат дръвчета в районите си. Друга подобна инициатива носи името „Алея на новия живот“, където родителите на новородено дете могат да засадят дърво, символ на бъдещето, каза още той. \r\nЙоланда ПЕЛОВА", "date": "2019.06.13", "title": "Иво Димов, кмет на Димитровград: Общината ни е седмата, която ще получи близо 7,5 млн. лв. по проект за подобряване качеството на атмосферния въздух"}
{"url": "http://www.focus-news.net/news/2019/06/13/2669512/blagoevgrad-tvorbi-na-hudozhnika-argir-manasiev-shte-badat-podredeni-v-gradska-hudozhestvena-galeriya.html", "text": "Изложба с творби на покойния благоевградски художник Аргир Манасиев ще бъде подредена в Градска художествена галерия. Това съобщиха от пресцентъра на  Община Благоевград . Експозицията ще бъде открита на 14 юни от 18.00 часа. Тя съдържа 53 картини - живопис, графика и рисунка и може да бъде видяна от жители и  гости на града до 9 юли.  \r\nАргир Манасиев е един от най-ярките представители на благоевградската живописна школа. Приживе организира множество самостоятелни изложби. Член е на Съюза на българските художници. Членува в регионална френска група. Участва в съвместни изложби с други български художници в Англия, Германия, Франция, САЩ и др.", "date": "2019.06.13", "title": "Благоевград: Творби на художника Аргир Манасиев ще бъдат подредени в Градска художествена галерия"}
{"url": "http://www.focus-news.net/news/2019/06/13/2669510/vap-vazlozhi-proverka-za-zakonnost-za-izpalnenie-na-dogovori-za-okazvane-na-meditsinska-i-dentalna-pomosht-sklyucheni-ot-nzok.html", "text": "ВАП възложи проверка за законност за изпълнение на договори за оказване на медицинска и/или дентална помощ, сключени от Националната здравноосигурителна каса (НЗОК) във връзка със спазване на законовите изисквания. Това съобщиха от пресцентъра на  Прокуратура на Република България . \r\nС посочените действия е ангажиран управителят на НЗОК, предвид правомощията за извършване на контрол и налагане на санкции по Закона за здравното осигуряване. \r\nПредмет на проверката е дейността на изпълнители на медицинска и/или дентална помощ, каквито са лечебни заведения за болнична помощ, лечебни заведения за извънболнична помощ и други лечебни заведения по Закона за лечебните заведения или техни обединения и национални центрове по проблемите на общественото здраве по Закона за здравето. \r\nПри инспекционните действия от контролните органите следва да се реализират законовите правомощия, от рода на: \r\n- да проверяват отчетните документи на изпълнителите на медицинска и/или дентална помощ, регламентирани в Националния рамков договор /НРД/; \r\n- да извършват контрол по законосъобразността на финансовата дейност на изпълнителите на медицинска и дентална помощ по договорите им с районни здравноосигурителни каси; \r\n- да проверяват наличието на плащания от задължително здравноосигурени лица на изпълнителите, техния размер и основание, в случаите, когато е оказана медицинска и/или дентална помощ по договор с НЗОК; \r\n- да проверяват договорите на изпълнителите на медицинска и/или дентална помощ, сключени с други лечебни заведения за изпълнение на част от дейността по договора с НЗОК в случаите, предвидени в НРД; \r\n- да проверяват съответствието на дейността на изпълнителите с критериите за достъпност и качество на медицинската помощ, регламентирани в НРД; \r\n- да проверяват вида и обема на оказаната медицинска и/или дентална помощ по договор с НЗОК; \r\n- да проверяват вида и количествата на закупените от изпълнителите на болнична медицинска помощ и вложени при изпълнение на договора с НЗОК медицински изделия, прилагани в условията на болничната медицинска помощ, заплащани от НЗОК напълно или частично; \r\n- да проверяват съответствието между оказаната медицинска и/или дентална помощ и заплатените за нея суми от НЗОК; \r\n- да проверяват издаването от изпълнителите на медицинска и/или дентална помощ на пациентите на финансови документи за всички заплатени от пациента суми във връзка с оказаната им медицинска помощ и др. \r\nСрокът за извършване на проверката е двумесечен, след което на ВАП ще се представи обобщена информация за констатираните нарушения, предприетите конкретни мерки и действия за отстраняване на разкритите случаи на неспазване на закона и последиците от тях и за санкциониране на виновните лица, вкл. възстановяване на неоснователно получени суми, съставени актове за установяване на административни нарушения, издадени наказателни постановления, постановени административни актове. \r\nЦелта на проверката е гарантиране на нормативноустановеното право на достъп до медицинска помощ.", "date": "2019.06.13", "title": "ВАП възложи проверка за законност за изпълнение на договори за оказване на медицинска и дентална помощ, сключени от НЗОК"}
{"url": "http://www.focus-news.net/news/2019/06/13/2669511/ek-evropeyskiyat-organ-po-truda-e-gotov-da-zaraboti-prez-oktomvri.html", "text": "Днес, точно преди заседанието на Съвета по заетост, социална политика, здравеопазване и потребителски въпроси в Люксембург, в рамките на което министрите следва да приемат официално Регламента за създаване на Европейски орган по труда, държавите членки решиха в коя европейска столица ще бъде неговото седалище, се казва в  прессъобщение от ЕК.  \r\nКомисарят за заетостта, социалните въпроси, уменията и трудовата мобилност Мариан Тейсен приветства решението: \r\n“Поздравявам град Братислава и правителството на Словакия с избирането на града за седалище на Европейския орган по труда.  \r\nОт началото на мандата ми мой приоритет бе справедливата трудова мобилност. Свободното движение стимулира растежа, помага на предприятията да намерят уменията, които са им нужни, и дава на всеки един възможността да използва по най-добрия начин своите дарби, но то трябва да бъде управлявано добре. Това налага правила, които са справедливи, ясни и ефективно прилагани. Европейският орган по труда е най-важният елемент от тази дейност. Той ще подпомогне трудовата мобилност и ще предостави на държавите членки на ЕС инструментите, от които се нуждаят, за да си сътрудничат по-ефективно в борбата с измамите и злоупотребите.  \r\nРегламентът за Европейски орган по труда бе приет в рекордно кратки срокове и съм уверена, че преместването на Европейския орган по труда в Братислава ще бъде и безпроблемно и бързо. Органът ще започне работа в Брюксел от октомври, докато бъде преместен в града, избран за негово седалище. Очаквам с нетърпение Органът да се установи и започне работа в Братислава възможно най-скоро.”", "date": "2019.06.13", "title": "ЕК: Европейският орган по труда е готов да заработи през октомври"}
{"url": "http://www.focus-news.net/news/2019/06/13/2669507/milka-hristova-bsp-sofiya-druzhestvoto-zavodproekt-otdava-pod-naem-poveche-ot-14-apartamenta-bez-da-spazva-obshtinskata-naredba.html", "text": "Дружеството „Заводпроект“ отдава под наем повече от 14 апартамента, без да спазва общинската наредба. Това каза пред журналисти заместник-председателят на Столичния общински съвет и съветник от БСП-София Милка Христова по време на редовното заседание на Столичния общински съвет (СОС), предаде репортер на  Агенция „Фокус“ . Христова заяви, че при общинските дружества, които са извън сферата на здравеопазването, нещата не са толкова розови, както са се опитали да ги представят от ГЕРБ. „Искам да обърна внимание там, където има проблеми, защото смятам, че това е ролята на Общинския съвет и най-вече на опозицията - да установява проблемите, да ги посочва и да търси и предлага вариант за тяхното решаване“, заяви Милка Христова и даде за пример дружеството „Софийски имоти“ и дъщерните му - „Лабело” и „Заводпроект”. „Това са едни матрьошки, като последната матрьошка - „Заводпроект“ държи повече от 14 апартамента, които дава под наем, без да спазва съответната общинска наредба. Няма сила, която да доведе до прекратяването на дейността на тези дружества, като крайният резултат показва следното: отдават се 14 апартамента под наем, в резултат приходи-разходи и печалба 23 хил. лв.“, посочи Христова. Тя отбеляза, че това няма как да са резултати, от които да БСП да бъдат доволни.  \r\nИрина ИВАНОВА", "date": "2019.06.13", "title": "Милка Христова, БСП-София: Дружеството „Заводпроект“ отдава под наем повече от 14 апартамента, без да спазва общинската наредба"}
{"url": "http://www.focus-news.net/news/2019/06/13/2669514/burgas-obshtinata-osiguryava-poveche-politseyski-patruli-v-grada-za-chereshova-zadushnitsa.html", "text": "На 15 юни православното християнство отбелязва Черешова задушница. За да се гарантира безпроблемното протичане на деня за почит към починалите, в района на Гробищния парк ще бъдат съсредоточени повече полицейски патрули и служители на Дирекция УКОРС на Община Бургас. Това съобщиха от пресцентъра на  Общината . От \"Пътна полиция\" ще разположат свои екипи по улиците, където се очаква да има по-интензивен трафик. Патрулите ще регулират движението, за да се избегнат задръствания. \r\nНа всички, които в този ден искат да почетат паметта на починали роднини и близки Общината напомня, че могат да се придвижат до Гробищен парк с помощта на градския транспорт: линия Б1:   \r\n-Терминал Меден Рудник - бул. \"Ал. Георгиев Коджакафалията\" - бул. \"Захари Стоянов\" - ул. \"Спортна\" - Терминал Юг - бул. \"Христо Ботев\" - Александровска - бул. \"Стефан Стамболов\" - ул. \"Никола Петков\" - Велека - Изгрев, Акве Калиде - Терминал Изгрев; \r\n- Терминал Изгрев - Изгрев, Акве Калиде - Велека - ул. \"Никола Петков\" - бул. \"Стефан Стамболов\" - Александровска - бул. \"Христо Ботев\" - Терминал Юг - ул. \"Спортна\" - бул. \"Захари Стоянов\" - бул. \"Ал. Георгиев Коджакафалията\" - Терминал Меден Рудник. линия 11: \r\n- Терминал Славейков - ул. \"Проф. Якимов\" - Изгрев, Акве Калиде - Велека - Лазур, ул. \"24-ти Пехотен Черноморски полк\" - бул. \"Демокрация\" - жп гара - бул. \"Мария Луиза\" - бул. \"Стефан Стамболов\" - ул. \"Янко Комитов\" - Терминал Славейков. линия 12: \r\n- Терминал Славейков - ул. \"Янко Комитов\" - бул. \"Стефан Стамболов\" - бул. \"Мария Луиза\" - жп. гара - бул. \"Демокрация\" - Лазур ул. \"24-ти Пехотен Черноморски полк\" - Велека - Изгрев, Акве Калиде - ул. \"Проф. Якимов\" - Терминал Славейков. линия 15: \r\n- Автогара Юг - бул. \"Демокрация\" - бул. \"Стефан Стамболов\" - ул. \"Транспортна\" - кв. \"Сарафово\". \r\n- кв. \"Сарафово\" - ул. \"Транспортна\" - бул. \"Стефан Стамболов\" - бул. \"Демокрация\" - Автогара Юг. линия Б11: \r\n- Терминал Меден рудник - ул. \"Въстаническа\" - бул. \"Захари Стоянов\" - ул. \"Индустриална\" - бул. \"Иван Вазов\" - бул. \"Демокрация\" - бул. \"Стефан Стамболов\" - ул. \"Никола Петков\" - ул. \"Петко Задгорски\" - Терминал Изгрев; \r\n- Терминал Изгрев - ул. \"Петко Задгорски\" - ул. \"Никола Петков\" - бул. \"Стефан Стамболов\" - бул. \"Демокрация\" - ул. \"Иван Вазов\" - ул. \"Индустриална\" - ул. \"Петко Задгорски\" - бул. \"Захари Стоянов\" - ул. \"Въстаническа\" - Терминал Меден рудник. \r\nПри необходимост, транспортното дружество има готовност да осигури допълнителни автобуси по горепосочените линии.", "date": "2019.06.13", "title": "Бургас: Общината осигурява повече полицейски патрули в града за Черешова задушница"}
{"url": "http://www.focus-news.net/news/2019/06/13/2669517/a1-on-makedoniya-germanskite-vlasti-arestuvaha-kosovar-finansiral-islyamska-darzhava.html", "text": "Германските власти арестуваха 31-годишен гражданин на Косово, обвинен в подкрепа на близкоизточната радикална групировка „Ислямска държава“, предава скопската електронна медия  A1 On . \r\nУточнява се, че мъжът е прехвърлил повече от хиляда евро на член на терористичната организация и на друго лице, което е искало да се присъедини към нея. Мъжът е идентифициран като Хасан Реян Б. Той е задържан в близост до северния ханзейски град Хамбург. Тереза Герова", "date": "2019.06.13", "title": "A1 On (Македония): Германските власти арестуваха косовар, финансирал „Ислямска държава“"}
{"url": "http://www.focus-news.net/news/2019/06/13/2669518/veliko-tarnovo-svlachishteto-v-selo-kalaydzhii-se-e-aktiviziralo-v-sledstvie-na-poroynite-dazhdove-ot-poslednite-dni.html", "text": "Свлачището в село Калайджии се е активизирало в следствие на поройните дъждове от последните дни. Това съобщи за Радио „Фокус“ – Велико Търново кметът на Община Златарица Пенчо Чанев. Той припомни, че процесът е стартирал още миналата година, но в следствие на обилните валежи от началото на месеца се е свлякла още земя. Пропаднал е и електрически стълб, като в последствие екипите на електроразпределителната компания са пуснали допълнителен кабел, който да захрани селото с ток. Чанев посочи, че размерите на свлачището вече са 5 дка. То засяга кръстовището на улиците „Трета“ и „Четвърта“, а отстоянието до най-близката къща е около 3 метра. Кметът на Златарица подчерта, че има сериозна заплаха за живеещото в близост население, ако дъждовете продължат и през следващите дни. Той допълни, че е бил създаден проект за укрепването на свлачището още миналата година, когато то се е образувало. Проектът, който е на стойност близо 600 000 лева, е подаден в Междуведомствената комисия за бедствия и аварии, но не е получил одобрение. В момента общинската администрация проверява въпроса дали може да кандидатства пред комисията за финансиране повторно, в рамките на една календарна година, с един и същи проект. Предстои в утрешния ден комисия, назначена със заповед на кмета, да направи повторен оглед на засегнатия от свлачищния процес район в село Калайджии. \r\nНадежда КРЪСТЕВА", "date": "2019.06.13", "title": "Велико Търново: Свлачището в село Калайджии се е активизирало в следствие на поройните дъждове от последните дни"}
{"url": "http://www.focus-news.net/news/2019/06/13/2669519/kaloyan-pargov-bsp-ochakvam-rabotnata-grupa-da-nachertae-strategiya-za-spasyavane-i-ozdravyavane-na-toplofikatsiya-sofiya-ead-limitat-ni-na-doverie-shte-se-izcherpi-v-sredata-na-lyatoto.html", "text": "Очаквам работната група да се произнесе, начертавайки стратегия за спасяване и оздравяване на„Топлофикация София” ЕАД, лимитът ни на доверие ще се изчерпи в средата на лятото. Това каза пред журналисти председателят на Градския съвет на БСП – София Калоян Паргов след редовно заседание на Столичния общински съвет (СОС), предаде репортер на  Агенция „Фокус“ . Паргов коментира, че предвид годишните финансови отчети е очевидно дълговата криза в „Топлофикация София” ЕАД е станала все по-сериозна. „Очевидно, че напрежението, по повод ценовите шокове, които вече се задават и растящата цена на парното също стресира всички потребители. Очевидно, че към момента трябва да се начертае ясна стратегия за излизането на дружеството от тази ситуация“, заяви Паргов. Той посочи, че работната група, която е получила кредит на доверие от всички политически сили в края на миналата година до средата на лятото, трябва да излезе с резултатите от своята работа и да стане ясно на къде ще се развива дружеството. „Трябва да стане ясно какви методи, какви подходи и инструменти ще използваме, за да можем да спрем това пропадане на „Топлофикация София“, защото в момента тя е в технически фалит, а може да изпадне и в реален фалит, което ще бъде и пряка заплаха за енергийната система“, подчерта Каргов. Той отбеляза, че „Топлофикация“ не е само локално дружество, което касае  град София. „Кредитът на доверие, който сме дали изтича в средата на лятото. Очаквам работната група, в която ние имаме участие да се произнесе, начертавайки стратегия за спасяване и оздравяване на дружеството. Ако това не се случи, тази отговорност ние няма как да я носим повече, тъй като лимитът ни на доверие ще се изчерпи в средата на лятото“, каза още той. \r\nИрина ИВАНОВА", "date": "2019.06.13", "title": "Калоян Паргов, БСП: Очаквам работната група да начертае стратегия за спасяване и оздравяване на „Топлофикация София” ЕАД, лимитът ни на доверие ще се изчерпи в средата на лятото"}
{"url": "http://www.focus-news.net/news/2019/06/13/2669516/milka-hristova-bsp-sofiya-tryabva-da-se-dade-vazmozhnost-na-chistota-iskar-da-stapi-na-chisto-chrez-palna-finansova-reviziya.html", "text": "Трябва да се даде възможност на „Чистота-Искър“ да стъпи на чисто чрез пълна финансова ревизия. Това каза пред журналисти заместник-председателят на Столичния общински съвет и съветник от БСП-София Милка Христова по време на редовното заседание на Столичния общински съвет (СОС), предаде репортер на  Агенция „Фокус“ . Христова заяви, че в резултат на лошото ръководство на дружеството и неглижирането и безхаберието от страна на Столична община са довели до това пред 2015 г. и 2016 г. „Чистота-Искър“ да има обща печалба в 2,7 млн. лв.,  през 2017 г. - 568 хил. лв., а тази година - 18 хил. лв.  \r\nХристова посочи, че групата на общинските съветници от БСП винаги е настоявала това дружество да се превърне в гръбнак на общинското сметоизвозване и сметопочистване, тъй като според тях осъществяването на тази дейност чрез общинска структура ще доведе до повишаване на качеството и до намаляване на цените на услугата. Тя припомни, че в момента столицата се чисти от външни оператори, които са абонирани за общинския бюджет последните повече от 10-15 години. „Какъв е резултатът - предоставихме на това дружество три района: „Красна поляна“, „Красно село“ и „Люлин“, които се предоставят за почистване без обществена поръчка. Какво прави това дружество? На 97% получените над 12 млн. лв. ги превъзлага. Знаете кой чисти - „Грийн партнърс“, това са бившите структури на „Волф 96“. Там под формата на наемане на техника, на практика парите, които се предоставят на търговското дружество изтичат към частна структура, в нарушение на Закона за обществените поръчки, и дружеството играе ролята на една трансмисия, чрез която проливат средства“, посочи Христова. По думите ѝ наред с това е имало и много сигнали, по силата на които е била назначена проверка на дирекция „Вътрешен контрол“.  \r\n„Имаме информация, че е изготвен доклад, в който констатациите са изключително нелицеприятни, да не кажа дори такива, че ще доведат до намесата и на съответните органи и в това число и на прокуратурата. Категорично настояваме, този доклад да стане достояние на общинските съветници, да не бъде сложен удобно под килима и на новото ръководство на „Чистота-Искър“, тъй като като ние преобразувахме дружеството от ЕОД в АД и има назначен нов съвет на директорите, затова трябва да му бъде дадена възможност чрез пълна финансова ревизия да стъпи на чисто, в противен случай ще се натъкваме на такива явления - от милион печалба до 18 хил.лв., щастливи партньори и лошо и скъпо почистван град“, посочи още тя.  \r\nИрина ИВАНОВА", "date": "2019.06.13", "title": "Милка Христова, БСП-София: Трябва да се даде възможност на „Чистота-Искър“ да стъпи на чисто чрез пълна финансова ревизия"}
{"url": "http://www.focus-news.net/news/2019/06/13/2669515/georgi-ikonomov-kmet-na-bansko-do-mesets-zapochva-tsyalostnata-rehabilitatsiya-na-3-tsentralni-ulitsi-v-bansko-i-edna-v-dobrinishte.html", "text": "До месец започва цялостната рехабилитация на 3 централни улици в Банско и една в Добринище. Това каза за  Радио „Фокус“-Пирин  Георги Икономов, кмет на Община Банско. „Отделно от това в момента изграждаме нова детска градина с капацитет около 100 места. Ние я започнахме в края на миналата година, като сроковете и плановете са до края на годината да стане, дай Боже и времето да не ни попречи. Другото нещо, което предвиждаме да започнем съвсем скоро, е ремонт на езерото в градския парк. То не е ремонтирано и не функционира от около 30 години, така че там сме получили целево финансиране от Министерски съвет и със средствата проведохме процедура, като се надявам до месец да са приключили всички обжалвания, така че да започнем реализацията и на този обект. Той е много важен за града ни, защото реставрирайки и ремонтирайки езерото и зелените площи около него, това ще даде съвсем нов облик на парка и той ще стана по-използваем“, коментира Икономов.  \r\nГрадоначалникът заяви, че се предвижда да започне и доизграждането на околовръстния път на Банско, защото част от него е направена преди години, а сега от Общината искат да изградят и другата му част, която е при входа на Банско откъм Добринище, в посока ски зоната. По думите му този проект също е много важен, тъй като ще съживи тази част на града, защото пътната инфраструктура дава допълнителен икономически растеж на всяка зона, а освен това ще бъде улеснен достъпът за туристите, които идват от Гърция откъм Кавала, а не от Солун. \r\nНатали СТЕФАНОВА", "date": "2019.06.13", "title": "Гeорги Икономов, кмет на Банско: До месец започва цялостната рехабилитация на 3 централни улици в Банско и една в Добринище"}
{"url": "http://www.focus-news.net/news/2019/06/13/2669520/rositsa-yordanova-zam-kmet-na-dobrich-savmestnata-initsiativa-na-obshtinata-i-albena-sunday-fest-e-primer-za-sotsialna-politika.html", "text": "Съвместната инициатива на Общината и Албена – Sunday fest, е пример за социална политика. Това каза в предаването „Добрич - блян вихрен, понесен над степ ековита“ на  Радио „Фокус“  зам.-кметът „Икономическо развитие и европейски фондове“ Росица Йорданова. „Още преди две години събитието Sunday fest беше включено в Програмата за развитие на туризма на Община град Добрич, но не успя да се осъществи поради лошата инфраструктура. Сега вече това е възможно и ние за много кратко време, заедно с Албена и Е-турс, влязохме в разговори, преговори и дискусии наистина това да се случи. Ние сме изключително доволни и сме убедени, че това, което договорихме, е със отзвук в две посоки. Първата е социалната политика на Общината, защото онова, което дава като отстъпки Албена облагодетелства нашите съграждани и те биха могли да си позволят една почивка на добри цени в тези два дни. Много важно е също това, че ще има организирано посещение на гостите чужденци на Албена и те ще бъдат доведени в Добрич с екскурзовод, който ще ги разведе из обекти, които ние сме посочили и са включени в двата еднодневни маршрута в неделя и понеделник, за възрастни за деца. Така ние ще можем да сме сигурни, че сме помогнали и създали условия наистина да бъде популяризиран нашият град сред туристите, защото наистина е факт, че Добрич е пренебрегван от туристите“, заяви зам.-кметът. И двете страни, участници в инициативата се надяват тя де окаже успешна. Още при тестването ѝ интерес са проявили 41 души от добруджанския град, отбеляза Росица Йорданова.  \r\nВ рамките на специалната кампания гражданите имат възможност да се възползват от промоционални цени за отдих и забавление във ваканционното селище. Успешно са договорени отстъпки с намаление от 30% за посещение на ресторанти, басейни, СПА процедури и атракциони във ваканционното селище, 50% намаление от цената за нощувка в някои от 3-звездните хотели в курорта и цена от само 2 лв. за чадър или шезлонг на оценения със „Син флаг“ за чистота плаж на Албена. Другата добра новина е, че добричлии ще могат да пътуват безплатно със специално организиран автобусен транспорт и в двете посоки. Книжките с промоционалните цени могат да бъдат открити в офиса на Е-Турс, намиращ се срещу входа на сградата на Община Добрич. Те се продават на цена от 4.90 лв., в която са включени транспорт от и до Албена и талоните с различни отстъпки. Кампанията е с продължителност от 9 юни до края на месец септември. Възможно е да бъде продължена и през есенния сезон.  \r\nЖулиета НИКОЛОВА", "date": "2019.06.13", "title": "Росица Йорданова, зам.-кмет на Добрич: Съвместната инициатива на Общината и Албена – Sunday fest, е пример за социална политика"}
{"url": "http://www.focus-news.net/news/2019/06/13/2669521/varna-20-godishen-mazh-poluchi-nakazanie-ot-1-godina-zatvor-za-grabezh-na-psihichno-bolen-mazh.html", "text": "20-годишният Кристиян Б. ще изтърпи наказание лишаване от свобода при общ затворнически режим за грабеж на психично болен мъж, след като съдът одобри споразумението му с Районната прокуратура в Девня. Това съобщиха от пресцентъра на  Апелативна прокуратура - Варна . За непълнолетните му съучастници с инициали М.Н. и Н.В. е определено наказание пробация.  \r\nВ рамките на една година М.Н. ще има задължителни срещи с пробационен служител и ще бъде със задължителна регистрация по настоящ адрес. За Н.В. пробационните мерки ще бъдат за срок от 10 месеца.  \r\nНа 30 май тази година 20-годишният Кристиян заедно с двете непълнолетни момчета отнели чужди движими вещи от психично болен мъж с намерението противозаконно да ги присвоят, като употребили за това сила. Стойността на отнетото при грабежа е близо 73 лева.  \r\nОдобреното от Девненския районен съд споразумение влиза в сила веднага.", "date": "2019.06.13", "title": "Варна: 20-годишен мъж получи наказание от 1 година затвор за грабеж на психично болен мъж"}
{"url": "http://www.focus-news.net/news/2019/06/13/2669522/veliko-tarnovo-bezplatni-pregledi-i-konsultatsii-shte-provede-nevrohirurgat-d-r-emil-marinchev-v-svishtov.html", "text": "Безплатни прегледи и консултации ще проведе неврохирургът д-р Емил Маринчев в Свищов, съобщиха от пресцентъра на  Общината . Той ще гостува на МБАЛ „Д-р Димитър Павлович“ на 17 юни, от 10.00 часа. Прегледите ще се извършват в сградата на лечебното заведение – централно фоайе, западен коридор, в Хирургичен кабинет (до РЗОК).  \r\nД-р Емил Маринчев практикува в УМБАЛ „Сърце и мозък“ в Плевен.", "date": "2019.06.13", "title": "Велико Търново: Безплатни прегледи и консултации ще проведе неврохирургът д-р Емил Маринчев в Свищов"}
{"url": "http://www.focus-news.net/news/2019/06/13/2669524/dobrich-chudnata-gradina-e-parvoto-sotsialno-predpriyatie-v-grada-koeto-osiguryava-rabota-na-mladezhi-s-uvrezhdaniya.html", "text": "„Чудната градина“ е първото социално предприятие в града, което осигурява работа на младежи с увреждания. Това каза в предаването „Добрич - блян вихрен, понесен над степ ековита“ на  Радио „Фокус“  Мария Методиева, председател на Фондация „Св. Николай Чудотворец“, която стои плътно зад инициативата. Младежите са превърнали един запустял терен в плодородна земя. Произвеждат цветя и зеленчуци. Теренът е предоставен от Община град Добрич. Според Мария Методиева инициативата е започвана няколко пъти, но в по-малък мащаб. Инициаторите са си представяли една оранжерия в малко дворче с няколко човека, които се грижат за продукцията. Сега оранжериите са повече и теренът – немалък. \r\nМария Методиева подчерта, че по Закона за социалните предприятия инициативата не отговаря съвсем на условията, но въпреки това участниците в тази идея я определят като социално предприятие. „Но какво по-социално от това, ако едно нещо съществува единствено и само в удобство на хората с увреждания“, каза тя. Всичко тръгва от едно изоставено и запустяло място, покрито с бурени и камъни. Сега там се произвеждат  лук и чесън, домати, краставици и тиквички, съвсем скоро и зеле. Още през пролетта „Чудната градина“ предлагаше също цветя. Активно се работи от месец март. Продукцията може да се открие на различни щандове в града - пред Общинския младежки център „Захари Стоянов“, на Централния кооперативен пазар, понякога пред църквата „Св. Георги“  и всеки четвъртък - на фермерския пазар в АЕМО „Старият Добрич“. Всеки би могъл да посети „Чудната градина“ и на място. Тази седмица продукцията от цветя се предлага с намаление и промоцията ще продължи до изчерпване на цветята. „Чудната градина“ се управлява от фондацията и всички постъпления се използват за реинвестиране, за да може да се поддържа и разширява дейността. Най-новата придобивка е тракторче, осигурено на добра воля чрез две кампании. Дейността се финансира и от средства по спечелени проекти - за най-добър бизнес план през миналата година и по два обучителни проекта, по които участниците са придобили знания и умения. Работата се осигурява по два проекта на Агенцията по заетостта. По първия проект е осигурена работа на девет души, по вторият проект - и на лица с умствени увреждания. Общо хората, които работят в „Чудната градина“, наброяват 21. Съвсем скоро ще се присъедини още един човек. Най-младият е на 19 години, най-възрастният - на 54.  \r\nСпоред Мария Методиева хората, с които работи, са искрени, много позитивни. \"И макар че тук в нашата градина работят само хора с дефицити, няма нищо по-вълнуващо от това да видиш как човек с някакъв вроден дефицит може да превъзмогне себе си, да се чувства полезен и да бъде по-работлив и ценен в случая от множество други хора без увреждания, които примерно не знаят как да осмислят живота си“, посочи тя. По думите ѝ хората от „Чудната градина“ са разпознаваеми по табелите, облеклото и най-вече по усмивките.  \r\nЖулиета НИКОЛОВА", "date": "2019.06.13", "title": "Добрич: „Чудната градина“ е първото социално предприятие в града, което осигурява работа на младежи с увреждания"}
{"url": "http://www.focus-news.net/news/2019/06/13/2669523/hurriyet-pravitelstvenite-sili-na-damask-sa-napadnali-turski-nablyudatelen-punkt-v-idlib.html", "text": "Сирийските правителствени са извършили нападение срещу турски наблюдателен пункт в провинция Идлиб, съобщава вестник  Hurriyet ,  като се позовава на съобщение от Министерството на отбраната в Анкара.От разпространения текст става ясно, че според ведомството става въпрос за умишлена атака. \r\nВ резултат на нападението са пострадали трима турски военнослужещи. Нараняванията им са леки. Съобщава се за нанесени щети по някои от съоръженията. Анкара е докладвала на Москва за инцидента.  \r\n„Около 35 миномета бяха изстреляни от района Шариат, контролиран от сирийските сили в зоната за деескалация в Идлиб. Те бяха насочени срещу нашия наблюдателен пункт номер 10, разположен на хълма Завия”, се казва в изявлението. \r\nИнцидентът се случи след съобщенията, че Русия и Турция са постигнали пълно прекратяване на огъня в Идлиб между сирийските правителствени сили и бунтовници на 12 юни. \r\nРуските военни заявиха, че прекратяването на огъня в района е довело до значително намаляване на насилието. Но ден по-късно министърът на външните работи на Турция Мевлют Чавушоглу заяви, че не може да се твърди, че е наложено успешно пълно прекратяване на огъня. \r\nНа пресконференция с френския си колега Чавушоглу заяви също, че Турция ще направи необходимото, ако атаките продължат, и очаква Русия да окаже натиск върху сирийското правителство като страна-гарант. Тереза Герова", "date": "2019.06.13", "title": "Hurriyet: Правителствените сили на Дамаск са нападнали турски наблюдателен пункт в Идлиб"}
{"url": "http://www.focus-news.net/news/2019/06/13/2669526/violeta-radeva-bchk-burgas-predstoi-da-badat-vracheni-blagodarstveni-adresi-kam-hora-koito-sa-nasarchavali-ideyata-za-bezvazmezdno-kravodaryavane.html", "text": "Предстои да бъдат връчени благодарствени адреси към хора, които са подкрепяли и насърчавали идеята за безвъзмездно кръводаряване в Бургас. Това каза за  Радио „Фокус“ – Бургас  Виолета Радева, директор на БЧК – Бургас. По думите ѝ от 10.00 часа на 14 юни в залата на регионалната организация по този начин ще бъде отбелязан Световният ден на безвъзмездното кръводаряване.  \r\n„В момента правим обучения за първа долекарска помощ на ученици, които ще приключат в края на месец юни, по съвместен проект с „Пожарна безопасност и защита на населението“. Освен това провеждаме и редовните си обучения по основни знания за Червия кръст, а в края на месец май приключиха откритите уроци по училищата по водно спасяване“, отбеляза Радева. Тя добави, че от началото на годината организацията е обучила 50 души за водни спасители. „Опитахме се и в началото на юни да направим курс, но за съжаление, се явиха само трима души. Готови сме целогодишно да провеждаме обученията, но няма много желаещи. От друга страна, тези, които са завършили в предходни години, заверяват талоните си. Така че, все пак всяка година има попълнения. Има спасители, които ще работят, но все още има необходимост от тях“, посочи още Радева. По думите ѝ около 1000-1500 души се обучават средно всяка година в България. \r\nМария ПОПЧЕВА", "date": "2019.06.13", "title": "Виолета Радева, БЧК – Бургас: Предстои да бъдат връчени благодарствени адреси към хора, които са насърчавали идеята за безвъзмездно кръводаряване"}
{"url": "http://www.focus-news.net/news/2019/06/13/2669528/ministar-boil-banov-pravim-vsichko-vazmozhno-55-e-obshtinski-muzei-da-poluchavat-darzhavno-finansirane.html", "text": "Правим всичко възможно 55-е общински музеи да получават държавно финансиране. Това каза министърът на културата Боил Банов по време на заседание на парламентарната комисия по култура и медии, предаде репортер на  Агенция „Фокус“ . \r\nПопитан за бъдещето на 55-е общински музеи, Банов обясни, че е направено мотивирано предложение те да минат към държавно финансиране. „Това е една аномалия, която трябва да отпадне“, коментира той и посочи, че се работи това да стане от следващата година. \r\nВъв връзка с програмата за обогатяване на библиотечните фондове Боил Банов посочи, че вчера програмата е била разписана и качена на сайта на Министерството на културата. „Тази година след множество срещи с библиотекари и издатели се прие да има 10% самоучастие, което е логично. Така че се надявам всички общински и регионални библиотеки да бъдат доволни. Тази година бюджетът е 2 млн. лв. и сме много горди. В ход е всичко и, дай боже, да има подкрепени добри проекти“, коментира министърът. Той обясни, че ще бъде организиран специален информационен ден.  \r\nЦветилена СИМЕОНОВА", "date": "2019.06.13", "title": "Министър Боил Банов: Правим всичко възможно 55-е общински музеи да получават държавно финансиране"}
{"url": "http://www.focus-news.net/news/2019/06/13/2669525/blagoevgrad-rayonna-prokuratura-petrich-predade-na-sad-mazh-obvinen-za-bludstvo-s-dvanadesetgodishno-momiche.html", "text": "Районна прокуратура – Петрич е предала на съд Н.С. (на 26 години) по обвинение за извършено от него престъпление по чл. 149, ал. 2, т. 1, пр. 1, вр. ал. 1 от НК. Това съобщиха от пресцентъра на  Апелативна прокуратура - София . На 24 февруари 2018 г. подсъдимият С. разбрал, че дванадесетгодишната Р.М. е на гости при сестра му и ще остане да пренощува при нея.  \r\nКъсно през нощта той отишъл на въпросното място в гр. Петрич, като заварил момичето спящо. Легнал до М. и запушил устата й с ръка, за да не вика. Свалил ѝ дънките и долното бельо, след което осъществил в нея блудствени действия по възбуждане и удовлетворяване на полово желание без съвкупление. Останал в леглото с нея до сутринта, след което си тръгнал.  \r\nВпоследствие малолетната Р.М. споделила за случилото се на майка си и баба си. Обвиняемият Н.С. бил привлечен към наказателна отговорност за извършеното от него престъпно деяние.  \r\nПредстои делото да продължи в съда.", "date": "2019.06.13", "title": "Благоевград: Районна прокуратура – Петрич предаде на съд мъж, обвинен за блудство с дванадесетгодишно момиче"}
{"url": "http://www.focus-news.net/news/2019/06/13/2669527/blagoevgrad-mazh-poluchi-efektivna-prisada-za-telefonna-izmama-v-gr-gotse-delchev.html", "text": "Съдът е одобрил споразумение, сключено между Районна прокуратура – Гоце Делчев и защитата на подсъдимия А.П., с което му е наложено наказание от седем месеца „лишаване от свобода“ при първоначален „общ“ режим на изтърпяване за извършено от него престъпление по чл. 210, ал. 1, т. 1, пр. 1, вр. чл. 209, ал. 1, вр. чл. 20, ал. 4 от НК. Това съобщиха от пресцентъра на  Апелативна прокуратура - София .  \r\nНа 03 януари 2019 г. подсъдимият П., като помагач в извършване на измама, участвал във въвеждане в заблуждение с цел имотна облага. Неизвестно лице се представило за „инспектор Г.И. от Криминална полиция при РУ - Гоце Делчев“ на жителка на града. Било ѝ заявено, че трябва да съдейства на органите на реда за разкриване и залавяне на телефонни измамници. За целта жената следвало да се разпореди с наличните в дома й златни накити и пари. Подведена по този начин тя оставила пред входната врата на дома й на ул. „Мидия“ парична сума в размер на 30 000 лева и златни накити – обеци и синджир с висулка. Подсъдимият П. помогнал в довършване на престъплението, като взел оставените чужди вещи.  \r\nНа основание същото споразумение е наложено наказание от единадесет месеца „лишаване от свобода“ с тригодишен изпитателен срок и на А.К. Тя се е признала за виновна за това, че придобила въпросните пари и изделия от злато, за които знаела, че са получени чрез измама.", "date": "2019.06.13", "title": "Благоевград: Мъж получи ефективна присъда за телефонна измама в гр. Гоце Делчев"}
{"url": "http://www.focus-news.net/news/2019/06/13/2669529/milka-hristova-bsp-sofiya-borisovata-gradina-ne-e-lokalen-park-zatova-sa-neobhodimi-obshtestveni-obsazhdaniya-na-koito-zhiveeshtite-v-po-otdalechenite-rayoni-sashto-da-kazhat-svoeto-mnenie-za-proekta.html", "text": "Борисовата градина не е локален парк, затова са необходими обществени обсъждания, на които живеещите в по-отдалечените райони също да кажат своето мнение за проекта. Това каза пред журналисти заместник-председателят на Столичния общински съвет и съветник от БСП-София Милка Христова по време на редовното заседание на Столичния общински съвет (СОС), предаде репортер на  Агенция „Фокус“ . „Категорично смятаме, че това което се предлага за Борисовата градина, трябва да се отчете на всички райони на София. Борисовата градина не е локален парк, така че да се отчита и да се чува мнението само на трите прилежащи района, а е необходимо да се организират обществени обсъждания, така че и живеещите в по-отдалечените райони да кажат своето мнение“, заяви Христова. Тя отбеляза, че според нея е важно мнението на различните групи софиянци. „Като например по отношение на паркирането, мнението няма да бъде еднозначно между тези, които живеят в непосредствена близост до парка и имат достъп и тези с малките деца и възрастните родители, които живеят в по-отдалечените райони и определено имат затруднен транспортен достъп. Именно за това, смятам, че когато става въпрос за едно такова емблематично място за „белият дроб“ на столицата и „зеленото“ му сърце, би следвало да отчетем действително интересите на всички граждани да се получи обществен консенсус, за да може да се поздравим с един проект, който удовлетворява максимален брой интереси“, посочи Христова. \r\nИрина ИВАНОВА", "date": "2019.06.13", "title": "Милка Христова, БСП-София: Борисовата градина не е локален парк, затова са необходими обществени обсъждания, на които живеещите в по-отдалечените райони също да кажат своето мнение за проекта"}
{"url": "http://www.focus-news.net/news/2019/06/13/2669530/blagoevgrad-okrazhnata-prokuratura-predade-na-sad-mazh-obvinen-za-zhestoko-ubiystvo-v-gr-gotse-delchev.html", "text": "Окръжна прокуратура – Благоевград е внесла за разглеждане в съда обвинителен акт срещу М.М. (на 40 години) за извършено от него умишлено убийство по особено мъчителен начин и с особена жестокост. Това съобщиха от пресцентъра на  Апелативна прокуратура - София . \r\nОбвиняемият М.М. живее в гр. Гоце Делчев. От дете се познавал с К.К., с когото били близки приятели. Преди години двамата започнали да се занимават с продажба на нарязан тютюн. През м. януари 2018 г. М. поискал от К. да пътуват заедно за гр. Шумен, където да закарат 100 килограма от този вид акцизна стока. За целта обвиняемият следвало да шофира „пилотен“ автомобил, а приятелят му да превози стоката с втората кола. След като получил отказ да свършат намисленото от него, М. тръгнал сам.  \r\nПо пътя М.М. бил спрян за проверка, а впоследствие задържан по образувано срещу него досъдебно производство, което приключило със споразумение. Наложено му било наказание „лишаване от свобода“ за срок от две години с петгодишен изпитателен срок и забрана да упражнява професия или дейност, свързана с търговия на акцизни стоки през следващите две години.  \r\nСлед престоя в ареста обвиняемият М. се прибрал в гр. Гоце Делчев, като у него се зародило подозрението, че е бил предаден на полицията от приятеля си К.К.  \r\nОколо 10.00 часа на 15 юни 2018 г., по време на мюсюлманския празник Байрям, К.К. отишъл в кафенето на бензиностанция в края на гр. Гоце Делчев. След известно време в заведението пристигнал и обвиняемият М.М. Двамата консумирали алкохол, седели и спокойно разговаряли.  \r\nК. поканил приятеля си по повод празника на гости в дома му. Към почерпката се присъединила и живеещата в съседство К.Р., както и майката на К.К. Четиримата се намирали в кухнята, като мъжете през цялото време пиели бира, без да има каквото и да е напрежение между тях.  \r\nОколо 16.30 часа двамата приятели останали сами. Гостенинът започнал да обвинява К., че го е предал на полицията, поради което е бил задържан и се водело наказателно производство срещу него с наложено наказание заради пренасяния тютюн. Между тях възникнал спор, при който обвиняемият взел кухненски нож от масата и въпреки съпротивата на К. и опитите му да се предпази, започнал да нанася с него удари по тялото му.  \r\nВследствие на дълбоките наранявания в областта на гърдите, довели до остра кръвозагуба, пострадалият паднал по гръб на пода. Майка му, която се намирала в съседната стая, чула виковете му за помощ. Когато жената влязла в кухнята видяла лежащия К., когото М. притискал с коленете си и нанасял удари с нож в тялото му. Пострадалият му викал: „Какво съм ти направил, брат, аз не съм те издал на полицията“. Жената се опитала да спре М.М., като хванала държания от него нож за острието, но виждайки освирепялото му лице се уплашила. Пробвала няколко пъти да го удари със столове, но не успяла.  \r\nВ един момент, когато М.М. видял как тялото на пострадалия се отпуска, започнал да нанася удари с ножа и по себе си. Първоначално си причинил повърхностни наранявания, а накрая забил ножа в горната част на шията си.  \r\nСлед подаден сигнал за случилото се, незабавно на място пристигнали полицейски служители. Влизайки в кухнята те установили обляното в кръв тялото на К.К., а в непосредствена близост до краката му лежал по гръб обвиняемият М.М., който бил със забит нож в шията.  \r\nЕкип на спешна медицинска помощ констатирал смъртта на пострадалия К., а М. бил транспортиран в болнично заведение в гр. Гоце Делчев. Оказана му била интензивна реанимационна медицинска помощ, направени оперативни интервенции, в това число отстранен забитият нож.  \r\nОт заключението на извършената съдебномедицинска експертиза на труп е видно, че на К.К. са били нанесени 97 прободно-порезни наранявания. Смъртта му се дължи на остра кръвозагуба, вследствие на удари с нож, проникващи в гръдната и коремната кухини, както и на вътрешните органи – сърце, бял дроб, меки тъкани и кръвоносни съдове на шията и коремните органи.  \r\nОт 26.06.2018 г. обвиняемият М.М. е с мярка за неотклонение „Задържане под стража“. Предстои делото за извършеното от него умишлено убийство на приятеля си да продължи в съда.", "date": "2019.06.13", "title": "Благоевград: Окръжната прокуратура предаде на съд мъж, обвинен за жестоко убийство в гр. Гоце Делчев"}
{"url": "http://www.focus-news.net/news/2019/06/13/2669533/blagoevgrad-tsentar-za-lichnostno-i-tvorchesko-razvitie-na-detsata-shte-iznese-godishen-kontsert-pod-nadslov-letete-hvarchila.html", "text": "Център за личностно и творческо развитие на децата на Благоевград ще представят своя годишен концерт. Това съобщиха от пресцентъра на  Община Благоевград . Проявата е под надслов „Летете хвърчила“ и започва в 18.30 часа тази вечер в зала „Пейо Яворов“. Участие ще вземат децата на Благоевград, които през изминалата учебна година достойно  представиха Благоевград по времена на общински, национални и международни прояви. В 17.00 часа, пред залата, деца ще покажат красива  игра с хвърчила, а гостите ще бъдат посрещани с  изпълнения на Детско-юношески духов оркестър. Във фоайето художници от школите по изобразително изкуство, декоративно-приложно изкуство, керамика, стъклопис и мода и дизайн ще покажат свои произведения. Певци, китаристи, пианисти, цигулари и балерини ще се изявят в класическата част на концерта. Малките актьори ще въведат във втората част, където танцьори, певци и музиканти ще покажат богатството на българския фолклор.", "date": "2019.06.13", "title": "Благоевград: Център за личностно и творческо развитие на децата ще изнесе годишен концерт под надслов „Летете хвърчила“"}
{"url": "http://www.focus-news.net/news/2019/06/13/2669531/sport-kubrat-pulev-shte-gleda-na-zhivo-macha-na-taysan-fyuri-v-las-vegas.html", "text": "Кубрат Пулев ще гледа на живо следващия мач на Тайсън Фюри. Британската боксова звезда се качва на ринга тази събота в Лас Вегас срещу непобедения немски талант Том Шварц, в 12-рундова среща от тежка категория. \r\nБългаринът трябваше да се боксира на същата галавечер, но последвалото 6-месечно наказание провали тези планове. Кубрат запазва своята позиция на претендент номер едно за титлата на Международната боксова федерация. Той има право да се бие с новия шампион Анди Руис-младши, който сензационно нокаутира Антъни Джошуа (Анг) преди десетина дни. \r\nВенцислав ДРАГОМАНОВ", "date": "2019.06.13", "title": "Спорт: Кубрат Пулев ще гледа на живо мача на Тайсън Фюри в Лас Вегас"}
{"url": "http://www.focus-news.net/news/2019/06/13/2669532/veliko-tarnovo-predstoi-ukrepvaneto-na-staroto-svlachishte-v-selo-kalaydzhii-i-na-tova-na-chetvartoklasniya-pat-mezhdu-selata-shivachevo-i-sredno-selo.html", "text": "Предстои укрепването на старото свлачище в село Калайджии и на това на четвъртокласния път между селата Шивачево и Средно село. Това съобщи за  Радио „Фокус“ – Велико Търново  кметът на Община Златарица Пенчо Чанев. Той посочи, че в момента се подготвят обществените поръчки за реализацията на двата проекта. Проектът за старото свлачище на Калайджии е на стойност 120 000 лева. То се намира на площ от около 50-60 дка, но е в края на селото и засяга единствено земеделска земя. Реализацията на укрепителните дейности обаче ще срещне проблем, тъй като за да се стигне до старото свлачище в Калайджии, ще трябва да се премине през новото, което се намира на кръстовището между улиците „Трета“ и „Четвърта“. „За да стигнем до едното свлачище трябва да минем през другото свлачище. Не се знае тежката техника, която трябва да премине по пътя, като бетоновози и багери , дали няма да откъснат самия път. Вече експертите трябва да кажат дали има реална опасност пътят да се откъсне, ако мине тежка техника. В крайна сметка това е опасно и за самата техника, защото пътят граничи с  ров с дълбочина 7-8 метра“, посочи Чанев. \r\nКметът на Златарица съобщи, че тече процес на подготовка и на обществената поръчка за строително ремонтните работи за свлачището на четвъртокласния път между селата Шивачево и Средно село. Проектът е на стойност 240 000 лева, като половината от сумата са предоставени от Междуведомствената комисия по бедствията и авариите, а другите 120 000 лева са средства на Община Златарица. Пенчо Чанев посочи, че изпълнението ще е доста сложно, тъй като трябва да бъдат поставени пилоти, а пътят е единствената връзка между двете села. Поради тази причина той ще се затваря в 9.00 часа и ще се отваря в 17.00 часа, като в този часови диапазон ще се пропускат единствено автомобили на Спешна помощ и пожарната. \r\nНадежда КРЪСТЕВА", "date": "2019.06.13", "title": "Велико Търново: Предстои укрепването на старото свлачище в село Калайджии и на това на четвъртокласния път между селата Шивачево и Средно село"}
{"url": "http://www.focus-news.net/news/2019/06/13/2669534/ek-evropeyskata-komisiya-prizovava-za-postigane-na-sporazumenie-po-byudzheta-na-es-za-perioda-20212027-g.html", "text": "Преди заседанието на Европейския съвет, което ще се проведе на 20 и 21 юни, Европейската комисия призовава лидерите да положат усилия за постигането на напредък в преговорите по следващия дългосрочен бюджет на ЕС за периода 2021—2027 г., за да може да бъде постигнато споразумение до есента. Има изгледи за постигане на споразумение, но трябва да се свърши още много работа, като същевременно залозите са високи, се казва в  прессъобщение от ЕК.  \r\nВ публикувано днес съобщение Комисията разглежда постигнатото до момента и посочва основните нерешени въпроси, във връзка с които трябва да бъдат предприети действия, като по този начин проправя пътя за бързо постигане на споразумение. Времето тече и всяко забавяне на бъдещия бюджет на ЕС струва скъпо. Ако не бъде постигнато споразумение навреме, ще има неблагоприятни последици за учащите, земеделските стопани и изследователите, както и за всеки друг, който получава средства от бюджета на ЕС. Настоящият дългосрочен бюджет на ЕС за периода 2014—2020 г. беше приет с шестмесечно закъснение, което засегна отрицателно много граждани както в нашите държави членки, така и извън тях. \r\nЗа да се избегне подобен сценарий, Комисията призовава днес Европейския съвет да изготви пътна карта за постигане на споразумение по дългосрочния бюджет на ЕС през есента и да прикани Съвета да работи приоритетно по този въпрос. \r\nПредседателят на Европейската комисия Жан-Клод Юнкер заяви: Вече са положени сериозни усилия, за да може работата по предложението на Комисията за бъдещия дългосрочен бюджет на ЕС да напредне. Поздравявам Европейския парламент и държавите членки в рамките на Съвета за усилената им работа и ангажираността им. Дойде моментът да ускорим действията. Предвид отбелязаната най-висока избирателна активност на изборите за Европейски парламент от 20 години насам и кампанията, която бе насочена към европейските въпроси повече от всякога досега, 2019 г. е година на обновяване за нашия Съюз. Постигането на споразумение по бъдещия ни бюджет не е аритметично действие. То има за цел да бъдат осигурени бюджетни средства, които съответстват точно на нашите амбиции и приоритети. Залозите са високи, но със смелост и политическа воля съществува възможност да бъде постигнато споразумение до есента.", "date": "2019.06.13", "title": "ЕК: Европейската комисия призовава за постигане на споразумение по бюджета на ЕС за периода 2021—2027 г."}
{"url": "http://www.focus-news.net/news/2019/06/13/2669537/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху социалните дейности в Община Дупница, действието на въведената „Синя зона“ за паркиране, както и върху работата на създаденото общинско дружество „Дупница транс“. От тази седмица в Община Дупница започна осмата кампания за финансиране на „инвитро“ процедури. Двойките и семействата с репродуктивни проблеми могат да разчитат на финансова помощ на стойност до 2000 лева. По темата ще говорим с Нина Александрова, експерт в направление „Социални дейности” в Общината.   \r\nОбщина Дупница работи по проект ранно детско развитие. По него се предоставят  социални услуги за деца в риск от социално изключване на възраст от 0 до 7 години, техните семейства и бъдещи родители. Ръководителят на проекта Десислава Иванова ще разкаже повече за извършваните дейности.  \r\nВ рамките на предаването ще ви срещнем и с Радостина Велинова, управител на общинското предприятие „Паркинги и гаражи“. С нея ще разговаряме за действието на въведената „Синя зона“ за паркиране, за възможностите при заплащане на таксата за престой, както и за платените паркинги на територията на общината.  \r\nЩе разговаряме и с управителя на общинското дружество „Дупница транс“ – Георги Зарев. Той ще представи работата на дружеството, извършените подобрения на общинската автогара и предстоящото наемане на нови работници. Предаването „Дупница – ключът към Рила“ се излъчва на честотите на Радио „Фокус“ – Пирин от 16.00 до 17.00 часа всеки четвъртък, с водещ Венцеслав Илчев.", "date": "2019.06.13", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/06/13/2669536/blagoevgrad-okrazhnata-prokuratura-predade-na-sad-mazh-obvinen-za-pronikvane-v-chuzhd-profil-v-sotsialna-mrezha-i-darzhane-na-pornografski-materiali-s-nepalnoletni-litsa.html", "text": "Окръжната прокуратура предаде на съд мъж, обвинен за проникване в чужд профил в социална мрежа, отправяне на заплахи и държане на порнографски материали с непълнолетни лица. Това съобщиха от пресцентъра на  Апелативна прокуратура - София . Обвиняемият Б. (на 26 години) живее заедно със съпругата си и детето им в гр. Кресна. Мъжът притежавал преносим компютър и бил абониран за доставка на интернет услуга. Той имал добри компютърни познания по програмиране и софтуер. Бил запознат с различни начини за влизане в чужди профили в социални мрежи и електронни пощи.  \r\nПрез 2013 г. А.Б. започнал периодично да сваля от различни сайтове порнографски материали. Към 13 март 2018 г. на лаптопа си мъжът държал 21 компютърни файла с подобно съдържание, за създаването на които са били използвани лица, изглеждащи като ненавършили 18 години.  \r\nОбвиняемият ползвал интернет мрежата за задоволяване на сексуалните си желания и предпочитания. Той постоянно разглеждал различни профили на момичета и жени в социална мрежа „Фейсбук“. По неправомерен начин успявал да проникне в профилите им и получавал достъп до техните снимки и видеофайлове. Някои от тях Б. записвал на компютъра си и така събрал множество снимки на голи жени и видеоклипове със сексуално съдържание.  \r\nНа 30 декември 2017 г. обвиняемият Б. открил във „Фейсбук“ профил на 23-годишна жена от гр. Благоевград, успял да получи достъп до него, без разрешение на титуляра, след което влязъл в него.  \r\nВ рамките на четиридесет минути А.Б. променил, пренесъл и изтрил компютърни данни в чуждия профил във „Фейсбук“. Той нулирал и сменил паролата за достъп, променил имейл адреса на профила, изтрил телефонния номер на жената от профила ѝ и пренесъл данни за избраните ѝ приятели.  \r\nПолучавайки пълен достъп, обвиняемият Б. блокирал достъпа ѝ до него и се сдобил с нейни голи снимки. Това го мотивирало да опита да я принуди да му изпрати против волята си други такива. В продължение на три дни – от 1 януари 2018 г. до 4 януари 2018 г., А.Б. изпратил на електронната поща на жената четиринадесет съобщения със заплашителен характер. По този начин обвиняемият искал да я накара да му изпрати нейни голи снимки с посочени от него конкретни указания за вида им. В противен случай Б. заплашил жената, че няма да ѝ върна достъпа до профила ѝ в информационната система и ще публикува всички нейни голи снимки в публичното пространство.  \r\nМладата жена не изпълнила исканото от Б., а подала сигнал в полицията. След това той е бил привлечен в качеството на обвиняем и спрямо него е започнало наказателно производство. Предстои то да продължи в съда.", "date": "2019.06.13", "title": "Благоевград: Окръжната прокуратура предаде на съд мъж, обвинен за проникване в чужд профил в социална мрежа и държане на порнографски материали с непълнолетни лица"}
{"url": "http://www.focus-news.net/news/2019/06/13/2669540/gd-granichna-politsiya-preminavaneto-prez-vsichki-balgarski-granichni-kontrolno-propuskatelni-punktove-se-osashtestvyava-normalno.html", "text": "Преминаването през всички български гранични контролно-пропускателни пунктове се осъществява нормално, по данни към 15.00 часа. Това съобщиха от  ГД „Гранична полиция“ .", "date": "2019.06.13", "title": "ГД „Гранична полиция“: Преминаването през всички български гранични контролно-пропускателни пунктове се осъществява нормално"}
{"url": "http://www.focus-news.net/news/2019/06/13/2669539/razsledvat-prokuror-ot-samokov-za-nanasyane-na-poboy-na-svidetelka.html", "text": "Разследват прокурор от Самоков за нанасяне на побой на свидетелка. Това съобщиха от пресцентъра на  Прокуратура на Република България .  На 12 юни 2019 г. по повод подаден сигнал на телефон 112 е започнало досъдебно производство за извършени хулигански действия, отличаващи се с изключителен цинизъм. Разследването се провежда от следовател при СО-СГП под надзора на Софийска градска прокуратура (СГП). \r\nДо момента е било установено, че на 12 юни 2019 г. на паркинг в гр. Самоков прокурор в Района прокуратура  - Самоков е извършил хулигански действия и нанесъл побой на свидетелката Д.Г. Пострадалата е настанена в лечебно заведение. \r\nМагистратът е призован на 17 юни 2019 г. за привличане към наказателна отговорност и разпит в качеството на обвиняем. \r\nКъм настоящия момент са извършени първоначалните процесуално-следствени действия и разследването по случая продължава.", "date": "2019.06.13", "title": "Разследват прокурор от Самоков за нанасяне на побой на свидетелка"}
{"url": "http://www.focus-news.net/news/2019/06/13/2669513/kardzhali-s-dva-mesetsa-se-udalzhava-razsledvaneto-na-katastrofata-s-lyutvi-mestan.html", "text": "С два месеца се удължава разследването на катастрофата, станала при кръстовището при село Загорско на пътя за ГКПП „Маказа“, при която загина бебе на 6 месеца. Това съобщи за  Радио „Фокус“  говорителят на Окръжна прокуратура-Кърджали прокурор Димитрина Делчева. Единственият обвиняем по делото за  инцидента е лидерът на ПП ДОСТ Лютви Местан. Срокът на разследването е удължен, тъй като не е изготвена още съдебната автотехническа експертиза по делото.  \r\nДарина ДЕЕНИЧИНА", "date": "2019.06.13", "title": "Кърджали: С два месеца се удължава разследването на катастрофата с Лютви Местан"}
{"url": "http://www.focus-news.net/news/2019/06/13/2669535/yordanka-fandakova-kmet-na-sofiya-nadyavam-se-pozitsiyata-na-bsp-za-zona-4-da-e-prodiktuvana-ot-zagrizhenost-a-ne-ot-politicheski-spekulatsii.html", "text": "Надявам се позицията на БСП за Зона 4 да е продиктувана от загриженост и желание да помогнат, а не поради кампанията, която се води, или политическите спекулации. Това каза пред журналисти кметът на София Йорданка Фандъкова след редовното заседание на Столичния общински съвет (СОС), предаде репортер на  Агенция „Фокус“ . „Аз отговорих на председателя на Градския съвет на БСП – София Калоян Паргов, че самият проект е резултат от конкурс. Той е много широко афиширан и през 2013 година проектантът беше избран от много широка комисия, с участието на представители на браншовите организации, на съюзите, на „Камара на архитектите“, както и на общински съветници от различни политически сили, включително и от БСП“, заяви Фандъкова. Тя отбеляза, че не бива да се спекулира с това. „Всички знаете, че обявихме публично, че специално за зоната около храм-паметника „Св. Александър Невски“, ние поискахме от проектанта да промени част от детайлите, с цел максимално запазване на историческия облик на тази зона. Проектантът, който има правото, като архитект, да даде своите виждания, вече е дал едни високи мачти, като осветителни тела. Ние, заедно с Института за паметници на културата не одобрихме тези осветителни тела и поискахме да бъдат заменени с други и още няколко детайла, които да гарантират запазването“, посочи столичният кмет. Тя припомни и че вместо паветата са били заложени плочи, но Столична община е настояла да бъде запазена паважната настилка и това е факт. „От тук нататък промените, които сме поискали да направи проектантът, със сигурност ще ги обсъждаме и пред медиите, и в Общинския съвет и в комисиите. Смятам, че ще намерим начина, с всички общински съветници, за да продължим работата без да правим компромиси, нито с изпълнител, нито с проектант, а да защитим по найдобрия начин историческата визия на тази знакова част на нашия град“, каза още Йорданка Фандъкова. \r\nИрина ИВАНОВА", "date": "2019.06.13", "title": "Йорданка Фандъкова, кмет на София: Надявам се позицията на БСП за Зона 4 да е продиктувана от загриженост, а не от политически спекулации"}
{"url": "http://www.focus-news.net/news/2019/06/13/2669542/ministar-boil-banov-balgariya-tryabva-da-svikne-che-i-tvortsite-plashtat-danatsi-i-sashto-sa-obekt-na-konflikt-na-interesi.html", "text": "България трябва да свикне, че и творците трябва да плащат данъци и също са обект на конфликт на интереси. Това каза министърът на културата Боил Банов по време на заседание на парламентарната комисия по култура и медии, предаде репортер на  Агенция „Фокус“ . \r\nПо отношение на необходимостта за вписване на Народните читалища в Търговския регистър министърът на културата посочи, че това стои нелогично. „Но от друга страна, читалищата всъщност са неправителствени организации – те имат своята държавна подкрепа, но не са държавна структура. Към момента не мога да предложа решение в тази посока“, заяви Банов. Той посочи, че България трябва да свикне, че и творците трябва да плащат данъци и също са обект на конфликт на интереси – така, както е по света. „Сега имаме уникален случай с г-жа Кутева, която трябва уволня, защото не си е попълнила в декларацията, че е председател на ансамбъл „Филип Кутев“. Предполагам, че г-жа Кутева не знае новите промени в закона“, обясни той. \r\nНа въпрос каква е съдбата на Плевенския театър, Банов обясни, че има проект за цялостна реновация. Той посочи, че когато се инвестират 5 млн. лв., трябва да се направи всичко, а не частично. „Проектът ще се препроектира – процесът ще стане бързо, защото проектантът е същият. Опитваме се да представим проекта така, че по-малък процент да бъде самоучастието, за да не ги обречем за години напред да връщат“, коментира Банов. \r\nЦветилена СИМЕОНОВА", "date": "2019.06.13", "title": "Министър Боил Банов: България трябва да свикне, че и творците плащат данъци и също са обект на конфликт на интереси"}
{"url": "http://www.focus-news.net/news/2019/06/13/2669543/pleven-radoslav-gizgindzhiev-shte-predstavi-romana-si-lepiri-mezhdu-syankata-i-svetlinata-v-grada.html", "text": "Очакваме с нетърпение Радослав Гизгинджиев за премиерата на романа „Лепири: Между сянката и Светлината“. Това каза за  Радио „Фокус“  Николайка Цонева, собственик на кафе-клуб в центъра на Плевен. „От 18.00 часа при нас ще се състои представяне на романа „Лепири: Между сянката и Светлината“ и документалното изследване „Вампирът: По следите на Сянката“ от Радослав Гизгинджиев. Авторът на бестселърите „Рай“ и „Повече от любов“ Радослав Гизгинджиев ще представи своя проект „Лепири“, вдъхновен от мистичните български народни песни за вампири“, посочи Николайка Цонева.  \r\n„Какво е провокирало писателя да се вгледа в едни от най-мистичните български песни, ритуали и вярвания? Авторът ще ни провокира не само да се вгледаме в огледалото, което отразява най-интимната част от душата ни, а нещо повече. Ще ни предизвика да преминем през него и да си зададем въпроса - кой всъщност е вампирът?“, заяви Николайка Цонева.  \r\nСъбитието е част от национално турне, представящо творбите.  \r\nВиолета КРЪСТЕВА", "date": "2019.06.13", "title": "Плевен: Радослав Гизгинджиев ще представи романа си „Лепири: Между сянката и Светлината“ в града"}
{"url": "http://www.focus-news.net/news/2019/06/13/2669544/varna-rayonnata-prokuratura-predade-na-sad-zhena-za-polzvane-na-falshiva-diploma-za-sredno-obrazovanie.html", "text": "На съд с обвинителен акт Районната прокуратура във Варна предаде 54-годишната Февзие Х., която ще отговаря за ползване на неистинска диплома за средно образование – престъпление по член 316, във връзка с член 308, ал. 2 от НК. Това съобщиха от пресцентъра на  Апелативна прокуратура – Варна . \r\nНа 20 декември 2016 г. подсъдимата подала заявление за издаване на свидетелство за правоуправление на МПС в сектор „Пътна полиция“ във Варна. Представила и копие от диплома за завършено средно образование, издаден от Техникум по облекло и хранене в  Шумен. Копието било заверено от подсъдимата лично с надпис „Вярно с оригинала“.  \r\nВ хода на разследването било установено, че Февзие Х. никога не е учила в този техникум и никога не й е била издавана диплома от учебното заведение. Свидетелството за правоуправление на МПС било иззето от „Пътна полиция“.  \r\nПредстои делото срещу 54-годишната подсъдима, използвала съзнателно неистински официален документ, да бъде насрочено за разглеждане във Варненския районен съд.", "date": "2019.06.13", "title": "Варна: Районната прокуратура предаде на съд жена за ползване на фалшива диплома за средно образование"}
{"url": "http://www.focus-news.net/news/2019/06/13/2669545/alyosha-dakov-bsp-sofiya-zadalzheniyata-na-toplofikatsiya-sofiya-kam-beh-i-bulgartransgaz-kam-momenta-sa-nad-800-mln-lv.html", "text": "Задълженията на „Топлофикация София“ към момента са над 800 млн. лв. към Българския енергиен холдинг (БЕХ) и \"Булгартрансгаз\". Това каза общинският съветник от БСП в СОС и член на Комисията по опазване на околната среда, земеделие и гори Альоша Даков по време на редовното заседание на Столичния общински съвет (СОС), предаде репортер на  Агенция „Фокус“ . „Финансовото състояние на „Топлофикация София“ не е тайна за никой общински съветник, както и за всеки гражданин на София, тъй като дружеството е еднолично акционерно дружество, чийто финансови отчети се публикуват ежегодно“, посочи Даков. По думите му задълженията към Българския енергиен холдинг (БЕХ) и към „Булгартрансгаз” са много сериозни и притеснителни. „Това беше повода с общинските съветници на БСП да вземем отношение по темата и да настояваме управляващото мнозинство в Столичния общински съвет на ГЕРБ да се ангажира със стабилизиране на дружеството. Поставихме въпроси за изпълнение на инвестиционната и ремонтната програма. Необходимо е да бъда дадена възможност на „Топлофикация София“ да инвестира по-сериозни суми и да изпълнява напълно, а не около 40 до 50% ремонтната програма“, подчерта Альоша Даков. По думите му абонатите трябва да имат възможност да ползват топлофикационната услуга без аварии и без спирания през зимния отоплителен сезон. „Настояваме в законодателната рамка в Закона за енергетиката, да бъде дадена възможност на дружеството да модернизира производствените мощности, защото това е единствения път за финансово стабилизиране на дружеството. Необходимо е и изграждане на нови високоефективни мощности, за целта има създадена работна група в Столичния общински съвет, в която представителите на БСП участват активно“, каза Даков. Той подчерта, че от БСП призовават за по-голяма активност на тази работна група. „Трябва да се намери изключително важното и необходимо решение за финансово стабилизиране на „Топлофикация София“. Това може да се случи само чрез въвеждане в експлоатация на нови производствени високоефективни мощности“, изтъкна още той.  \r\nИрина ИВАНОВА", "date": "2019.06.13", "title": "Альоша Даков, БСП-София: Задълженията на „Топлофикация София“ към БЕХ и \"Булгартрансгаз\" към момента са над 800 млн. лв."}
{"url": "http://www.focus-news.net/news/2019/06/13/2669546/kyustendil-na-1-yuli-shte-se-provede-traditsionniyat-test-za-otpuskane-na-ednokratni-obshtinski-stipendii.html", "text": "На 1 юли ще се проведе традиционният тест за отпускане на еднократни общински стипендии в Кюстендил. Това съобщи за  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. Заявленията за участие  се приемат в отдел „Образование, младежки дейности и спорт“  към Община Кюстендил от 17 до 27 юни. Тестът е подготвен от екип специалисти за две възрастови групи – ученици 8 – 9 клас и 10 – 11 клас и проследява възможностите на младежите да мислят нестандартно. В зависимост от резултатите, те ще получат стипендия между 50 и 500 лева, осигурени от бюджета на Община Кюстендил.  \r\n„Целта е да се проверят ценностните нагласи на младите хора и готовността им за включване в живота на общността. Тестът включва два допълващи се компонента: задача и отворен въпрос, върху които учениците трябва да напишат кратко есе. Отговорите са писмени, като препоръчителният обем е между една и две страници за задачата и между две и три страници за отворения въпрос. Времето за отговор е час и половина”, каза Нели Петкова. По думите й задачите изправят учениците пред  етични дилеми, които нямат просто и еднозначно решение. Сполучливото разрешаване на този тип казуси предполага съчетание от качества като етична чувствителност, контекстуална интелигентност и способност за автономно морално мислене. Отворените въпроси са съобразени с възрастовите особености на децата и етапите в емоционалното им израстване и моралното им развитие.  \r\nТемата за по-малките ученици проверява капацитета им за преценка на непосредствената социална среда и готовността им да се ангажират с нейната промяна. Ще бъдат оценявани нагласата за автономно мислене и за лично участие в промяната. Темата за по-големите проверява доколко стратегиите за успех са индивидуалистични или са свързани с участие в група. Ще бъде оценена зрелостта на разбирането за житейска реализация като баланс между лична себеизява и принос към общността, както и готовността да се поеме авторство върху житейския проект. Решенията на етичните казуси ще бъдат оценявани по четири параметъра:  Автентичност – доколко решението издава емоционална ангажираност и доколко е конформно, тоест предлага социално желателен отговори; Ангажираност – доколко ученикът е готов да направи морален избор и да поеме отговорността за него или се опитва да го избегне; Креативност – доколко решението е творческо или следва клишета; Аргументираност – доколко аргументацията се основава на етичната интуиция и доколко на абстрактни морални принципи. \r\nВенцеслав ИЛЧЕВ", "date": "2019.06.13", "title": "Кюстендил: На 1 юли ще се проведе традиционният тест за отпускане на еднократни общински стипендии"}
{"url": "http://www.focus-news.net/news/2019/06/13/2669549/mrrb-shte-izgotvi-6-novi-regionalni-predinvestitsionni-prouchvaniya-za-konsolidirani-teritorii.html", "text": "Министерството на регионалното развитие и благоустройството (МРРБ) получи покана да е бенефициент по Оперативна програма „Околна среда 2014-2020“ (ОПОС) за изготвяне на още шест регионални прединвестиционни проучвания (РПИП). Това стана възможно след като всички общини в областите Велико Търново, Габрово, Плевен, Софийска област, Търговище и Хасково станаха членове на областните асоциации по ВиК и услугите във всяка от тях се предоставят от едно водоснабдително дружество, съобщиха от пресцентъра на  МРРБ . Изработването на РПИП е условие за получаване на европейско финансиране за доизграждане и модернизация на ВиК инфраструктурата в съответните територии.  \r\nКъм момента по проект „Подкрепа регионалното инвестиционно планиране в отрасъл ВиК“ МРРБ е изготвило 14 регионални прединвестиционни проучвания за териториите на областите Бургас, Сливен, Шумен, Варна, Добрич, Силистра, Русе, Пловдив, Кърджали, Ямбол, Стара Загора, Перник, Видин и Враца. ВиК операторите подадоха проектните си предложения към Управляващия орган на ОПОС 2014-2020 и се очаква подписване на договорите, с които ще се финансира строителството на водопроводи, канализация и пречиствателни станции.  \r\nПрез миналия програмен период пилотно беше изготвено регионално прединвестиционно проучване за територията на Смолян, към момента е подписан договор между ВиК дружеството и ОПОС 2014-2020 за безвъзмездна финансова помощ. Проектът вече се изпълнява. Отделно, Столична община е възложител на РПИП за територията на София град.  \r\nИмайки предвид, че инфраструктурата в страната се нуждае от огромни инвестиции, изчислени на близо 12 млрд. лв., както и че подобни средства не могат да бъдат осигурени от цените на ВиК услугите, без да се надвиши прагът на социална поносимост, е от съществено значение доизграждането на системите да стане с максимално включване на грантови средства от фондовете на ЕС. Условие за финансиране на инфраструктура от европейските фондове е да има висока степен на ефективност в отрасъла, което предполага услугата да бъде използвана от голям брой потребители.  \r\nКъм момента потенциални бенефициенти по ОПОС 2014-2020 са 22 административни области в страната. В областите Благоевград, Кюстендил, Ловеч, Монтана, Пазарджик и Разград има общини, които отказват да станат членове на областните асоциации по ВиК, с което се лишават от възможността за подмяна и доизграждане на инфраструктурата с европейски средства. Така задължителната инфраструктура ще трябва да се финансира чрез цената на услугите.", "date": "2019.06.13", "title": "МРРБ ще изготви 6 нови регионални прединвестиционни проучвания за консолидирани територии"}
{"url": "http://www.focus-news.net/news/2019/06/13/2669551/ministar-boil-banov-gordeya-s-izlizaneto-na-balgariya-na-venetsianskoto-bienale-i-uchastieto-ni-tam-shte-prodalzhi.html", "text": "Гордея с излизането на България на Венецианското биенале и участието ни там ще продължи. Това каза министърът на културата Боил Банов по време на заседание на парламентарната комисия по култура и медии, предаде репортер на  Агенция „Фокус“ . По отношение на скандалите около първото участие на България във Венецианското биенале, Банов заяви: „Ние сме там и даже ще го продължим догодина“. Той посочи, че ще направи всичко възможно, за да даде на страната възможност да бъде на това биенале и занапред. „Първа година беше, много трудности, предварително напрежение. Но все пак създадоха се правила, вече сме на световната сцена и ще продължим“, заяви Банов. Той посочи, че се гордее с излизането на България на биеналето. \r\nЦветилена СИМЕОНОВА", "date": "2019.06.13", "title": "Министър Боил Банов: Гордея с излизането на България на Венецианското биенале и участието ни там ще продължи"}
{"url": "http://www.focus-news.net/news/2019/06/13/2669550/blagoevgrad-dostapat-na-nepalnoletni-litsa-na-kontsertite-na-bg-radio-shte-bade-vazmozhen-sled-popalvane-na-deklaratsiya.html", "text": "И в двата дни на концертите на БГ Радио (14 и 15 юни) парк „Македония“ ще бъде отворен за посетители в 18.00 часа. Началото на музикалните събития е от 20.00 часа, а час преди това, от 19.00 часа млади таланти, участващи във фестивала „Благоевград БГ Voice“ ще подгреят публиката със страхотни изпълнения. Това съобщиха от  пресцентъра на Община Благоевград.   \r\nОбщина Благоевград напомня, че лица под 18-годишна възраст, без придружители, и непопълнени декларации, няма да бъдат пускани на територията на парка. Декларации могат да се изтеглят на посочения линк:  , както да бъдат взети от входа на парк „Македония“. Община Благоевград апелира декларациите да се попълват предварително за улеснение, както на посетителите, така и за проверяващите. Ще бъде ограничен и достъпът за домашни любимци.", "date": "2019.06.13", "title": "Благоевград: Достъпът на непълнолетни лица на концертите на БГ радио ще бъде възможен след попълване на декларация"}
{"url": "http://www.focus-news.net/news/2019/06/13/2669547/ministar-boil-banov-nadyavam-se-do-esenta-da-bade-zavarshen-remontat-na-koraba-radetski.html", "text": "Надявам се до есента да бъде завършен ремонтът на кораба „Радецки“. Това каза министърът на културата Боил Банов по време на заседание на парламентарната комисия по култура и медии, предаде репортер на  Агенция „Фокус“ . Във връзка със съдбата на кораба-музей „Радецки“, Банов заяви, че правителството вече отпусна необходимото финансиране, за да бъде той ремонтиран. „В момента даже експерти на НИМ са в Браила – това е единствената корабостроителница, която може да го строи, защото нашата, за съжаление, е фалирала. Така че експертите са там и се очаква скоро да се пусне обществената поръчка“, заяви Банов. Той изрази надежда, че до есента корабът да бъде пуснат по реката. \r\nЦветилена СИМЕОНОВА", "date": "2019.06.13", "title": "Министър Боил Банов: Надявам се до есента да бъде завършен ремонтът на кораба „Радецки“"}
{"url": "http://www.focus-news.net/news/2019/06/13/2669553/plovdiv-okrazhniyat-sad-opravda-trima-dushi-obvineni-za-prestapna-shema-v-universiteta-po-hranitelni-tehnologii-v-grada.html", "text": "Пловдивският окръжен съд призна подсъдимите Симеон В., Димитър Д. и Петьо К. за невинни по всички обвинения, повдигнати срещу тях. Съдът прие, че обвиненията срещу тях са недоказани. Това съобщиха от  Съдебна палата - Пловдив  . \r\nОт събраните в хода на съдебното производство данни не се установиха категорични доказателства подсъдимият Симеон В. да е искал паричната сума – предмет на обвинението, като такава не е намерена нито у него, нито у помагача Петьо К. Веригата на помагачите е прекъсната до подсъдимия Петьо К., като няма доказателства той  да е предавал двете писмени работи и студентската книжка на свидетеля Б. А., както и паричната сума на подсъдимия Симеон В. Оценките на студента Б. А. не са били нанесени в електронните протоколи, както и в Главната книга. По отношение на обвинението спрямо Симеон В. по чл. 339 ал.1 не се събраха доказателства, които да свързват този подсъдим с намерените 32 броя боеприпаси. От разпитите на преподаватели в УХТ се установи, че въпросния кабинет е бил ползван и от други преподаватели, като един от тях е бил балистик, а самите патрони са произведени през 1953 г. \r\nОкръжен съд – Пловдив призна подсъдимия  Симеон В. за невинен в това, че: \r\n-\tВ периода от 11 май 2017 г. до 15 май 2017 г., в съучастие като извършител с помагача Димитър Д. и помагача Петьо К., като длъжностно лице – преподавател, заемащ академична длъжност – професор в катедра „Техническа механика и машинознание“ в Университета по хранителни технологии (УХТ) в Пловдив, умишлено е поискал дар – пари в размер на 650 лева, който не му се следва, за да извърши действие по служба – като преподавател в УХТ – Пловдив да постави положителна оценка върху изпитните работи на студента Б. А. и отбележи същите в студентската му книжка, с което да удостовери успешно положени изпити на лицето по учебните предмети „Механика втора част“ и „Съпротивление на материалите“, без да са проведени такива,  и е извършил такова действие – поставил оценки, като е нарушил службата си, като приеме предварително изпитните задачи и техните решения, постави положителни оценки върху изпитните работи на студента Б. А., и отбележи същите в студентската му книжка и изпитните протоколи, с което да удостовери успешно положени изпити на лицето по учебните дисциплини „Механика втора част“ и „Съпротивление на материалите“, когато тези нарушения на службата не съставляват престъпление и го оправдава в това да е извършил престъпление  по чл. 301 ал.2 вр. с ал.1 вр. с чл. 20, ал.2 вр. с ал.1 от НК; \r\n-\tПо какъвто и да е начин е придобил на неустановена дата и до 15.05.2017 г. в кабинет №10, находящ се в Пловдив, е държал боеприпаси – 32 броя патрони за стандартни бойни пистолети, кал. 7.62х25 мм, без да има надлежно разрешение по чл. 14 от ЗКВВООБ  и го оправдава в това да е извършил  престъпление по чл. 339 ал.1 от НК. \r\nСъс същата присъда Окръжен съд – Пловдив призна подсъдимия Димитър Д. за невинен в това в периода от 11 май 2017 г. до 15 май 2017 г., в съучастие като помагач с помагача Петьо К., умишлено е улеснил длъжностното лице Симеон В., като извършител, преподавател, заемащ академична длъжност – професор към катедра „Техническа механика и машинознание“ в Университета по хранителни технологии (УХТ) в Пловдив, умишлено е улеснил извършването на престъплението чрез съвети, разяснения, отстраняване на спънки, набавяне на средства и по друг начин, като му е помогнал да поиска дар – пари в размер на 650 лева, който не му се следва, за да извърши действие по служба – като преподавател в УХТ – Пловдив да постави положителна оценка върху изпитните работи на студента Б. А. и отбележи същите в студентската му книжка, с което да удостовери успешно положени изпити на лицето по учебните предмети „Механика втора част“ и „Съпротивление на материалите“, без да са проведени такива,  и е извършил такова действие – поставил оценки, като е нарушил службата си, като приеме предварително изпитните задачи и техните решения, постави положителни оценки върху изпитните работи на студента Б. А., и отбележи същите в студентската му книжка и изпитните протоколи, с което да удостовери успешно положени изпити на лицето по учебните дисциплини „Механика втора част“ и „Съпротивление на материалите“, когато тези нарушения на службата не съставляват престъпление, и го оправдава в това да е извършил престъпление  по чл. 301 ал.2 вр. с ал.1 вр. с чл. 20, ал.4 вр. с ал.1 от НК. \r\nСъс същата присъда Окръжен съд – Пловдив призна подсъдимия Петьо К. за невинен в това, че в периода от 11 май 2017 г. до 15 май 2017 г. в съучастие като помагач с помагача Димитър Д. умишлено е улеснил длъжностното лице Симеон В., като извършител - преподавател, заемащ академична длъжност – професор към катедра „Техническа механика и машинознание“ в Университета по хранителни технологии (УХТ) в Пловдив, в извършването на престъплението чрез съвети, разяснения, отстраняване на спънки, набавяне на средства и по друг начин, като му е помогнал да поиска дар – пари в размер на 650 лева, който не му се следва, за да извърши действие по служба – като преподавател в УХТ – Пловдив да постави положителна оценка върху изпитните работи на студента Б. А. и отбележи същите в студентската му книжка, с което да удостовери успешно положени изпити на лицето по учебните предмети „Механика втора част“ и „Съпротивление на материалите“, без да са проведени такива,  и е извършил такова действие – поставил оценки, като е нарушил службата си, като приеме предварително изпитните задачи и техните решения, постави положителни оценки върху изпитните работи на студента Б. А., и отбележи същите в студентската му книжка и изпитните протоколи, с което да удостовери успешно положени изпити на лицето по учебните дисциплини „Механика втора част“ и „Съпротивление на материалите“, когато тези нарушения на службата не съставляват престъпление и го оправдава в това да е извършил  престъпление по чл. 301 ал.2 вр. с ал.1 вр. с чл. 20, ал.4 вр. с ал.1 от НК. \r\nПрисъдата подлежи на протест и обжалване в 15-дневен срок пред Пловдивския апелативен съд.", "date": "2019.06.13", "title": "Пловдив: Окръжният съд оправда трима души, обвинени за престъпна схема в Университета по хранителни технологии в града"}
{"url": "http://www.focus-news.net/news/2019/06/13/2669538/zeri-kosovo-parizhskata-sreshta-za-dialoga-e-pod-vapros.html", "text": "Електронното издание на прищинския ежедневник  Zeri  предупреждава, че насрочената за 1 юли среща в Париж под патронажа на германския канцлер Ангела Меркел и френския президент Еманюел Макрон, може да се провали. \r\nВ статията се посочва, че сръбската страна отказва да седне на масата на преговорите, докато 100-процентните мита остават в сила. Същевременно представители на косовското правителство подчертаха, че срещата в Париж не е свързана с митата. „Това са два отделни въпроса. Припомняме, че срещата в Берлин в същия формат  бе проведена, докато таксите бяха в сила“, заяви говорителят на правителството в Прищина Доньете Гаши. Тереза Герова", "date": "2019.06.13", "title": "Zeri (Косово): Парижската среща за диалога е под въпрос"}
{"url": "http://www.focus-news.net/news/2019/06/13/2669552/ek-evropeyskata-komisiya-publikuva-rezultatite-ot-spetsialno-prouchvane-otnosno-zashtitata-na-danni.html", "text": "По случай на първата година от прилагането на Общия регламент на ЕС относно защитата на данните, Европейската комисия публикува резултатите от специално проучване на Евробарометър, се казва в  прессъобщение от ЕК.  \r\nВъз основа на мненията на 27 000 европейци резултатите от проучването на Евробарометър показват, че 73 % от респондентите са чували за най-малко едно от шестте тествани права, гарантирани от Общия регламент относно защитата на данните. Най-високите нива на осведоменост сред гражданите са регистрирани за правото на достъп до собствените данни (65 %), правото на коригиране на данни, ако те са погрешни (61 %), правото на възражение срещу получаването на директен маркетинг (59 %) и правото на изтриване на собствените данни (57 %). \r\nВ допълнение 67 % от респондентите знаят за Общия регламент относно защитата на данните, а 57 % от респондентите знаят за своите национални органи за защита на данните. Резултатите показват също, че защитата на данните е проблем, тъй като 62 % от респондентите изразяват опасения, че нямат пълен контрол върху личните си данни, предоставени онлайн.", "date": "2019.06.13", "title": "ЕК: Европейската комисия публикува резултатите от специално проучване относно защитата на данни."}
{"url": "http://www.focus-news.net/news/2019/06/13/2669554/dobrich-s-kartina-ot-kavarnenska-hudozhnichka-si-tragna-premierat-ot-voennoto-uchenie-v-shabla.html", "text": "Кметът на Община Каварна Нина Ставрева бе сред официалните гости на тактическото учение „Шабла 2019“. Това съобщиха от пресцентъра на  Общината . На учебните стрелби присъстваха министър-председателят Бойко Борисов, министърът на отбраната Красимир Каракачанов и висши военни от САЩ и Сърбия. По повод 60-годишния юбилей на премиера кметът на Каварна му подари картина на каварненската художничка Светла Колишева и кристална топка с герба на Община Каварна. \r\nПреди началото на тактическото учение \"Шабла 2019\" всички гости бяха приветствани от официален караул. \r\nВ тактическото учение се включиха над 1400 военнослужещи от формирования на Република България, Република Сърбия и САЩ. Проведоха се бойни стрелби на формированията за противовъздушна отбрана от Българската армия, съвместни експериментални и бойни стрелби на авиационни формирования от ВВС с международно участие, стрелба с ракетен комплекс 9К79 „Точка“ и изпълнение на огневи задачи с артилерийска материална част по надводни цели от Сухопътните войски „Шабла – 2019 г.“.", "date": "2019.06.13", "title": "Добрич: С картина от каварненска художничка си тръгна премиерът от военното учение в Шабла"}
{"url": "http://www.focus-news.net/news/2019/06/13/2669555/bdzh-planira-poetapno-obnovyavane-na-podvizhniya-sastav-prez-sledvashtite-15-g.html", "text": "На проведената по-рано днес кръгла маса за обществено обсъждане на тема: Проект \"Закупуване на нов подвижен състав за нуждите на БДЖ и инвестициите в националната железопътна инфраструктура\" бяха представени възможностите за поетапно обновяване на влаковете през следващите 15 години. На обсъждането присъстваха министърът на транспорта, информационните технологии и съобщенията, управленските екипи на БДЖ и НКЖИ, представителите на синдикалните организации, висшите учебни заведения ВТУ „Тодор Каблешков”, Техническият университет София и УНСС, представители на АИКБ, неправителствени организации и железопътни експерти, изпратили своите предложения. Това съобщиха от  пресцентъра на БДЖ .  \r\nМинистър Росен Желязков приветства инициативата за общественото обсъждане, като отбеляза, че критичните коментари са по-положителни от поздравленията, защото точно те добавят стойност, за да се реализира една добра процедура. В много скоро време се надяваме за положителна тенденция, а не само да говорим за проблеми в БДЖ, допълни той.  \r\nПредседателят на Съвета на директорите на „Холдинг БДЖ” ЕАД, Григори Григоров, представи приоритетите и възможностите на БДЖ за поетапно обновяване на влаковете през следващите години. На база направения анализ на съществуващото състояние на подвижния ЖП състав и необходимостите за пълното обезпечаване на ГДВ и планираните инвестиции в националната железопътна ифраструктура, предварителният план за осигуряване на нов подвижен състав е разделен на няколко етапа. \r\nСлед представяне на визията от направените първоначални проучвания, всеки един от участниците в кръглата маса представи своите идеи и предложения, което доведе до създаването на една ползотворна дискусия и обедини участниците около идеята от належащата необходимост за подновяване на подвижния състав на БДЖ. Първи етап до 2022 г.:  Стартираната интензивна ремонтна програма на дружеството за подемни и капитални ремонти на локомотиви, вагони и мотриси има задачата да осигури ГДВ за следващите 3 години с цел да не се допуска недостиг на мотриси, локомотиви и вагони на дневна база. С ремонта на 46 бр. мотрисните влакове Сименс Дезиро, ще се обезпечи движението на крайградските линии за следващите 12-13 г. В този етап са планирани и средно по 15 капитални ремонта на локомотиви годишно, включващи и технологична модернизация за скорост от 160 км/ч, като в тази връзка в момента се водят интензивни разговори с производителите от Шкода. Извършените ремонти ще осигурят поне 20 г. допълнителен експлоатационен ресурс на локомотивите. Втори етап до 2030 г.:  Успоредно с първи етап, на база на направените заключения и получените предложения в рамките на общественото обсъждане, до края на 2019 г. се планира стартиране на нова поръчка за доставка на 10-15 бр. мотриси за средни разстояния, а след това и на 30 до 50 бр. нови, съвременни вагона за 160 км/ч, които да осигурят висок клас услуга за клиентите на компанията. Посоченият подвижен състав ще обезпечи над 4000 места за пътуванията на средни и дълги разстояния с оптимизиран график на движение с цел предоставянето на конкурентна на автомобилния транспорт услуга, както като времепътуване, така и като комфорт. За транснационалните маршрути възможностите са запазване на състави от локомотив с отделни вагони предвид силната вариация и възможността за композиране, съобразно натовареността и необходимостта, или варианти с т.нар \"пуш-пул\" влакове, като се анализира с колко този тип подвижен състав би оскъпил проекта. Доставката на първата част от новия подвижен състав по първоначални проучвания и с оглед натовареността на световния ЖП пазар се очаква не по-рано от средата на 2023 г. Планираната инвестиция е в размер на повече от 100 млн. евро, разсрочена подходящо в рамките на 7 години, без да затруднява финансовото състояние на дружеството. Трети етап след 2030 г.:  В периода се планира подготовка за поетапната подмяна на мотрисите Сименс Дезиро и на вагоните и локомотивите за транснационалните линии, които са достигнали крайния си експлоатационен ресурс. \r\nСъпътстващи проекти: \r\nВодят се преговори с Дойче Бан (DB) за закупуването на около 100 бр. вагони, експлоатирани и поддържани от немските железници до края на 2019 г. По първоначални изчисления, необходимата инвестиция ще бъде по-ниска от тази за реновирането и модернизирането на собствените вагони; \r\nПроучва се възможността за еврофинансиране при модернизирането на подвижния ЖП състав в следващия програмен период 2021-2027, чрез изпълнение на интегрирани териториални инвестиции (ИТИ), възможност, предвидена в чл.36 от Регламент №1303/2013; \r\nВ краткосрочен план не се изключва и варианта с наем на локомотиви и мотриси при възникнали проблеми в хода на изпълнение на ремонтната програма; \r\nОптимизиране и пълно натоварване на собствените депа за поддръжка на подвижния състав.", "date": "2019.06.13", "title": "БДЖ планира поетапно обновяване на подвижния състав през следващите 15 г."}
{"url": "http://www.focus-news.net/news/2019/06/13/2669541/makfaks-makedoniya-v-albanskiya-parlament-zapochva-protsedurata-za-impiychmant-na-ilir-meta.html", "text": "Депутатите в парламента в Тирана започнаха обсъждане на предложението на Социалистическата партия за отстраняване на държавния глава на Албания Илир Мета от длъжност, предава македонската информационна агенция  „Макфакс“ .  \r\nСъответното предложение бе отправено след решението на президента да отмени насрочените за 30 юни местни избори. Очаква се гласуването по него да се състои след дебатите, които по всяка вероятност ще продължат часове. \r\nМета отмени местните избори, заради опасение, че напрежението ще прерасне в гражданска война, тъй като опозицията бойкотира гласуването. \r\nУправляващата Социалистическа партия се нуждае от 94 гласа „за\", за да замени Мета. Парламентът в Тирана е 140-местен. Дори и да бъде събран необходимия брой гласове, окончателното решение е на Конституционния съд, макар той да не функционира близо една година. \r\nАлбанският премиер Еди Рама настоява, че местните избори ще се проведат на 30 юни, като подчерта, че президентът Мета вече не заслужава да остане на власт. Тереза Герова", "date": "2019.06.13", "title": "„Макфакс“ (Македония): В албанския парламент започва процедурата за импийчмънт на Илир Мета"}
{"url": "http://www.focus-news.net/news/2019/06/13/2669548/afp-boris-dzhonsan-specheli-parviya-krag-ot-glasuvaneto-za-predsedatel-na-konservativnata-partiya.html", "text": "Борис Джонсън спечели първия кръг от гласуването за наследник на Тереза Мей на председателския пост в Консервативната партия, съобщава  AFP . \r\nБившият външен министър, подкрепящ  излизането на страната от структурите на Общността, получи 114 от 313 гласа, подадени в тайно гласуване от депутатите на Консервативната партия в Камарата на общините. След вота кръгът на кандидатите се стесни от 10 на седем. Тереза Герова", "date": "2019.06.13", "title": "AFP: Борис Джонсън спечели първия кръг от гласуването за председател на Консервативната партия"}
{"url": "http://www.focus-news.net/news/2019/06/13/2669559/alyosha-dakov-bsp-sofiya-ot-grupata-na-bsp-kategorichno-se-protivopostavihme-myastoto-za-izgrazhdane-na-instalatsiyata-za-izgaryane-na-rdf-da-bade-ploshtadkata-na-tets-sofiya.html", "text": "От групата на БСП категорично се противопоставихме мястото за изграждане на инсталацията за изгаряне на RDF да бъде площадката на ТЕЦ – София. Това каза общинският съветник от БСП в СОС и член на Комисията по опазване на околната среда, земеделие и гори Альоша Даков по време на редовното заседание на Столичния общински съвет (СОС), предаде репортер на  Агенция „Фокус“ . „Оползотворяването на RDF е отделен проект. По решение на управляващите от ГЕРБ мястото беше избрано да бъде на площадката на ТЕЦ – София. Тази площадка се намира на по-малко от 3 км от идеалния център на София, койот е в непосредствена близост до големи жилищни райони, като „Надежда“ и „Сердика“. От групата на БСП категорично се противопоставихме на това място за изграждане на инсталацията за изгаряне на RDF“, заяви Даков. По думите му отпадъците на цяла София се транспортират до завода за преработка на отпадъци в местността \"Садината\" в район Кремиковци. „От там ежедневно има стотици тонове произведен RDF. Това е преработен битов отпадък, който е годен да бъде горе. Той ще бъде транспортиран по и без друго натоварената пътна мрежа до бъдещата инсталация за изгаряне на RDF от площадката на ТЕЦ-София. С колегите от групата на БСП и други политически партии предложихме да бъде проведен местен референдум, за да имат възможност всички граждани на София да се произнесат, къде да бъде мястото на тази инсталация и каква да бъде технологията“, каза Альоша Даков.  \r\n„Нашето виждане, което е консултирано с водещи експерти, е че най-разумният вариант е да се спести безумното разкарване на бали с RDF гориво, с преработен отпадък, и мястото е логично да бъде на територията на завода за третиране на битови отпадъци. Очакването ни беше, гражданите чрез пряко участие и местен референдум да изразят информирано своето мнение“, посочи още Даков. Той отбеляза, че дори общинските съветници, които са компетентният орган на Столичният общински съвет са нямали достъп до документацията и е трябвало да попълват декларация, че няма да разгласяват информацията, ако прочетат няколкото тома документи.  \r\nИрина ИВАНОВА", "date": "2019.06.13", "title": "Альоша Даков, БСП-София: От групата на БСП категорично се противопоставихме мястото за изграждане на инсталацията за изгаряне на RDF да бъде площадката на ТЕЦ – София"}
{"url": "http://www.focus-news.net/news/2019/06/13/2669558/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. На 11 юни бе отменено частичното бедствено положение в Община Асеновград, обявено след проливни дъждове. Констататациите на оперативната комисия от общината сочат, че нанесените щети само на територията на града са за близо 200 000 лв., а с тези от село Тополово, цифрата вероятно ще достигне до 300 000 лв. Най-критично остава положението на улиците „Конушка” и „Рожен” в Асеновград, както и в някои участъци в кварталите Долни и Горни Воден. Сериозни щети има и по улици в село Тополово, територията около коритото на река „Тополовска”, село Лясково и Националния паметник на културата „Асенова крепост”. Повече актуална информация ще научим от заместник-кметът на Асеновград инж. Петър Бояджиев. \r\nПаисиевите дни в Асеновград ще започнат на 19 юни – денят, в който църквата ни почита преп. Паисий Хилендарски – покровител на българската история и българските историци. Програмата ще продължи три дни, до 21 юни, като стартът ще бъде даден в Старинното училище „Св. Георги“ със събитието „Ден за Паисий“. С подробности за културната програма ще ни запознае директорът на Градската библиотека „Паисий Хилендарски“ Милена Марковска. От нея ще научим и с какъв интерес жителите и гостите на Асеновград посрещат Паисиевите дни. \r\nДенят на Света Великомъченица Неделя – 7 юли е храмовият празник на Араповския манастир. Както всяка година по стара традиция, така и през тази пшраникът ще бъде отбелязан подобаващо. Как точно, ще научите в следващото ни предаване, а днес ще си припомним интересната история на храма. Предаването „Асеновград – Богоизбран пред портите на Родопите“ се излъчва всеки четвъртък между 16.00 и 17.00 часа. Водещ е Тони Михайлов.", "date": "2019.06.13", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/06/13/2669560/dobrich-instalirani-sa-filtrirashti-cheshmi-v-sedem-uchilishta-v-grada.html", "text": "Седем училища в Добрич вече имат инсталирани филтриращи чешми, благодарение на жест на добра воля на съмишленици. Това съобщиха от  Ротари клуб-Добрич . С благодарност са подписали протокол за дарение директорите на няколко училища – „Св. Климент Охридски“, „Димитър Талев“, „Леонардо да Винчи“, ЕГ „Гео Милев“, „Хан Аспарух“, „Христо Смирненски“ и „Св. Св. Кирил и Методий“. Децата вече се радват на придобивката. Поетапно продължава монтирането и на останалите системи в други училища. Ремонтът от страна на Общината, който е в ход в някои училища, ще създаде възможност за предвиждането и изпълнението на ВиК- и ел-инсталациите в хармония с интериорните решения. Мащабната кауза - снабдяване на всички \r\nучилища в града с пречистващи системи за питейна вода, която събра много приятели и съмишленици за подкрепа, бе оповестена още през миналата година.  Варовитата вода на Добруджа и дългия й път до града са предпоставка за замърсяване, което изисква грижи. С помощта на ротарианци и приятели децата ще имат по-добра вода в училище, където прекарват голяма част от времето си.", "date": "2019.06.13", "title": "Добрич: Инсталирани са филтриращи чешми в седем училища в града"}
{"url": "http://www.focus-news.net/news/2019/06/13/2669561/sport-pszh-predlozhi-nov-dogovor-na-kavani.html", "text": "Ръководството на Пари Сен Жермен се надява нападателят Единсон Кавани да остане в клуба, информират френските медии. Парижани искат да преподпишат с уругваеца за още един сезон, като вече има конкретна оферта към играча.   \r\nКавани играе на \"Парк де Пренс\" от 2013 година, когато премина от Наполи за 64,5 милиона евро. През изминалия сезон той изигра 21 мача във френската Лига 1 и отбеляза 18 гола.   \r\nИнтерес към 32-годишния уругваец проявява Атлетико Мадрид.", "date": "2019.06.13", "title": "Спорт: ПСЖ предложи нов договор на Кавани"}
{"url": "http://www.focus-news.net/news/2019/06/13/2669557/haskovo-19-i-natsionalen-konkurs-festival-na-starata-gradska-pesen-i-shlager-s-pesnite-na-ari-shte-se-provede-v-grada.html", "text": "19-и национален конкурс-фестивал на старата градска песен и шлагер „С песните на Ари”, ще се проведе в Хасково на 16  юни. Фестивалът е организиран от  Община Хасково, съобщиха от пресцентъра на Общината. \"Този конкурс-фестивал се превърна в традиционен за града ни, тъй като носи името на именития шлагерен изпълнител - наш съгражданин - Аспарух Лешников\", подчерта Александър Милушев, секретар на читалище „Заря“, което е съорганизатор на проявата. \r\nФестивалът ще се проведе в Образцово народно читалище „Заря-1858“ с два концерта на участниците. Първият концерт ще започне от 11.00 часа, а вторият от 14.00 часа. Фестивалът ще завърши с награждаване и галаконцерт на наградените участници. \r\nТази година в Националния конкурс-фестивал на старата градска песен и шлагер „С песните на Ари” участие ще вземат 18 групи, 18 индивидуални изпълнители и 8 участници в категория дует, трио и квартет от цяла България. \r\nОтличените участници ще получат грамоти за първо, второ и трето място и финансови награди във всяка категория. Общият награден фонд, който Община Хасково дава на участниците е 2 220 лева. Всички изпълнители ще получат грамоти за участие. \r\nУчастниците ще бъдат оценявани от авторитетно жури с председател проф. д-р Тони Шекерджиева-Новак, която е заместник-ректор научно-изследователска дейност в Академията за музикално, танцово и изобразително изкуство в Пловдив и вокален педагог и членове: \r\n- Мария Петрова -  вокален педагог и изпълнител на автентични стари градски песни, а също така и на свои авторски песни, в стила на шлагера. Носител на награда Първа категория изпълнител от Министерството на културата, както и награди и медали от различни  фестивали; \r\n- Николина Стаматова - оркестрант в Камерен оркестър - Хасково и диригент на хор „Родна песен“ – Хасково.", "date": "2019.06.13", "title": "Хасково: 19-и Национален конкурс-фестивал на старата градска песен и шлагер „С песните на Ари” ще се проведе в града"}
{"url": "http://www.focus-news.net/news/2019/06/13/2669556/yambol-obnovenata-ulitsa-preslav-e-veche-otvorena-za-dvizhenie.html", "text": "Ообновената ул. „Преслав“ в Ямбол е вече отворена за движение на моторни превозни средства. Това съобщиха от пресцентъра на  Общината . Обектът е въведен в експлоатация след като вчера премина успешно проверка за извършените дейности от държавна приемателна комисия. От 15 юни, събота, се възстановява и движението на редовните автобусни линии от градския транспорт - с номера 2, 5, 18Б, 20, 20А и 25. \r\nМодернизирането на една от най-натоварените ямболски улици бе в изпълнение на проект „Устойчиво и интегрирано развитие на градската среда на община Ямбол“, договор за безвъзмездна финансова помощ № BG16RFOP001-1.017-0001-C01, финансиран по Оперативна програма „Региони в растеж 2014-2020“. \r\nИзцяло реновирана е отсечката от кръстовището с ул. „Димитър Благоев“ (пл. „Боровец“) до пресечката с ул. „Акация“. Положена е нова пътна настилка, обновени са тротоарните площи, въведено е ново енергоспестяващо улично осветление, както и видеонаблюдение по цялото протежение на участъка с цел превенция и повече сигурност за гражданите. Извършена бе и подмяна на растителността с нови дървесни видове. \r\nРемонтът на ул. „Преслав“ бе приоритетен проект с оглед натовареността на пътното платно като част от една от входно-изходните артерии на града. Реновирането й бе в изпълнение на последователните усилия на община Ямбол за цялостно обновяване на уличната мрежа в града, създаване на по-добри условия за движение на автомобили и пешеходци.", "date": "2019.06.13", "title": "Ямбол: Обновената улица „Преслав“ е вече отворена за движение"}
{"url": "http://www.focus-news.net/news/2019/06/13/2669563/veliko-tarnovo-arhitekti-predstaviha-kontseptsiite-si-za-nov-gradski-tsentar.html", "text": "Млади и ентусиазирани архитекти от България, Италия и САЩ, представляващи известни архитектурни бюра и студия, презентираха пред великотърновската общественост концепциите си за новия градски център на Велико Търново. това съобщиха от пресцентъра на  Общината . В поредица от лекции, проведени в края на миналата седмица, бяха представени обстойно вижданията им за територията на Старото военно училище. Разработките на гостуващите архитекти са сред отличените в организирания през 2018 година Международен архитектурен конкурс „Ново сърце за Стария град“. Специално за представянията пристигна и Борислав Александров – председател на Камарата на архитектите в България. \r\nСрещите бяха открити с лекцията на архитекти от „Имидж Бюро“ /София/. Освен визията си за бъдещия облик на централната част на Старата столица, те представиха други свои конкурсни разработки за публичните пространства в България, обръщайки внимание на съвременните изисквания за градска среда според потребностите на хората. \r\nСвоята концепция за територията от 180 декара на т.нар. Старо военно училище, представи и арх. Мая Шопова - преподавател в дизайнерския факултет „Архитектура + Урбанизъм” към Масачузетския университет по технологии (MIT). Арх. Шопова запозна аудиторията с работата на екипа й по други проекти, поставяйки акцент върху екологосъобразния начин на живот, човешкия мащаб, идеалистичното проектиране без авторство и интердисциплинираността в архитектурата. \r\nПредставена бе и зелената разработка на „Стивън Джордж Интернешънъл” (SGI) – една от водещите архитектурни компании в Централна и Източна Европа. От името на екипа на SGI говори арх. Мария Мишинева, която е имала водеща роля при изготвянето на концепцията.  \r\nВ срещите участва и италианският архитект Диего Терна - съосновател на архитектурно студио „Куинзи Терна Аркитектуре”. Той описа в детайли вижданията си за устройството на новата централна част на Велико Търново, като подчерта ключовите роли на бизнеса за инвестициите и на общината за поетапната реализация. \r\nВсяка от концепциите, макар и различна по своето същество и градоустройствени предложения, предвижда новият градски център на Велико Търново да включва много зелени пространства, пешеходни зони над земята и подземна инфраструктура – улици и паркинги. Архитектите следват съвременните тенденции в архитектурата, в създаването и преоформянето на градски пространства.  \r\nС поредицата от лекции Община Велико Търново имаше за цел да насочи общественото внимание и към конкурсното начало и дело при решаването на градоустройствени въпроси с голяма обществена значимост.  \r\nМеждународният архитектурен конкурс „Ново сърце за Стария град” се проведе през 2018 г. Състоеше от две части – архитектурна (идеен проект за сграда на експозиционен център) и урбанистична (концепция за обновяване на територията на Старото военно училище, в която ще бъде разположена сградата на експозиционния център). В конкурса имаше над 60 участници от 15 държави. Предстои провеждане на процедура по договаряне с арх. Клаудио Нарди за изготвянето на технически инвестиционен проект за сградата на експозиционен център. Ще бъде открита и публична дискусия относно възможностите за развитие на територията на бъдещия нов градски център, въз основа на конкурсните идеи на всички участници.", "date": "2019.06.13", "title": "Велико Търново: Архитекти представиха концепциите си за нов градски център"}
{"url": "http://www.focus-news.net/news/2019/06/13/2669562/vitseprezidentat-iliyana-yotova-detsata-s-balgarski-proizhod-da-poluchat-obrazovanie-v-balgariya-e-natsionalna-kauza.html", "text": "Национална кауза е децата с български произход да получат образование в България. Тази теза на вицепрезидента Илияна Йотова подкрепиха участниците в организираната от нея среща на „Дондуков“ 2 за проблемите на студентите от българските общности, съобщиха от  прессекретариата на държавния глава.  По време на разговорите бяха договорени конкретни стъпки за улесняване и мотивиране на обучението в българските висши учебни заведения на чуждестранните студенти от български произход -изтеглянето на рекламната кампания за кандидатстване още през есента на предишната година, възможностите за онлайн кандидатстване и онлайн изпити, както и опростеното издаване на документи за пребиваване в България. Общо бе разбирането за полагане на изпит по български език по европейската езикова рамка.  \r\nВ срещата участваха образователният министър Красимир Вълчев, зам.-министри и представители на Министерство на образованието и науката, Министерство на вътрешните работи, Министерство на външните работи, изпълняващият длъжността председател на Държавна агенция за българите в чужбина, ректорите на Софийски университет „Св. Климент Охридски“, на Медицински университет-София, на Икономически университет-Варна, на Югозападен университет „Неофит Рилски“, експерти.  \r\nПо време на разговорите бе подчертано, че Министерството на образованието и науката провежда най-активна политика за българите в чужбина.  \r\nОбщо бе мнението, че студентите от български произход са потенциал, чийто статут трябва максимално да бъде уреден. „Самият факт, че сме се събрали тук, е доказателство, че държавата мисли за тези проблеми“, подчерта ректорът на Икономически университет-Варна проф. д-р Евгени Станимиров. Той изтъкна липсата на цялостна маркетингова политика на университетите, за да привличат студенти от българските общности.  \r\nПрез академичната 2018/2019 година вицепрезидентът Илияна Йотова проведе във Варна, Пловдив, София, Благоевград поредица от срещи със студенти от българските диаспори, които се обучават в български висши учебни заведения по Постановления на Министерски съвет №103 и №228. Въз основа на споделените от тях проблеми с обучението и пребиваването им вицепрезидентът и екипът й изготвиха предложения за решаването им. Серия от сходни по съдържание проблеми, които се коренят в остарялата и несъвършена нормативна уредба – това бе основният извод от срещите със студентите. Предложенията за решаване на проблемите им вицепрезидентът представи на срещата днес и те бяха приети с широка подкрепа.  \r\nПроблемите са разделени в две групи – свързаните с кандидатстването и учебния процес, и отнасящи се до пребиваването в България. Вицепрезидентът бе категорична, че е необходима по-добра рекламна кампания и представяне на възможностите за обучение в български висши училища, както и по-ранно стартиране на кандидатстудентските кампании. Илияна Йотова подчерта голямата конкуренция на университетите в Русия, Украйна, Унгария, Сърбия. „Съществува опасност от загуба на българско самосъзнание в историческите ни диаспори, където е пазено столетия наред“, изтъкна вицепрезидентът.  \r\nИлияна Йотова предложи отпадане на изискването за издаване на удостоверение за български произход за тези студенти, като положеният успешно изпит по български език да бъде достатъчно условия за кандидатстване.  \r\n„За първи път се обръща такова специално внимание на българския език като белег за самосъзнание, за удостоверяване на произход. Горда съм от такава политика“. С тези думи се обърна към вицепрезидента проф. д-р Светозара Халачева,  директор на Департамента за езиково обучение към СУ „Св. Климент Охридски“.  \r\nОбразователният министър Красимир Вълчев прие предложението на вицепрезидента за програма за допълнително обучение по български език за първокурсниците. МОН работи по предоставяне на възможности за обучение в българските висши учебни заведения и на студенти от по-новата емиграция.  \r\nЗа да се избегнат административните пречки, за уреждането на пребиваването по време на обучението вицепрезидентът Йотова предложи практиката в много страни с т.нар. виза-студент, или специална студентска книжка за целия период на следване.  \r\nОт Министерство на вътрешните работи заявиха, че заедно с Министерство на външните работи изготвят промени, които да улеснят пребиваването на студентите от български произход.  \r\nНе на последно място Илияна Йотова изтъкна проблема с липсата на регистър на завършилите в България. Българската държава инвестира в тези студенти, а след това не се интересува какво се случва с тях. „Приоритет в държавната политика следва да е създаването на единна национална система за професионално ориентиране. Тази система да съдържа информация за завършващите възпитаници на българските университети и за свързването на кариерните центрове, които сега стоят в тесните си рамки по университети и региони“, заяви вицепрезидентът. Трудността, с която се намират учители по български език за българските общности по света, е пример за липсата на връзка между приема на студенти и кадровото планиране е очевидна.  \r\nУчастниците в разговорите на „Дондуков“ 2 се обединиха около мнението, че е направена първата стъпка към комплексен подход спрямо студентите от българските общности в чужбина. „Имаме една цел – да бъде изцяло изчистен статутът на тези млади хора. Ако не сме заедно, няма как да сполучим“, подчерта вицепрезидентът Илияна Йотова в края на срещата.", "date": "2019.06.13", "title": "Вицепрезидентът Илияна Йотова: Децата с български произход да получат образование в България е национална кауза"}
{"url": "http://www.focus-news.net/news/2019/06/13/2669565/api-utre-se-otvaryat-ofertite-za-rehabilitatsiyata-na-126-km-patishta.html", "text": "Утре - 14 юни, се отварят офертите в обществената поръчка за избор на изпълнители при рехабилитацията на 126 км второкласни и третокласни пътища. Това съобщиха от  пресцентъра на Агенция \"Пътна инфраструктура\".  Ще бъдат основно ремонтирани близо 47 км от път II-23 Русе – Кубрат, около 27 км от път II-53 Поликраище - Елена – Сливен, над 23 км от път III-559 Полски градец – Тополовград – с. Устрем, близо 10 км от път III-2077 Каблешково – Межден и около 19 км от път III-9004 Варна – Житница. Общата индикативна стойност на поръчката е над 95 млн. лв. без ДДС. \r\nОбществената поръчка е в 6 обособени позиции: \r\nОбособена позиция 1 - Лот 31 Път II-53 Поликраище - Елена - Сливен от км 34+400 до км 46+290 и от км 72+200 до км 87+301, с обща дължина 26,991 км, области Сливен и Велико Търново. Индикативната стойност е 23 170 000 лв. без ДДС;  \r\nОбособена позиция 2 - Лот 32 Път II-23 Русе - Кубрат от км 0+030 до км 21+550, с обща дължина 21,520 км, област Русе. Индикативната стойност е 19 150 000 лв. без ДДС;  \r\nОбособена позиция 3 - Лот 33 Път II-23 Русе - Кубрат от км 21+550 до км 46+771, с обща дължина 25,221 км, области Русе и Разград. Индикативната стойност е 18 610 000 лв. без ДДС;  \r\nОбособена позиция 4 - Лот 34 Път III-559 Полски градец – Тополовград – с. Устрем от км 4+500 до км 23+520 и от км 35+060 до км 39+450, с обща дължина 23,410 км, област Хасково. Индикативната стойност е 16 110 000 лв. без ДДС;  \r\nОбособена позиция 5 - Лот 35 Път III-2077 Каблешково - Межден от км 11+000 до км 20+564.83, с обща дължина 9,565 км, област Силистра. Индикативната стойност е 5 410 000 лв. без ДДС;  \r\nОбособена позиция 6 - Лот 36 Път III-9004 Варна – Белослав – Разделна – Падина – Житница от км 18+212 до км 21+176, от км 24+169 до км 25+604 и от км 27+400 до км 41+839, с обща дължина 18,838 км, област Варна. Индикативната стойност е 12 810 000 лв. без ДДС. \r\nСрокът за изпълнение на строителните дейности е 10 месеца. \r\nПроектите ще кандидатстват за финансиране от ОП „Региони в растеж“ 2014-2020 г., при спестен финансов ресурс по програмата.  \r\nОфертите се отварят утре - 14 юни, от 14 ч. в сградата на АПИ.", "date": "2019.06.13", "title": "АПИ: Утре се отварят офертите за рехабилитацията на 126 км пътища"}
{"url": "http://www.focus-news.net/news/2019/06/13/2669566/blagoevgrad-vremenna-organizatsiya-na-dvizhenieto-shte-bade-vavedena-v-grada-za-provezhdane-na-kontserti-i-festivala-frankofoli.html", "text": "Временна организация на движението ще бъде въведена в Благоевград на 14 и 15 юни, когато се провеждат два големи концерта в Благоевград. Това съобщиха от пресцентъра на  Община Благоевград . Движението за всички моторни превозни средства и масовия градски транспорт ще бъде спряно в двете посоки по улица „Александър Стамболийски“, в участъка от кръстовището с булевард „Свети Димитър Солунски“ до кръговото кръстовище с улица „14 полк“ за периода от 10.00 часа на 14 юни до 06.00 часа на 16 юни 2019 г. Определен е обходен маршрут, като движението ще се извършва по бул. „Васил Левски“ и ул. „Джеймс Баучер“. \r\nМерките ще бъдат в сила и на 21 и 22 юни, по време на фестивала „Francofolies. Благоевград“. Целта е да бъде осигурено безпроблемно  движение на МПС в Областния център. Движението ще бъде спряно за всички моторни превозни средства и масовия градски транспорт по западната пътна лента на улица „14 полк“,  в посока от кръговото кръстовище с улица „Александър Стамболийски“, до кръговото кръстовище с улица „Свобода“  за периода  от 08.00 часа на 21 юни до 06.00 часа на 23 юни 2018 г. Движението ще се осъществява по  улица „Полковник Дрангов“ и ще се контролира от ОДМВР-Благоевград. Автомобили ще могат да бъдат паркирани по ул. „Александър Стамболийски“ след кръстовището с кръговото движение, като входът ще бъде от страната на бул. „Джеймс Баучер“. При необходимост, ще може да се паркира и по дясната лента за движение по „14 полк“, в посока ЗМКА, както и на паркинги, в близост до парк „Македония“. \r\nАпелът е за безпрепятственото осъществяване на движението, жителите и гостите на Благоевград да бъдат внимателни и толерантни на пътя.", "date": "2019.06.13", "title": "Благоевград: Временна организация на движението ще бъде въведена в града за провеждане на концерти и фестивала „Франкофоли“"}
{"url": "http://www.focus-news.net/news/2019/06/13/2669564/babh-29-258-kg-hrani-sa-iztegleni-i-nasocheni-za-unishtozhavane-prez-may.html", "text": "През май 2019 г. инспекторите на дирекция „Контрол на храните” към Българската агенция по безопасност на храните (БАБХ) са извършили общо 13 117 проверки в цялата страна. Това съобщиха от пресцентъра на  БАБХ . \r\n29 258 кг храни от животински и неживотински произход са възбранени и насочени за унищожаване. От тях: 25 017 кг сол (морска кристална йодирана – несъответствие в съдържанието на калиев йодид); 1 987, 5 кг куркума (с високо съдържание на олово и с произход Индия); 1 211 кг бланширани картофи, подправени с куркума; 991 кг храни от животински произход (агнешко, свинско и пилешко месо, месни продукти, месни заготовки и разфасовки, субпродукти, риба и млечни продукти) са с изтекъл срок на годност, без здравна и идентификационна маркировка, без придружаващи документи и етикети, неправилно съхранени или продавани в нерегламентирани обекти по чл. 12 от Закона за храните. Близо 51,6 кг са козунакът и подправките с изтекъл срок на годност, без документи за произход, без етикет и партиден номер. \r\nКоличеството е иззето от производствени обекти, складове и магазини за търговия на едро и дребно, и заведения за обществено хранене. Част от изтеглените храни са били неправилно съхранявани, некоректно етикетирани и с изтекъл срок на годност, както и с констатирани несъответствия по Наредбата за специфичните изисквания за млечните продукти (продажба на имитиращи продукти, съдържащи в състава си мляко заедно с млечни продукти) и неотговарящи на изискванията за качество и контрол за съответствие на пресни плодове и зеленчуци (предлагане на плодове и зеленчуци без необходимите обозначения). Друга част от храните са без документи за произход и без здравна и идентификационна маркировка.   \r\nЗа установените нарушения са издадени 654 предписания и са съставени 96 акта. В страната са затворени три обекта с временно преустановена дейност.", "date": "2019.06.13", "title": "БАБХ: 29 258 кг  храни са изтеглени и насочени за унищожаване през май"}
{"url": "http://www.focus-news.net/news/2019/06/13/2669568/zoran-zaev-sled-sreshtata-s-merkel-makedoniya-nyama-da-poluchi-data-za-pregovori-prez-tova-lyato.html", "text": "Македония няма да получи дата за преговори с ЕС през това лято, информира премиерът на страната Зоран Заев след срещата с германския канцлер Ангела Меркел в Берлин, като отбеляза още, че Бундестага ще одобри започването на разговорите за членство със Скопие през септември, предава македонският „Фокус“. \r\nОсвен това министър-председателят изрази убеждение, че Македоня ще започне преговори със Съюза през тази година. \r\n„Канцлерът Меркел ме информира, че Бундестагът ще вземе решение за одобряване на започването на преговори между ЕС и Северна Македония през септември... На срещата канцлерът подчерта, че Северна Македония е изпълнила очакваното и че Берлин гледа на това много позитивно. В Германия, както и в други държави-членки, резултатите от реформите, подчертани в доклада на Европейската комисия, са безспорно признати и препоръката на ЕК за започване на преговори за членство в ЕС е положителна“, написа Заев в своя профил във „Фейсбук“. \r\nПревод и редакция:", "date": "2019.06.13", "title": "Зоран Заев след срещата с Меркел: Македония няма да получи дата за преговори през това лято"}
{"url": "http://www.focus-news.net/news/2019/06/13/2669567/nikolay-stoynev-zam-predsedatel-na-sos-poslednite-godini-byaha-svarzani-s-ogromni-investitsii-na-stolichnite-druzhestva-v-po-kachestveni-uslugi-za-grazhdanite.html", "text": "Тези няколко години бяха свързани с огромни инвестиции на столичните дружества в по-качествени услуги за гражданите. Това каза пред журналисти зам.-председателят на Столичния общински съвет Николай Стойнев след редовно заседание на Столичния общински съвет (СОС), предаде репортер на  Агенция „Фокус“ . „Последните няколко години са свързани с рекордни инвестиции на общинските дружества. Това, което ние искаме от тях е инвестиция в по-добра градска среда, в повече и по-качествени услуги за гражданите“, заяви Стойнев. Той даде пример с коренната промяна на градския транспорт и над 400-те нови автобуса. „Есента предстои откриването на третата линия на метрото. В момента се задейства процедура по закупуването на нови електробуси от електротранспорта и изграждането на новото тролейбусно трасе, което свързва кв. „Манасирски ливади“ през жк. „Лозенец“ през центъра“, каза Стойнев. Той обърна внимание и на това, че парк „Възраждане“ на повече на 100 декара е инвестиция без нито 1 лв. от общинския бюджет, а изцяло финансиран от две общински дружества със собствени привлечени средства. „Това са „Спортна София“ и „Софийски имоти“. Наред със спортния комплекс и зелената територия на парка, в момента тече строителството на аквапарк с минерална вода. За първи път се използва находището на Бателова воденица. Пазарните площадки, които бяха изградени. Тези няколко години бяха свързани с огромни инвестиции на дружествата в по-качествени услуги за гражданите“, каза още той. \r\nИрина ИВАНОВА", "date": "2019.06.13", "title": "Николай Стойнев, зам.-председател на СОС: Последните години бяха свързани с огромни инвестиции на столичните дружества в по-качествени услуги за гражданите"}
{"url": "http://www.focus-news.net/news/2019/06/13/2669570/tatyana-lyubenova-art-tsentar-kashta-na-hudozhnitsite-pleven-predstavyame-abiturientskata-izlozhba-na-uchenitsite-ot-klasa-po-izobrazitelno-izkustvo-na-ilian-angelov.html", "text": "Арт център „Къща на художниците“-Плевен представя абитуриентската изложба на учениците от класа по изобразително изкуство на Илиан Ангелов  от Национално училище по изкуствата „Панайот Пипков“. Това каза за  Радио „Фокус“  Татяна Любенова, уредник в арт центъра. Откриването на изложбата е предвидено 18.00 часа. „Ще изпратим випуск '2019, изобразително изкуство, от НУИ „Панайот Пипков“. Младите художници ще ни представят своята абитуриентска изложба, която включва разнообразни творби, създадени по време на обучението на младите таланти“, посочи Татяна Любенова.„ Да съпреживеем техния празник“, призова тя.  \r\nВиолета КРЪСТЕВА", "date": "2019.06.13", "title": "Татяна Любенова, Арт център „Къща на художниците“-Плевен: Представяме абитуриентската изложба на учениците от класа по изобразително изкуство на Илиан Ангелов"}
{"url": "http://www.focus-news.net/news/2019/06/13/2669571/ministerstvo-na-otbranata-starshi-matros-ot-voenno-formirovanie-38-920-varna-e-pochinal-pri-izpalnenie-na-sluzhebnite-si-zadalzheniya-na-poligona-na-voennovazdushnite-sili-shabla.html", "text": "На зенитния полигон на Военновъздушните сили „Шабла“ е починал старши матрос втори клас Жеко Галинов Добрев (на 36 г.) от военно формирование 38 920 – Варна. Това съобщиха от пресцентъра на  Министерство на отбраната . По време на изпълнение на служебните си задължения старши матрос Жеко Добрев е почувствал неразположение и е припаднал. Незабавно му е оказана първа помощ от медицинските екипи, осигуряващи учението. Въпреки усилията на лекарите, не се е върнал в съзнание и медиците са констатирали смъртта му, като по първоначална информация вероятната причина е инфаркт.  \r\nСтарши матрос втори клас Жеко Галинов Добрев е бил на длъжност минен електротехник във военното формирование 38 920 – Варна. На служба в Българската армия е от 11 август 2008 г.  \r\nМинистерството на отбраната изказва съболезнования на семейството и близките на старши матрос Жеко Добрев. Поклон пред паметта му.", "date": "2019.06.13", "title": "Министерство на отбраната: Старши матрос от военно формирование 38 920 – Варна е починал при изпълнение на служебните си задължения на полигона на Военновъздушните сили „Шабла“"}
{"url": "http://www.focus-news.net/news/2019/06/13/2669573/nikolay-stoynev-zam-predsedatel-na-sos-stolichna-obshtina-sistemno-pravi-investitsii-v-lechebnite-zavedeniya-za-podobryavaneto-na-zdravniya-fond-i-za-kupuvaneto-na-moderna-aparatura.html", "text": "В лечебните заведения Столична община системно прави инвестиции както в подобряването на здравния фонд, така и за купуването на модерна апаратура. Това каза пред журналисти зам.-председателят на Столичния общински съвет Николай Стойнев след редовно заседание на Столичния общински съвет (СОС), предаде репортер на  Агенция „Фокус“ . „В момента почти всяка година се дофинансират дейности, които не се покриват от Здравната каса. Имаме няколко програми за профилактика, които са изключително важни. Всъщност, общинското здравеопазване в момента е покрило задължения, които е имало през годините и сега се намира в добро финансово състояние“, каза Стойнев.  \r\nОтносно критиките от опозицията, зам.-председателят на Столичния общински съвет коментира, че винаги има такива. „Когато има такъв сериозен процес, сигурно има и допуснати слабости. Критиките са важни и там, където са обективни, ние ще се съобразяваме. Взимаме мерки, за да може дружествата да работят още по-добре. Само в търговските дружества, които са 18 на брой, заетите лица са над 10 хил. души. Сигурно някъде има хора, които не си вършат и добре работата. В крайна сметка, това е един непрекъснат процес по подобряване на състоянието. Мисля, че като резултати и инвестиции, имаме коренна промяна в концепцията и визията за развитието на тези дружества“, каза Стойнев. \r\nИрина ИВАНОВА", "date": "2019.06.13", "title": "Николай Стойнев, зам.-председател на СОС: Столична община системно прави инвестиции в лечебните заведения за подобряването на здравния фонд и за купуването на модерна апаратура"}
{"url": "http://www.focus-news.net/news/2019/06/13/2669569/mrrb-nad-184-hilyadi-e-vinetki-sa-prodadeni-na-rumanski-avtomobili-dosega.html", "text": "От 17 декември 2018 г. до началото на месец юни тази година са продадени повече от 184 хиляди електронни винетки на автомобили с румънска регистрация. От тях над 122 хиляди са за леки автомобили и над 62 хиляди - за тежкотоварни над 3.5 тона. Това стана ясно по време на днешната инспекция на министъра на регионалното развитие и благоустройството Петя Аврамова на Дунав мост при Русе. Това съобщиха от  пресцентъра на МРРБ. \r\nТя провери работата на служителите на Националното тол управление на входа от Румъния и се информира за функционирането на електронната система за таксуване в региона.  \r\nОбщата стойност на продадените електронни винетки на румънски автомобили възлиза на над 4,7 млн. лв., което нарежда Румъния на второ място сред чуждестранните шофьори по продажби на е-винетки. Преди нея е Турция, стана ясно още на инспекцията.  \r\nОт февруари до началото на юни тази година инспекторите на Националното тол управление са проверили 15 520 румънски граждани, като са наложени 612 компенсаторни такси.  \r\nСлужителите на ГКПП „Дунав мост“ в гр. Русе информираха министър Аврамова, че румънските водачи предпочитат да купуват винетки от терминали за самотаксуване. За улеснение на пътуващите на пункта работят 4 терминала и двe гишета за продажба на е-винетки, на които може да се плати и в брой.  \r\nВ почивните дни с интензивен трафик се организират дежурства на служители на Национално тол управление, говорещи румънски език, които раздават информационни брошури на влизане в България.  \r\n„Със започването на летния сезон продажбите на електронни винетки ще се увеличават. Данните показват, че през миналата година Румъния заема първо място сред чуждестранните пазари по брой туристически посещения в България – 1 377 009, като спрямо 2017-та година се отчита ръст от 20,9%“, коментира министърът на регионалното развитие и благоустройството Петя Аврамова. Тя подчерта, че особено през лятото в Балчик, Албена, Златни пясъци, к. к. „Св. Св. Константин и Елена“ и Слънчев бряг традиционно идват много румънски гости, затова е добре водачите да използват всички канали за купуване на електронни винетки, като най-удобно е това да бъде направено през интернет – от сайтовете www.bgtoll.bg, www.vinetki.bg и www.А1.bg.", "date": "2019.06.13", "title": "МРРБ: Над 184 хиляди е-винетки са продадени на румънски автомобили досега"}
{"url": "http://www.focus-news.net/news/2019/06/13/2669572/kathimerini-es-shte-otlozhi-pregovorite-za-chlenstvo-s-albaniya-i-makedoniya.html", "text": "Лидерите на Европейския съюз изглежда възнамеряват да отложат началото на преговорите за членство с Албания и Северна Македония, въпреки предупрежденията, че по-нататъшното забавяне може да подкопае про-демократичните усилия за реформи и стабилността в нестабилния Балкански регион, пише електронното издание на гръцкия вестник  Kathimerini . \r\nПерспективата за членство в ЕС е мощен двигател на реформите на Балканите, след като бивша Югославия се разпадна по време на войната в началото на 90-те години, а изпълнителната власт на ЕС, Европейската комисия, препоръча миналия месец да бъдат поканени да започнат преговори. \r\nНа срещата на върха в Брюксел следващата седмица лидерите на ЕС ще обсъдят кандидатурите на Албания и Северна Македония, но председателят на Европейския съвет Доналд Туск, сигнализира в сряда, че не всички страни искат да започнат преговори в момента. \r\n„През последните две години Вашата страна даде всички правилни политически сигнали, които ЕС очаква от кандидатите”, каза Туск, заедно с президента на Северна Македония Стево Пендаровски. – „Ти направи всичко, което се очакваше от теб“. \r\n„Но искам да бъда честен с вас: не всички държави-членки са готови да вземат решение за започване на преговорите през следващите дни“, добави Туск. \r\nРъководителят на външната политика на ЕС Федерика Могерини предупреди миналия месец, че Европа е на кръстопът, когато става дума за разширяването на Балканите. „Винаги казваме, че това е процес, основан на заслуги, така че когато заслугите се оценяват като положителни, трябва да бъдат признати“, каза тя. \r\n„Неуспехът да се признае и да се отговори на обективния напредък ще навреди на доверието в Европейския съюз“, подчерта Могерини, добавяйки, че това може също да „подкопае стабилността и сериозно да обезкуражи по-нататъшните реформи“. \r\nНейното предупреждение дойде ден след като Сърбия постави армията си в пълна готовност, когато въоръжената косовска полиция използва сълзотворен газ и арестува около двадесет души в доминираното от сърби Северно Косово в хода на „операция срещу организираната престъпност“. \r\nСеверна Македония получи статут на кандидат за членство под името Македония през 2005 г., но присъединителните преговори никога не започнаха, най-вече поради спора с Гърция за името й. Съседните държави постигнаха споразумение за названието миналата година , с което бе отворен пътя на Скопие към влизане в НАТО и евентуално в ЕС. \r\nПревод и редакция:", "date": "2019.06.13", "title": "Kathimerini: ЕС ще отложи преговорите за членство с Албания и Македония"}
{"url": "http://www.focus-news.net/news/2019/06/13/2669574/kyustendil-obshtinata-nabira-personal-za-rabota-v-noviya-tsentar-za-patronazhna-grizha-v-grada.html", "text": "Община Кюстендил набира персонал за работа в новия Център за патронажна грижа в града. Това съобщиха за  Радио „Фокус” – Кюстендил  от Общината. Наемането на персонала е във връзка с изпълнението на договор по проект „Патронажна грижа в община Кюстендил”, финансиран от Оперативна програма „Развитие на човешките ресурси”. От страна на кмета на Община Кюстендил Петър Паунов е одобрена процедура за набиране на персонала. За центъра се търсят ръководител, психолог, социални медиатори, медицински специалисти и кинезитерапевт. Персоналът ще се назначава на трудови договори на базата на необходимите квалификация и опит, така че да изпълнява заложените в проекта дейности. \r\nВенцеслав ИЛЧЕВ", "date": "2019.06.13", "title": "Кюстендил: Общината набира персонал за работа в новия Център за патронажна грижа в града"}
{"url": "http://www.focus-news.net/news/2019/06/13/2669492/prezidentat-rumen-radev-pri-izharcheni-ogromni-natsionalni-i-evropeyski-sredstva-rezultatite-na-pravitelstvoto-sa-dalech-ot-vazmozhnoto-i-ochakvanoto.html", "text": "За разлика от други политици аз не „изнасям“ българските проблеми отвъд граница. Подкрепям добрите намерения на правителството, но при изхарчени огромни национални и европейски средства резултатите са далеч от възможното и очакваното като обем и най-вече като качество. Това заяви държавният глава Румен Радев в отговор на журналистически въпрос за изказване на министър-председателя, според когото президентът „промотирал“ в чужбина работата на правителството, съобщиха от  прессекретариата на държавния глава .   \r\n„Някога да сте ме чули в чужбина да говоря нещо лошо за България и за българското правителство?“, попита Румен Радев и заяви, че „ако някой разчита в това одобрение към българското правителство, греши“.    \r\nПрезидентът бе категоричен, че налагането на вето на промените в Закона за държавната собственост и последвалото сезиране на Конституционния съд не касае процеса на изграждане на национални обекти като автомагистрали, скоростни пътища, пристанища, газопроводи, ж.п. линии и т.н. „За тях отдавна си има ясна законова процедура за ускорено отчуждаване и предварително изпълнение и те изобщо не попадат в това вето и сезиране“, заяви президентът и призова управляващите да правят разлика между национални обекти и обекти с национално значение. „Ако техните юристи не могат да им го обяснят, да си наемат други“, заяви Румен Радев.  \r\n„Напълно разбирам, че премиерът е зает и няма време да чете Конституцията и законите, но това е непростимо за хората около него“, допълни държавният глава. Той посочи, че ако за 10 години магистрала „Хемус“ не е изградена, то не бива сега да се търси вина в президента. Автомагистрала „Хемус“ беше заложена от премиера като приоритет преди 10 години, но колко километра се изградиха и колко километра се отчуждиха оттогава досега, попита Румен Радев. Той апелира за разбиране и отговорно отношение към промените в закона и заяви, че новите законови поправки дават неограничени, безконтролни възможности на правителството без никакви критерии да определя за „обект от национално значение“ каквото си поиска. „Много хора от администрацията, от министерствата на работно ниво търсеха достъп до мен да ме молят да наложа вето, за да предпазя правителството от хаоса, който само създава и от това, че ще бъдат забавени тези проекти като реализация“, допълни президентът.  \r\nВ отговор на въпрос за липсата на напредък при дебатите в Смесената комисия между България и Република Северна Македония по отношение на личността на големия български революционер Гоце Делчев държавният глава припомни, че вече е изразил позицията си в изказването си на Петербургския международен форум. Тогава Румен Радев цитира думи на  Гоце Делчев, който заявява, че разбира света „единствено като поле за културно съревнование между народите“.  Според президента Двустранният договор за добросъседство с Република Северна Македония в момента все още има характер на „декларация“ и се нуждае от промяна. Президентът отново призова актуализираната версия на Двустранния договор за приятелство и добросъседство да залегне в правните задължения на Република Северна Македония в процеса  по присъединяването й към ЕС.  \r\nПак във фокуса са проблемите на партиите, а не проблемите на обществото. Силно се надявам, че партиите ще намерят добър баланс между техните собствени интереси и интересите на обществото, заяви Румен Радев в отговор на въпрос за намаляването на размера на държавната субсидия за партиите. Според президента големият проблем съвсем не е размерът на субсидията, а да има механизъм, който да третира еднакво партиите по отношение на финансирането. „Виждате, че в България управляващите партии нямат нужда от субсидии, те се финансират директно от властта и го правят по начин, по който дори не се и крият“, заяви държавният глава и посочи, че субсидиите касаят най-вече съществуването на опозиционни партии, така че едно такова решение задушава опозицията точно преди местните избори.  \r\nВ отговор на въпрос за процесите в БСП президентът посочи, че България не трябва да остава без политическа опозиция, защото това ще бъде пагубно за демокрацията.", "date": "2019.06.13", "title": "Президентът Румен Радев: При изхарчени огромни национални и европейски средства резултатите на правителството са далеч от възможното и очакваното"}
{"url": "http://www.focus-news.net/news/2019/06/13/2669577/ministar-danail-kirilov-nagradi-otbora-na-su-cv-kliment-oxpidci-po-zashtita-na-pravata-na-choveka.html", "text": "Министърът на правосъдието Данаил Кирилов награди с почетен плакет „140 години Министерство на правосъдието“ треньорите и отбopът нa Coфийcĸи yнивepcитeт „Cв. Kлимeнт Oxpидcĸи“, които представиха достойно България в състезанието по Европейска конвенция за правата на човека в Страсбург. Това съобщиха от пресцентъра на  Министерството на правосъдието . Днес министър Кирилов връчи на състезателите Πaвлa Цвeтĸoвa и Coфия Бaядce и на техните треньори Eмaнyил Koлeв и Xpиcтинa Динчeвa и сборникът „Право на Европейската конвенция за правата на човека“. \r\n„Радвам се да видя светлината на знанието в очите на млади хора. Трябва да вярвате в пътя, по който сте поели, трябва да вярвате в силата на правото. Пожелавам ви сила и кураж“, каза министър Кирилов. Младите юристи, които през април ce ĸлacиpaха нa престижното втopo мяcтo на мeждyнapoднo cъcтeзaниe Еurореаn Нumаn Rіghtѕ Мооt Соurt Соmреtіtіоn (ЕНRМСС), запознаха министъра с правилата на съревнованието. То ce пpoвeждa eжeгoднo зa ceдмa пopeднa гoдинa в Cтpacбypг, Фpaнция, и e opгaнизиpaнo oт Eвpoпeйcĸaтa acoциaция нa cтyдeнтитe пo пpaвo, Cъвeтa нa Eвpoпa и Eвpoпeйcĸия cъд пo пpaвaтa нa чoвeĸa. B cъcтeзaниeтo ca yчacтвaли oтбopи oт нaд 60 yнивepcитeтa oт цялa Eвpoпa. Kaзycът, пo ĸoйтo oтборът ни e paбoтил, ce бaзиpa нa тeмитe зa зaщитa нa жeни oт дoмaшнo нacилиe и диcĸpиминaциятa, ocнoвaнa нa пoла в интернет. \r\nToвa e тpeтият път от общо 4 участия, в ĸoйтo oтбop нa CУ „Cв. Kлимeнт Oxpидcĸи“ дocтигa дo финaлa нa cъcтeзaниeтo, плeдиpaйĸи cpeшy oтбopи oт нaй-реномираните eвpoпeйcĸи yнивepcитeти. Тази година отборът ни се изправи на финала срещу отбора на Оксфордския университет. \r\nΠaвлa Цвeтĸoвa и Coфия Бaядce благодариха за помощта в подготовката им на експерта от Министерство на правосъдието на Ивaнa Coтиpoвa и на правителствения агент Mapия Димитpoвa.  \r\nСлед награждаването министър Кирилов показа на младите юристи как се работи с държавния печат, като подпечата официални документи пред тях.", "date": "2019.06.13", "title": "Министър Данаил Кирилов награди отбора на СУ „Cв. Kлимeнт Oxpидcĸи“ по защита на правата на човека"}
{"url": "http://www.focus-news.net/news/2019/06/13/2669580/yovita-grigorova-apelativna-prokuratura-burgas-pri-rayonnata-prokuratura-e-obrazuvano-dosadebno-proizvodstvo-za-prestaplenie-protiv-intelektualnata-sobstvenost.html", "text": "През 2018-та година в Района прокуратура – Бургас са постъпили множество сигнали от физически лица и от представители на търговски дружества за това, че през мобилно приложение на две дружества на кабелна телевизия са били излъчвани множество чужди обекти на авторски и сродни права, множество телевизионни програми, без необходимото по закон съгласие на правопритежателя на това право, в случая - две национални телевизии. Това съобщи пред журналисти Йовита Григорова, зам. административен ръководител на Апелативна прокуратура – Бургас, по повод преведена акция на прокуратурата и ГДБОП, предаде репортер на  Радио „Фокус“ – Бургас . „Извършени са били множество проверовъчни действия от наблюдаващите прокурори при съдействието на сектор „Киберсигурност“ при ГДБОП – София и в края на месец септември 2018-та година при Районна прокуратура-Бургас е образувано досъдебно производство за извършено престъпление от общ характер по смисъла на чл. 172А ал.1 от НК, това е престъпление против интелектуалната собственост“, каза още Григорова и добави, че предвид продължаваната престъпна дейност и след надлежно разрешение на Районна прокуратура – Бургас, е престъпено към действие за незабавно преустановяване на тази престъпна дейност и са извършени действия по претърсвания и изземвания в централен офис и абонатни станции за изземване на предмети, писмени документи и компютърни конфигурации, които имат значение за делото.  \r\n„Тези действия за извършени под наблюдението на прокурор от Районна прокуратура – Бургас, също така в присъствието на служители от „Киберсигурност“ при ГДБОП, при логистичната подкрепа на Европол, НАП и Комисията за регулиране на съобщенията“, заяви Григорова. Според нея случаят касае драстично нарушение на авторските и сродните права от две национални телевизии. „Налице са доказателства за причинени значителни финансови щети в размер на няколко милиона лева“, добави Йовита Григорова. По думите й предстои назначаването на сложни експертизи, които ще установят конкретния размер на причинените щети. „В такъв случай е възможно да се престъпи към една по-тежка квалификация на извършеното престъпление по ал. 3 , която предвижда наказание „лишаване от свобода“ от 1 до 3 години и глоба. По случая е уведомена Върховната касационна прокуратура и утре към 11.00 часа за медии ще бъдат дадени подробности по случая“, посочи Григорова и заяви, че ако бъдат разкрити доказателства за по-тежки престъпления, като например данъчни и други, предстои разследване по случая. \r\nДеница ДИМИТРОВА", "date": "2019.06.13", "title": "Йовита Григорова, Апелативна прокуратура – Бургас: При Районната прокуратура е образувано досъдебно производство за престъпление против интелектуалната собственост"}
{"url": "http://www.focus-news.net/news/2019/06/13/2669575/doncho-barbalov-zam-kmet-na-sofiya-ot-ponedelnik-vseki-den-provezhdahme-sreshti-s-eksperti-za-zona-2-i-shte-iskame-analiz-na-deynostta.html", "text": "От понеделник всеки ден провеждахме срещи с експерти за Зона 2 и ще искаме анализ на дейността. Това каза пред журналисти заместник-кметът на Столична община Дончо Барбалов след редовно заседание на Столичния общински съвет (СОС), предаде репортер на  Агенция „Фокус“ . „От понеделник всеки ден провеждахме срещи с експерти за Зона 2. Това включваше проектанти на релсов път и надзор. Въпросът беше детайлно обсъждан и дискутиран“, заяви Барбалов. Той посочи, че на някои от срещите е присъствал и гл. арх. Здравко Здравков и неговите представители. „В крайна сметка, вчера достигнахме до общо виждане, за краткосрочни и средносрочни мерки. Краткосрочните мерки очакваме днес, до края на деня, да има проектантско решение за поставяне на допълнителни фуги, близо до линейните отводнителни, за да се избегнат евентуални други проблеми, свързани с температурното разширение“, отбеляза той. \r\n„Дългосрочното решение е, за всеки случай, за да сме сигурни, че това краткосрочно решение е правилното и работещото, ще бъде извършено от експерти изчисление на целия релсов път-настилки, свързани с температурни разширения, деформации и т.н., за да може наистина, резултатът на такъв научен процес да достигне до обоснован извод, че това, което се прави в момента е окончателно решение на проблема“, каза още Барбалов. По думите му на този етап, това, което ще се ремонтира е за сметка на изпълнителя, а анализа ще бъде възложен от Столична община. „Община София искаме да сме сигурни, че всичко е наред. Не знам колко ще струва, но ще го възлага екипът на главния архитект Здравко Здравков. На този етап, това, което ние считаме е че става въпрос за непоставяне на фуги, от страна на изпълнителя. Именно за това искаме да имаме и анализа на експертите, за да сме сигурни че всички фактори са отчетени и да нямаме повече тази тема на дневен ред“, каза още той. \r\nИрина ИВАНОВА", "date": "2019.06.13", "title": "Дончо Барбалов, зам.-кмет на София: От понеделник всеки ден провеждахме срещи с експерти за Зона 2 и ще искаме анализ на дейността"}
{"url": "http://www.focus-news.net/news/2019/06/13/2669584/blagoevgrad-izvarshva-se-remont-na-detska-gradina-radost-v-gotse-delchev.html", "text": "Започна ремонтът на третия обект от проект „Обновяване на образователната инфраструктура в Гоце Делчев“, информира кметът на община Гоце Делчев Владимир Москов. Това съобщиха от пресцентъра на  Община Гоце Делчев . Проектът е на стойност 6 186 670 лева и с неговото реализиране ще бъдат напълно обновени Второ основно училище „Гоце Делчев“ и детските градини „Калинка“ и „Радост“ в гр. Гоце Делчев. Проектът е финансиран с договор от Оперативна програма „Региони в растеж” 2014-2020 г., като 85 % от сумата е европейско съфинансиране, а останалите 15% са национално съфинансиране. \r\nСлед като на 21 бе направена първата копка и официално започна работата по ремонта на Второ ОУ и детска градина „Калинка“, от тази седмица стартираха дейностите по обновяване и на детска градина „Радост. Там предстои цялостно обновяване и преоборудване на сградата, както и на дворното пространство, където ще бъдат монтирани нови детски съоръжения. \r\nПроектът „Обновяване на образователната инфраструктура в гр.Гоце Делчев“, е вторият, който стартира от одобрената Инвестиционна програма на общината по ИПГВР 2014-2020 г., която е на обща стойност от 19 070 867,83 лв. \r\nДо момента е изпълнен проектът „Реконструкция и рехабилитация на уличната мрежа в западната част на гр. Гоце Делчев“, а следващите проекти са обновяване на Дом на културата; изграждане на социални жилища и енергийна ефективност.", "date": "2019.06.13", "title": "Благоевград: Извършва се ремонт на детска градина „Радост“ в Гоце Делчев"}
{"url": "http://www.focus-news.net/news/2019/06/13/2669579/mvnr-nyama-danni-balgarski-grazhdani-da-sa-v-ekipazhite-na-atakuvanite-v-omanskiya-zaliv-tankeri.html", "text": "По информация на посолствата на България в Иран и Катар няма данни за български граждани, които да са част от екипажите на двата танкера, атакувани в Оманския залив. Това съобщиха от пресцентъра на  Министерството на външните работи . Всички членове на екипажите са били евакуирани, има данни за един леко пострадал. Дипломатическата мисия на България в Техеран, както и посолството ни в Доха, акредитирано и за Оман, са в контакт с местните власти по случая. При необходимост българските граждани могат да потърсят съдействие в посолството ни в Иран – на тел. +98 21 88 77 56 62 и в посолството ни в Катар – на телефон +974 44 12 00 23.", "date": "2019.06.13", "title": "МВнР: Няма данни български граждани да са в екипажите на атакуваните в Оманския залив танкери"}
{"url": "http://www.focus-news.net/news/2019/06/13/2669583/ombudsmanat-maya-manolova-pred-meditsinskite-spetsialisti-vav-vidin-vazhishtavam-se-na-vashata-sila-i-smelost.html", "text": "Вие искате реформа, Вие искате нещата в здравеопазването да си дойдат на местата, да спре хаоса, болниците да спрат да бъдат търговски дружества, а здравеопазването - търговия. Исканията Ви са абсолютно честни, справедливи и нужни за промените в здравната система. Това каза днес омбудсманът Мая Манолова пред протестиращите медицински специалисти от гр. Видин, съобщиха от  пресофиса на омбудмана .  На място да ги подкрепят пред болница „Света Петка“ дойдоха техните колеги от гр. Враца и гр. Козлодуй, лекари, граждани на Видин, пациенти от гр. Брегово и гр. Дунавци.  „Вашият протест освен за реформа в здравеопазването е и за нещо повече – Вашият протест е за зачитането на човешките права в България. На правото на хората да живеят достойно, свободно да изразяват мнението си и да протестират, когато техните права са застрашени. Възхищавам се на Вашата сила и смелост“, обърна се омбудсманът към протестиращите пред видинската болница. Тя подчерта още, че ще продължи да ги подкрепя, докато справедливите им искания не бъдат изпълнени.  \r\nМанолова не пропусна да отбележи, че здравният министър Кирил Ананиев не е готов за реформи и че продължава да не изпълнява публично поети ангажименти и обещания. Тя припомни, че до 25 април т.г. министър Ананиев е трябвало да представи проектозакон за съсловните организации, а до 10 май и новата методика за формиране на основните работни заплати в здравеопазването.  \r\n„Заедно с правителството обещаха, че от 1 юни 2019 г. ще влязат в сила договорените в Колективния трудов договор възнаграждения от 950 лв. стартова заплата на медицински специалист. Има ли някой, който да получава такава заплата? За съжаление, ще го кажа. От това, което чувам, подкрепяйки протестите, обикаляйки страната, мисля, че във Видин заплатите на медицинските сестри, акушерки, специалисти са сред най-ниските - 580 лв. Наистина това е унизително, абсурдно“, категорична бе Мая Манолова.  \r\nТя подчерта, че другата причина, поради която е във Видин, е натискът, който ръководителите на много болници - държавни, общински и частни, оказват, за да спрат протестите на специалистите по здравни грижи.  \r\n„Направиха опит да притискат, да изнудват, да заплашват, да се разправят с медицински сестри, специалисти, които са дръзнали да протестират. Това наистина е нечувано в демократична държава. Като омбудсман отговарям за правата на гражданите и мисля, че правото на свободно изразяване, правото на протест, записани в българската Конституция, са част от демократичните промени. Оказва се, че съм се лъгала“, обобщи омбудсманът.", "date": "2019.06.13", "title": "Омбудсманът Мая Манолова пред медицинските специалисти във Видин: Възхищавам се на вашата сила и смелост"}
{"url": "http://www.focus-news.net/news/2019/06/13/2669585/api-priklyuchva-remontat-na-patnite-vrazki-na-p-v-tsalapitsa-pri-112-km-na-am-trakiya.html", "text": "Днес приключва ремонтът на пътните връзки на пътен възел „Цалапица“ при 112-ти километър на АМ „Тракия“. Това съобщиха от пресцентъра на  Агенция \"Пътна инфраструктура\" . Пътните връзки София - Цалапица, София - Съединение, Бургас - Цалапица, Бургас - Съединение, по кръговите пътни връзки Цалапица - Бургас, Съединение - Бургас, Цалапица - София и Съединение - София са с нова асфалтова настилка. За обновяването им от бюджета на АПИ по програмата за текущ ремонт са осигурени около 400 хил. лв. с ДДС. Пътноподдържащото дружество „Автомагистрали“ работи изключително мобилизирано и завършва предвидените дейности по-рано от предвиденото. През предстоящия уикенд шофьорите ще пътуват в района на пътен възел „Цалапица“ без временни организации заради ремонти.  \r\nПрез следващата седмица предстои възстановяване на банкетите и полагане на нова хоризонтална маркировка. Дейностите ще се изпълняват без спиране и пренасочване на движението по обходни маршрути. Необходимо е шофьорите да карат внимателно, със съобразена скорост и да спазват стриктно поставената пътна сигнализация.", "date": "2019.06.13", "title": "АПИ: Приключва ремонтът на пътните връзки на п. в. „Цалапица“ при 112 км на АМ „Тракия“"}
{"url": "http://www.focus-news.net/news/2019/06/13/2669587/kazanlak-za-poredna-godina-obshtinska-biblioteka-iskra-shte-otbelezhi-denya-na-bashtata.html", "text": "За поредна година Общинска библиотека „Искра” ще отбележи Деня на бащата, каза за  Радио „Фокус”  директорът на културния институт Анна Кожухарова. Тя поясни, че библиотечният екип кани всички татковци да заведат своите малчугани на 15 юни, събота, от 9.00 до 12.30 часа в Детско-юношеския отдел на библиотеката, където ще прекарат един чудесен празник. Там те ще получат  безплатен абонамент за 12 месеца по случай Деня на бащата. На 16 юни в цялата страна ще се провеждат различни инициативи по повод празника на бащата. \r\n„Каузата „Да бъдеш баща” за Общинска библиотека „Искра” е направление за дейност, което се развива през годините”, поясни Кожухарова. Целта на библиотеката е да провокира вниманието и да акцентира на важността на бащината роля в живота на детето.  \r\n„Времето, прекарано заедно с малките хора, помага на бащите да разберат колко важни са те за увереността на детските крачки през живота и колко важни са децата за собствения път на мъжа и бащата – път, по който той има шанса да открие, че най-голямата му сила е в това да бъде баща”, подчерта Кожухарова. \r\nБиблиотечният екип е категоричен, че ще продължи да пропагандира ролята на бащата и по време на заниманията в Лятната академия през месец юли и август.  \r\nСлавяна ГАЙДАРОВА", "date": "2019.06.13", "title": "Казанлък: За поредна година Общинска библиотека „Искра” ще отбележи Деня на бащата"}
{"url": "http://www.focus-news.net/news/2019/06/13/2669588/vidin-ombudsmanat-maya-manolova-podkrepi-protesta-na-spetsialistite-po-zdravni-grizhi-organiziran-pred-bolnitsata-v-grada.html", "text": "Омбудсманът Мая Манолова подкрепи протеста на специалистите по здравни грижи, организиран пред болница „Света Петка“ във Видин, предаде репортер на  Радио „Фокус“ – Видин . 100 души се събраха на протест. Да ги подкрепят дойдоха медицински сестри от Враца и Козлодуй, както и от хора от  Брегово и Дунавци. Протестиращите поискаха смяна на здравната система – болниците да не са акционерни дружества, защото, според тях, здравето не е търговия. Медицинските сестри поискаха и  достойно заплащане, нова категоризация на нощния труд, защото сега се заплаща по 0.5 лв. на час, както и нормативно да се определи една сестра колко пациенти може да обслужва. Мая Манолова посочи, че подкрепя протестите на медицинските сестри в цялата страна. Тя заяви, че те не се борят само за своите заплати, а за реформи в здравеопазването, което засяга цялото общество.  \r\n„Болниците трябва да престанат да бъдат търговски дружества. Недопустим е натискът, който се оказва над медицински сестри да  не се включват в протестите – това е грубо потъпкване на техните демократични права“, допълни Манолова. Тя заяви, че във видинската болница заплатите на професионалистите по здравни грижи са едни от най-ниските в страната – стартовата заплата е от 580 лв. В отделенията част от сестрите са на пенсионна възраст, а млади хора не постъпват на работа. До 20 юни ще продължат ефективните стачни действия във видинската болница – от 08.00 часа до 09.00 часа медицинските сестри няма да работят, а след 20 юни следва колективна оставка. \r\nОмбудсманът коментира пред журналисти, че исканията на медицинските специалисти са напълно справедливи. „Освен достойни възнаграждения, медицинските сестри искат промяна и реформи в здравната система, което е важно за лекарите, за управляващите здравеопазването и за всички нас, като български граждани. Всеки честен човек би трябвало да подкрепи протестът им“, заяви Мая Манолова. Тя посочи, че единствените, които се правят, че не виждат исканията на медицинските сестри, са управляващите здравеопазването. Тя посочи, че все още няма нови закони за съсловните организации, както и методика за гарантиране на достойни стартови заплати. „Няма ги обещаните 950 лв. от 1 юни и хората са прави да са гневни и да са възмутени. Обещава се преди избори и после нищо не се случва. Опитите да се притискат, да заплашват, да се опитват да отказват медицински сестри от конституционното им право да си изразят мнението и да протестират е долни“, подчерта Манолова. Тя бе категорична, че като омбудсман няма да позволи да бъдат притискани хора, да бъдат заплашвани и репресирани за това, че са протестирали. \r\nАнна ЛОЗАНОВА", "date": "2019.06.13", "title": "Видин: Омбудсманът Мая Манолова подкрепи протеста на специалистите по здравни грижи, организиран пред болницата в града"}
{"url": "http://www.focus-news.net/news/2019/06/13/2669589/sport-zabranata-za-transferi-v-chelsi-ostava.html", "text": "Трансферното ембарго, наложено върху Челси от страна на ФИФА, остава в сила и клубът няма да може да привлича нови попълнения през това лято. Тази новина е изненадваща, тъй като лондончани внесоха официално жалба в Спортния съд в Лозана срещу това решение. Очакванията на Челси бяха Спортният арбитражен съд да се произнесе възможно най-скоро след подаването на жалбата, но съдебният орган публикува графика си до 14 август, а в него няма заседание по казуса на лондонския клуб.  \r\nТака до 9 август, когато затваря трансферният прозорец в Англия, \"сините\" няма да могат да привличат нови играчи.", "date": "2019.06.13", "title": "Спорт: Забраната за трансфери в Челси остава"}
{"url": "http://www.focus-news.net/news/2019/06/13/2669590/smolyan-kontsert-za-klasicheska-muzika-na-organ-shte-bade-predstaven-v-grada-pod-egidata-na-kmeta-na-grada-i-oblastniya-upravitel-na-17-yuni.html", "text": "Под егидата на областния управител Недялко Славов и кмета Николай Мелемов в понеделник от 18.00 часа на 17 юни т. г. в атриума на Областната администрация в Смолян ще бъде представена класическа музика за орган в изпълнение на Петър Христов Стойков. Това съобщиха от пресцентъра на  Община Смолян . \r\nВ програмата са включени произведения на Йохан Себастиан Бах, Джироламо Фрескобалди, Дитрих Букстехуде, Феликс Менделсон-Бартолди. \r\nПетър Христов Стойков e роден в Пловдив през 1987 г. Възпитаник е на Музикално училище „Добрин Петков“ със специалност „Пиано“. Завършил е „Композиция“ при Велислав Заимов. Учил е орган при Стефан Далчев, Десислава Иванова, Велин Илиев и др., както и е посещавал Майсторски клас по орган при Карен де Пастел, Австрия. Петър Стойков е изучавал „Орган“ в консерваторията „Джузепе Тартини“ в Триест, Италия. В момента защитава докторска дисертация по „Полифония“ в областта на музикалните строеве и темперациите. \r\nПроявата е част от Културната програма на Областната администрация и част от празничната програма, посветена на Oбединението на град Смолян. \r\nВходът за концерта е свободен. Областният управител и кметът на Община Смолян канят всички любители на класическата музика да се насладят на изпълненията на орган от талантливия Петър Стойков.", "date": "2019.06.13", "title": "Смолян: Концерт за класическа музика на орган ще бъде представен в града под егидата на кмета на града и областния управител на 17 юни"}
{"url": "http://www.focus-news.net/news/2019/06/13/2669586/rtk-rakovoditel-na-srabskoto-razuznavane-otpravi-zaplaha-kam-bil-klintan.html", "text": "Боян Димич, един от ръководителите на сръбската разузнавателна служба, отправи в социалната мрежа \"Фейсбук\" „открита заплаха към бившия президент на САЩ Бил Клинтън“, предава косовоската  RTK . \r\nДимич пише: „Благодаря Ви, бивш президенте на САЩ Бил Клинтън, който току-що кацнахте на летището в Прищина. Албанците му благодарят; той изгони сърбите от Косово и времето ще покаже дали този човек има ключова роля в обективната оценка на агресията на НАТО срещу Съюзна република Югославия!\" \r\nМедията отбелязва, че Димич е израснал в Прищина и според сръбски медии е замесен в многобройни злоупотреби и участия в престъпни дейности.   Тереза Герова", "date": "2019.06.13", "title": "RTK: Ръководител на сръбското разузнаване отправи \"заплаха към Бил Клинтън\""}
{"url": "http://www.focus-news.net/news/2019/06/13/2669591/kyustendil-katastrofa-mezhdu-dva-avtomobila-e-stanala-na-avtomagistrala-struma-kray-boboshevo.html", "text": "Катастрофа между два автомобила е станала на автомагистрала „Струма” край Бобошево. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. На място са изпратени екипи на полицията и на „Спешен център”. По първоначална информация водач на единия лек автомобил – жена, както и нейната дъщеря, са транспортирани до болницата в Благоевград за преглед, но няма информация за сериозни наранявания. По данни на „Спешен център” – Кюстендил момичето е било само с главоболие. Майката, шофирайки по магистралата, се е блъснала в движещия се пред нея лек автомобил. \r\nВенцеслав ИЛЧЕВ", "date": "2019.06.13", "title": "Кюстендил: Катастрофа между два автомобила е станала на автомагистрала „Струма” край Бобошево"}
{"url": "http://www.focus-news.net/news/2019/06/13/2669578/plovdiv-tarsi-se-reshenie-da-bade-zapazen-obshtestveniya-statut-na-parka-v-karshiyaka-i-da-se-zashtiti-interesa-na-sobstvenika.html", "text": "Собственикът на парка в кв. „Кършияка“ в Пловдив няма намерение да продава имота си, тъй като има инвестиционни намерения за него. Това е станало ясно след среща, проведена при областния управител с представители на Инициативния комитет на протестиращите срещу застрояване на терена, кмета на Пловдив Иван Тотев и адвокатите на собственика на имота, съобщиха от пресцентъра на  Областната администрация . В допълнение собственикът на парка е подчертал, че пазарната цена на имота е около 14 млн. лева. Кметът на Пловдив Иван Тотев е заяви на свой ред, че покупката на имота от страна на общината въобще не стои на дневен ред. \r\nСлед като са били разгледани различни варианти, е било взето решение в понеделник да бъде сформирана работна група, в която да вземат участие юристите на Инициативния комитет, на собственика на имота и на общината, която да търси правно-техническата формула за разрешаване на казуса. Целта на работната група ще бъде да се намери начин да се удовлетворят исканията и на двете страни – да бъде запазен както обществения статут на парка, така и да се защити инвестиционния интерес на собственика. \r\nРаботната група ще се събере в понеделник в Община Пловдив, а решението ще бъде огласено своевременно. \r\nПо инициатива на областния управител Здравко Димитров беше свикана среща, на която да бъде намерено решение на проблема със застрояването на парка в кв. „Кършияка“.  \r\nНа срещата присъстваха представителите на Инициативния комитет в защита на зелената площ Асен Костов, Петър Димов и Стойчо Андреев, адвокатите на „Парадайс гардън резидънс“ Георги Маринов и Иван Демерджиев, заместник областният управител Димитър Керин, арх. Маринов и главният секретар на Областна администрация – Пловдив Борислав Димов, кметът Иван Тотев и юрист на Община Пловдив, директорът на ОДМВР – Пловдив ст. комисар Илков. \r\nПредставителите на собственика на имота са обещали да дадат писмено разрешение за достъп на общинските служби, за бъдат обеззаразени и окосени тревните площи в целия парк. \r\nОт пресцентъра на Областната управа уверяват още, че срещата, която бе закрита за медиите, е преминала в дух на толерантност и конструктивен диалог, като и двете страни са изказаха благодарност на областния управител за инициативата да ги събере, за да могат заедно да намерят решение на проблема, който придоби огромен обществен отзвук. \r\nМинистър-председателят Бойко Борисов също се е бил разпоредил за своевременното разрешаване на казуса. \r\nЦветана ТОНЧЕВА", "date": "2019.06.13", "title": "Пловдив: Търси се решение да бъде запазен обществения статут на парка в Кършияка и да се защити интереса на собственика"}
{"url": "http://www.focus-news.net/news/2019/06/13/2669582/unian-kongresat-na-sasht-razshiryava-rabotata-nad-sanktsiite-sreshtu-stroitelstvoto-na-severen-potok-2.html", "text": "Конгресът на САЩ разширява работата по въвеждането на санкции срещу изграждането на газопровода \"Северен поток-2\", по-специално,  в долната камара на Конгреса постъпи още един законопроект за въвеждане на ограничителни мерки срещу компании, участващи в изграждането на съоръжението, предава украинската агенция  УНИАН . \r\nЗа това на своята страница във Фейсбук пише председателят на Националната акционерна компания \"Нафтогаз Украйна\" Андрей Коболев. \r\n\"Конгресът на САЩ разширява работата по санкциите срещу \"Северен поток-2\". Преди няколко седмици американските парламентаристи регистрираха законопроект за санкции срещу лица, участващи в изграждането на този тръбопровод в горната камара на Конгреса. Вчера подобен законопроект No.HR3206, влезе за разглеждане и в долната камара”, пише той. \r\nКоболев подчерта, че тези документи имат широка подкрепа сред републиканците и демократите в двете камари на Конгреса и добави, че „Нафтогаз“ също полага максимални дипломатически усилия за противодействие на руския проект. \r\n„Ние си сътрудничим с американски и европейски парламентаристи и членове на правителствата, развивайки съвместни начини за противодействие на строителството на „ Северен поток-2“, който представлява значителна заплаха за международната енергийна сигурност“, пише той. \r\nПрипомняме, че на 12 юни президентът на САЩ Доналд Тръмп заявим че САЩ разглеждат възможността за налагане на санкции против проекта за строителство на газопровода „Северен поток 2“. \r\nНа 3 юни Конгресът на САЩ публикува законопроект, предвиждащ въвеждането на санкции срещу кораби и компании, участващи в изграждането на тръбопровода, който се очаква да бъде завършен преди края на тази година. \r\nПревод и редакция:", "date": "2019.06.13", "title": "УНИАН: Конгресът на САЩ разширява работата над санкциите срещу строителството на „Северен поток 2“"}
{"url": "http://www.focus-news.net/news/2019/06/13/2669594/obshtina-stara-zagora-zam-ministarat-na-mladezhta-i-sporta-nikolay-pavlov-se-sreshtna-s-mladite-hora-v-grada.html", "text": "Зaмecтниĸ-миниcтъpът нa млaдeжтa и cпopтa Hиĸoлaй Πaвлoв ce cpeщна c млaдитe xopa в Cтapa Зaгopa и oбcъди c тяx бъдещата Haциoнaлнa cтpaтeгия зa младежта cлeд 2020 г. това съобщиха от пресцентъра на  Общината . \r\nНа срещата в зала „П. Р Славейков“ присъстваха зам.-кметовете на Стара Загора Иванка Сотирова и Красимира Чахова, областният управител Гергана Микова и заместниците й Петя Чакърова и Красимир Червилов. Залата бе препълнена с ученици и младежи. В дискусията се включиха  Младият кмет на Стара Загора, членовете на Младежки общински съвет, Младият омбудсман на града и заместникът му, както и представители на Международния младежки център, и на други ангажирани в работа с младежите институции. \r\nСрещата има зa цeл дa бъдaт идeнтифициpaни нoвитe цeли и пpиopитeти, ĸoитo щe бъдaт вĸлючeни в cлeдвaщaтa Haциoнaлнa cтpaтeгия зa млaдeжтa. \r\n„Това е много приятен повод да си поговорим за вашето виждане как си представяте общуването с институциите и затова темата на тази среща е наречена „Младите говорят“. Ще споделите какви са вашите надежди, защото нашите надежди към вас са много големи, не само заради клишираното определение „Вие сте нашето бъдеще“, а защото вашите идеи са много по - необременени“, заяви зам.-кметът на Стара Загора Иванка Сотирова. Тя припомни, че Стара Загоре е сред първите градове, които започнаха инициативата за избор на Млад кмет и Младежки общински съвет и тя се продължава вече 23 години. Сотирова призова младежите към активност, за да се видят техните виждания и интереси, които да бъдат включени в бъдещата стратегия на страната. \r\n„Стара Загора е едни млад и спортен град и нямаше как да не дойдем тук при Вас с идеята да обсъдим новата Национална стратегия за младежта. За нас е наистина важно, изпълнявайки една от основните препоръки на Европейската стратегия за младежта, да въвлечем всички заинтересовани страни в диалога по подготовката й, и най-вече младите хора“, каза зaмecтниĸ-миниcтъpът нa млaдeжтa и cпopтa Hиĸoлaй Πaвлoв. Той обясни на събралите се младежи, че е наистина важно за представителите на министерството да разберат нещата които вълнуват младите, проблемите, с които се сблъскват, възможните решения, които да се вземат на база споделения опит и наблюдения. \r\n„Стратегията дава основните насоки през идните 10 години, чрез която ще се градят политиките за младите хора. Говорим и за образование и за достъп до пазара на труда, за здравеопазване и за спорт. Затова е важно Вашето мнение. За нас особено ценно е да хванем и регионалния пулс и регионалните теми, които интересуват младите хора тук“, каза зам.-министър Павлов. \r\nMиниcтepcтвo нa младежта a и cпopтa e ocнoвeн opгaн нa дъpжaвнaтa влacт зa paзвитиe, пpилaгaнe и ĸoopдинaция нa пoлитиĸитe зa млaдитe xopa нa Бългapия и имeннo зa тoвa eдин oт глaвнитe пpиopитeти в paбoтaтa мy e бъдeщaтa Haциoнaлнa cтpaтeгия зa млaдeжтa cлeд 2020 г.", "date": "2019.06.13", "title": "Община Стара Загора: Зам.-министърът на младежта и спорта Николай Павлов се срещна с младите хора в града"}
{"url": "http://www.focus-news.net/news/2019/06/13/2669595/aktsenti-v-sutreshniya-blok-dobro-utro-balgariya-po-radio-fokus-na-14-yuni.html", "text": "Апелативният специализиран съд реши, че ученикът обвинен за подготовка на терористичен акт в Пловдив остава на свобода под надзора на Детска педагогическа стая, въпреки настояването на Прокуратурата да бъде в изолирана среда. Министърът на външните работи Екатерина Захариева каза, че няма констатиран боец на Ислямска държава у нас, за разлика от съседните държави- въпрос на време или това е добрата новина? В сутрешния блок „Добро утро, България“ на Радио „Фокус“ с проф. Татяна Дронзина от Обществото за изследване на тероризма ще обсъдим темата, както и какви превантивни мерки са нужни за предотвратяване на бъдещи подобни ситуации? Продължават коментарите за държавната субсидия на партиите за действителен глас на изборите, мнение изказа и президентът Румен Радев. Според него големият проблем не е в размера на субсидията, а нуждата от механизъм, който да третира еднакво партиите по отношение на финансирането. По тази въпрос, както и за кадрови промени в партиите ще коментираме с политолога доц. Румяна Коларова. Кметът на Община Пещера се срещна със завършили средното си образование младежи, какви теми са разисквали, как виждат младите хора визията за живота в града, предстоящата културна програма ориентирана ли е към тях? Очаквайте разговора с градоначалника Николай Зайчев. В кюстендилските училища започват летни лагери за първокласници, чрез които малчуганите да се адаптират към обстановката, в която ще се обучават след три месеца. За 15-а поредна година кюстендилското Основно училище „Паисий Хилендарски” прави такъв летен лагер и интересът към него е голям. Колегата от Радио „Фокус” – Кюстендил Венцеслав Илчев разказва повече за него. В Археологическия музей във Варна ще бъде открита изложбата „Хлябът и виното - от древността до наши дни“, която е част от поредицата ежегодни тематични изложби на Регионалния исторически музей. Повече по темата ще научим от репортажа на колегата ни във Варна – Бояна Атанасова.  \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 14 юни, с водещ Елеонора Чолакова.", "date": "2019.06.13", "title": "Акценти в сутрешния блок „Добро утро, България“ по Радио „Фокус“ на 14 юни"}
{"url": "http://www.focus-news.net/news/2019/06/13/2669581/pravnata-komisiya-reshi-na-vtoro-chetene-golemite-partii-da-varnat-146-mln-lv-v-darzhavniya-byudzhet.html", "text": "Големите партии у нас ще връщат надвзетите субсидии, реши правната комисия на парламента. Решението беше взето почти без дебат и абсолютно единодушно, предаде  бТВ . Скандалът избухна преди месец, когато се оказа, че вместо 11 лева на глас партиите са взимали над 13 лв. Вместо да получават 32 млн. годишно, те са се разписвали срещу 38,5 млн. лв., или с 6 млн. лв. отгоре. Сумата по този законопроект, която политическите формации трябва да върнат, е 14,6 млн. лв. Утре това ще бъда финално гласувано и в пленарната зала.", "date": "2019.06.13", "title": "Правната комисия реши на второ четене големите партии да върнат 14,6 млн. лв. в държавния бюджет"}
{"url": "http://www.focus-news.net/news/2019/06/13/2669576/gazeta-express-kosovski-avtobus-e-atakuvan-s-kamani-kray-belgrad.html", "text": "Косовски автобус е атакуван край Белград, докато е преминавал през територията на Сърбия в сряда вечерта и няколко прозорци са били изпочупени. Не се съобщава за пострадали. Инцидентът бе осъден от Министерството на външните работи на Косово, което заяви, че нападението е било политически мотивирано от политически представители на Белград, пише електронното издание на прищинския ежедневник  Gazeta Express . \r\nАвтобусът е замерян с камъни и както личи на появилите се снимки от инцидента, няколко стъкла са строшени. В реакцията си на инцидента, косовското външно ведомство заяви, че подобни атаки рискуват живота на гражданите на Косово и призова Европейския съюз да осъди тези инциденти. \r\n“Министерството на външните работи е дълбоко загрижено от скорошната атака на автобус, превозващ граждани на Косово, докато преминава транзитно през територията на Сърбия. Ние сме загрижени за непрекъснатите атаки срещу всичко, което се движи от Косово през съседната страна, и тези атаки имат потенциал да се увеличат и представляват заплаха за живота на нашите граждани ”, заяви външното министерство в изявление за Gazeta Express. От там казват, че не са получили официален доклад от сръбските власти за инцидента в сряда и са посъветвали гражданите да избягват да пътуват през Сърбия. Министерството на външните работи казва, че те са \"обезпокоени\" от факта, че институциите на ЕС не реагират след серия от инциденти и кампанията на Сърбия срещу Косово и неговите граждани. \r\nПревод и редакция:", "date": "2019.06.13", "title": "Gazeta Express: Косовски автобус е атакуван с камъни край Белград"}
{"url": "http://www.focus-news.net/news/2019/06/13/2669597/sdruzhenie-badeshte-za-detsata-organizira-praznik-na-bashtata-v-kazanlak.html", "text": "По повод Деня на бащата Сдружение „Бъдеще за децата” организира в Казанлък празник, в който бащите и дядовците могат да станат супер героите на деня, каза за  Радио „Фокус”  директорът на сдружението Мария Гинева. Тя поясни, че празникът ще се проведе на 16 юни, неделя, от 10.00 часа. Бащи и дядовци ще имат възможност да творят, да майсторят и да играят заедно с децата в двора на Комплекса за социални услуги за деца и семейства. \r\nОт сдружението са се погрижили и за по-заетите бащи, които няма да могат да се включат на място в забавлението, като им отправят онлайн предизвикателство - да изпратят снимка как заедно с детето си работят в градината, помагат в къщи или майсторят нещо. Всички снимки ще бъдат публикувани на „Фейсбук” страницата на сдружение „Бъдеще за децата”.  \r\nСлавяна ГАЙДАРОВА", "date": "2019.06.13", "title": "Сдружение „Бъдеще за децата” организира празник на бащата в Казанлък"}
{"url": "http://www.focus-news.net/news/2019/06/13/2669601/burgas-obshtinskiyat-savetnik-zhivko-tabakov-iska-podmyana-na-osvetlenieto-po-kraybrezhnata-aleya-v-grada.html", "text": "Общинският съветник от ДБГ Живко Табаков сигнализира за сериозен проблем с осветлението по Крайбрежната алея в Морската градина на Бургас. В докладна записка до Общински съвет Табаков настоява да бъде извършена подмяна на 63 броя осветителни тела, разположени в участъка от Моста до Стария капан. Това съобщиха от пресцентъра на  ПП ДБГ . „През последните седмици получих няколко сигнала за незадоволително състояние на уличното осветление именно по Крайбрежната алея. Гражданите твърдят, че има ниско светлоотдаване, което е предпоставка за неприятни инциденти в тъмната част на денонощието”, мотивира нуждата от подмяна на осветителните тела Табаков. Проверка, извършена лично от общинския съветник, е установила, че е добре да бъде извършена подмяна на осветителните тела тип „Паркова сфера опал” с т. нар. „Рогатки” с лед лампи, които не предполагат голяма консумация на електроенергия, но са далеч по-ефективни от тези към настоящия момент. \r\nНеобходимите средства за изпълнение на подмяната на осветителните тела са в размер до 25 хил. лева. Рехабилитацията на осветлението по алеята да бъде извършена до 1 юли се посочва още в докладната предвид старта на Летен сезон 2019 г., когато се очаква Бургас да посрещне хиляди туристи и гости на града. \r\n„Безспорно едно от най-посещаваните места и тази година ще бъде Морската градина и най-вече Крайбрежната алея, където са разположени голяма част от заведенията за хранене и развлечения в нашия град. Алеята до морето е притегателен център и за много бургазлии, които използват мястото за разходка и отдих в свободното си време целогодишно. Трябва да се осигури безопасността на всички”, допълва още Живко Табаков.", "date": "2019.06.13", "title": "Бургас: Общинският съветник Живко Табаков иска подмяна на осветлението по крайбрежната алея в града"}
{"url": "http://www.focus-news.net/news/2019/06/13/2669600/blagoevgrad-zavarshi-poredniyat-futbolen-turnir-v-koyto-vzeha-uchastie-deset-otbora-ot-tsyalata-oblast.html", "text": "Завърши поредният турнир, организиран от Областния съвет на БФС – Благоевград и Министерството на младежта и спорта, в който взеха участие десет отбора от цялата област. Това съобщиха от пресцентъра на  Община Банско . Програмата предложи промени във формата, като на всички участници бяха раздадени еднакви награди. Председателят на Областният съвет Александър Кабзималски поздрави младите футболисти за успешната игра, и подчерта, че те са бъдещето на българските футболни школи. Децата бяха наградени с екипи и медали от зам. кмета на община Банско Ивайло Ръхов. Отборите, участници в турнира бяха: „Пирин” (Благоевград), „Хлапетата” (Благоевград), „Орлетата“ (Благоевград), „Пирин2001” (Благоевград), „Банско” (Банско), „Беласица” (Петрич), „Вихрен” (Сандански), „Спорт Вилаж” (Сандански), „Пирин” (Разлог) и „Места” (Хаджидимово).", "date": "2019.06.13", "title": "Благоевград: Завърши поредният футболен турнир, в който взеха участие десет отбора от цялата област"}
{"url": "http://www.focus-news.net/news/2019/06/13/2669598/blagoevgrad-39-fotokompozitsii-predstavyat-pochetnite-grazhdani-na-obshtinata.html", "text": "Фотоизложба, посветена на почетните граждани на Община Благоевград, ще бъде открита на 14 юни (петък). Съобщиха от пресцентъра на  Общината . Изложбата е по инициатива на oбществения посредник на община Благоевград доц. д-р Валентин Василев и Детски парламент към Община Благоевград. Чрез фотоплатната присъстващите ще се запознаят с видните граждани, допринесли за развитието на Благоевград и утвърждаването му като културен и образователен център. От Детски парламент са подготвили и анотации за дейностите на почетните граждани, които ще бъдат разказани по време на откриването на изложбата. В знак на признателност инициаторите на експозицията са приготвили плакети-грамоти, които ще бъдат връчени на почетни граждани и техни роднини.", "date": "2019.06.13", "title": "Благоевград: 39 фотокомпозиции представят почетните граждани на Общината"}
{"url": "http://www.focus-news.net/news/2019/06/13/2669602/sliven-trafikat-po-patishtata-v-oblastta-e-intenziven-no-ne-se-obrazuvat-zadrastvaniya.html", "text": "Нормално проходими са пътищата в Сливенска област, съобщиха от  Областното пътно управление . Трафикът е интензивен, но не се образуват задръствания.  \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила до 30 юни.", "date": "2019.06.13", "title": "Сливен: Трафикът по пътищата в областта е интензивен, но не се образуват задръствания"}
{"url": "http://www.focus-news.net/news/2019/06/13/2669604/starshi-komisar-petar-kotsin-odmvr-vidin-prez-sledvashtite-mesetsi-vav-fokusa-shte-bade-opazvaneto-na-zemedelskata-produktsiya-ot-rekolta-2019.html", "text": "През следващите месеци във фокуса на вниманието ни ще бъде опазването на земеделската продукция от реколта 2019, каза на пресконференция директорът на ОДМВР – Видин старши комисар Петър Коцин, предаде репортер на   Радио „Фокус“- Видин . Той посочи, че на територията на трите районни управления – Видин, Белоградчик и Кула, е създадена необходимата организация, планирани са специализирани операции и проверки за недопускане на престъпни посегателства на реколтата. \r\n„75 криминални престъпления са били регистрирани в област Видин през месец май т.г. За същия месец  м.г. броят им е бил 120. Традиционно, най- много са престъпленията против собствеността – 24. Заявените кражби  през май са 17,  а посегателствата спрямо моторни превозни средства – две. През месеца е започнало разследване по два палежа и един грабеж. Установени са 60 лица – извършители на 56 криминални престъпления (в т.ч. и на престъпления от предишен период)“, заяви Петър Коцин. По думите му петима души са били задържани за притежание на наркотици през месеца, а за наркопрестъпления са образувани четири досъдебни производства и два заявителски материала. При проведените специализираните операции и проверки по линия „Акцизи“ в област Видин полицейските служители, само за месец, са иззели 119 760 къса цигари и 7.937 кг тютюн без бандерол.", "date": "2019.06.13", "title": "Старши комисар Петър Коцин, ОДМВР- Видин: През следващите месеци във фокуса ще бъде опазването на земеделската продукция от реколта 2019"}
{"url": "http://www.focus-news.net/news/2019/06/13/2669605/glaven-inspektor-vladimir-gerasimov-patna-politsiya-vidin-bezopasnostta-na-detsata-na-patya-prez-vakantsiyata-e-prioritet.html", "text": "Безопасността на децата на пътя през ваканцията е приоритет. Това каза на пресконференция главен инспектор Владимир Герасимов, началник на „Пътна полиция“ – Видин, предаде репортер на  Радио \"Фокус\" - Видин . Той посочи, че увеличената интензивност на движение през лятото и безопасността на децата на пътя през ваканцията ще бъдат приоритетни задачи за пътните полицаи през следващите месеци. Стартиралата на първи юни традиционна полицейска акция „Ваканция“ ще продължи до края на август. \r\n36 пътнотранспортни произшествия са възникнали по пътищата в област Видин през месец май. Загинали няма, ранени са седем души. 24 от катастрофите са станали в населени места. 245 акта и 730 глоби по фиш съставили пътните полицаи за нарушения по Закона за движение по пътищата. \"Превишената скорост остава най-честото нарушение, извършвано от водачите на автомобили. Само през месец май издадените електронни фишове са 1069 броя\", отбеляза главен инспектор Владимир Герасимов.", "date": "2019.06.13", "title": "Главен инспектор Владимир Герасимов, „Пътна полиция“ - Видин: Безопасността на децата на пътя през ваканцията е приоритет"}
{"url": "http://www.focus-news.net/news/2019/06/13/2669593/georgi-ikonomov-kmet-na-bansko-priklyuchihme-izgrazhdaneto-na-podporni-steni-na-reka-glazne-v-edin-uchastak-na-grada-kadeto-lipsvaha-takiva-i-imashe-samo-zemno-nasipni-digi.html", "text": "Приключи изграждането на подпорни стени на река Глазне в един участък на Банско, където липсваха такива и имаше само земно-насипни диги. Това каза за  Радио „Фокус“-Пирин  Георги Икономов, кмет на Община Банско. Той допълни, че в момента изграждат един пешеходен мост върху новите стени, защото старият дървен мост е бил отнесен от едно наводнение преди около 2 години. Относно състоянието на мостовите съоръжения на територията на общината, Георги Икономов заяви: „В добро състояние са и от техническа, и от естетическа гледна точка, защото горе-долу регулярно правим проверка на основите на мостовите съоръжения и това нещо е важно, особено за мостовете, където минават тежки автомобили. Но освен техническата поддръжка, според мен е важно и мостовете да са чисто естетически красиви, защото едно от най-грозните неща, които може да види човек са ръждясали парапети на мостове и ръждясали стълбове за улично осветление, което всъщност е много лесно за оправяне“. Той отбеляза, че скоро предстои и нов преглед на мостовете, защото това е изключително важно за безопасността. \r\nНатали СТЕФАНОВА", "date": "2019.06.13", "title": "Гeорги Икономов, кмет на Банско: Приключихме изграждането на подпорни стени на река Глазне в един участък на града, където липсваха такива и имаше само земно-насипни диги"}
{"url": "http://www.focus-news.net/news/2019/06/13/2669606/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за Радио „Фокус” – Кюстендил дежурният на българо-македонския граничен пункт. Движението от и за пункта се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движението на автомобилите. \r\nВенцеслав ИЛЧЕВ", "date": "2019.06.13", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/13/2669592/pencho-milkov-bsp-1-lev-subsidiya-shte-dovede-partiite-do-falit.html", "text": "Един лев субсидия ще доведе партиите до фалит. Нашето желание е да се проведат консултации, за да се реши реално каква сума е нужно да се намали. Това заяви пред Нова телевизия народният представител от ПГ на „БСП за България“ Пенчо Милков, съобщиха от пресцентъра на  БСП . Милков обясни, че единодушно е било прието предложението на левицата да се върнат надвзетите субсидии. „Със сегашната субсидия успяваме да достигнем до хората – легитимно, с публични средства, които се отчитат пред Сметна палата всяка година. С 1 лев няма да може да се води партиен живот”, каза още Милков. Той припомни, че БСП е направила предложение за намаляване на финансирането от държавата и то  е било отхвърлено. Народният представител добави, че левицата няма суми на влог, за разлика от ГЕРБ. „Ще направим предложение, когато партийната субсидия не се използва по предназначение, да бъде върната на държавата”, обясни социалистът.   \r\nМилков изрази мнение, че идеята за толкова драстично намаляване на субсидиите е удар по опозиционните партии, които могат да стигнат до хората единствено благодарение на държавното финансиране. Относно предложението на ДПС да няма субсидии и да се приеме американският модел за финансиране, Милков заяви, че това вече е правено в България и е било вредно за обществото. „Така се отваря кутията на Пандора. Ние не трябва да допускаме политиците да тръгват да търсят пари за предизборни кампании”, категоричен бе той. \r\nОтносно Конгреса на БСП в неделя, народният представител коментира, че е нормално в политическите партии да има различни мнения и становища. „Почти всички структури на БСП желаят Корнелия Нинова да оттегли оставката си”, завърши Пенчо Милков.", "date": "2019.06.13", "title": "Пенчо Милков, БСП: 1 лев субсидия ще доведе партиите до фалит"}
{"url": "http://www.focus-news.net/news/2019/06/13/2669608/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Велико Търново. Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 31 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма – Кесарево, поради намален габарит на пътното платно. Срокът на организацията на движение е до 31 август. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Лясковски кантон – Миндя  се осъществява в една лента поради изпълнение на дейности по ремонт на пътната настилка. То се регулира с пътни знаци и регулировчици. Поради ремонт на асфалтовата настилка движението по пътя Поликраище – Горна Оряховица се осъществява в една лента. Трафикът ще се регулира с пътни знаци и регулировчици до 15 юни. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. \r\nС повишено внимание се осъществява движението в участък от пътя Горна Оряховица – Велико Търново поради изсичане на храсти и косене на трева. Трафикът се регулира с пътни знаци, а при необходимост от регулировчици. \r\nДвижението в участък от пътя Павликени – Самоводене се осъществява в едната лента с последователно пропускане поради извършване на превантивен ремонт. Движението ще се регулира със светофарна уредба, пътни знаци и регулировчици, до 27 юли. \r\nНадежда КРЪСТЕВА", "date": "2019.06.13", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/06/13/2669607/veliko-tarnovo-76-svlachishta-ima-na-teritoriyata-na-obshtina-zlataritsa.html", "text": "76 свлачища има на територията на община Златарица. Това съобщи за  Радио „Фокус“ – Велико Търново  кметът Пенчо Чанев. Той посочи, че 35 от тях са активни. По думите му общината се нарежда на едно от първите места по брой на свлачища в страната. В Златаришко се намира и едно от най-големите – това в село Дединци. То е с размери от около 200 дка и е включено в проект на Министерството на регионалното развитие за мониторинг на свлачищните процеси в страната. За укрепването на две от свлачищата е намерено финансиране – старото в село Калайджии и това на пътя между селата Шивачево и Средно село. За последното образувало се свлачище в Калайджии са необходими около 600 000 лева. \r\nНадежда КРЪСТЕВА", "date": "2019.06.13", "title": "Велико Търново: 76 свлачища има на територията на община Златарица"}
{"url": "http://www.focus-news.net/news/2019/06/13/2669609/vidin-normalno-prohodimi-sa-patishtata-v-oblastta-patnite-nastilki-sa-suhi.html", "text": "Нормално проходими са пътищата във Видинска област, пътните настилки са сухи, съобщиха за  Радио „Фокус“ – Видин  от Областното пътно управление.  Трафикът по главен път Е-79 в посока за ГКПП „Дунав мост 2“ е интензивен, като пътуват предимно тежко товарни автомобили. Най-много автомобили се движат в участъка между Дунавци и Видин. От граничния пункт „Дунав мост 2“ съобщиха, че работят всички гишета за обработка на документите на пункта. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през Своге. Движението по път ІІІ-112 Тополовец – Монтана е ограничено за автомобили над 12 т поради на строително-монтажни работи. Обходният маршрут е  път І-1 (Е-79) Видин – Димово – Ружинци – Белотинци – Смоляновци – Монтана и обратно. Автомобилите до 12 тона трябва да се движат с повишено внимание. \r\nВъв Видин трафикът е засилен на входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.06.13", "title": "Видин: Нормално проходими са пътищата в областта, пътните настилки са сухи"}
{"url": "http://www.focus-news.net/news/2019/06/13/2669596/plovdiv-300-000-lv-sa-nuzhni-na-obshtina-asenovgrad-za-da-se-spravi-s-shtetite-ot-poroyniya-dazhd-v-nachaloto-na-mesetsa.html", "text": "300 000 лв. са нужни на Община Асеновград, за да се справи с щетите от поройния дъжд в началото на месеца. Това съобщи за  Радио Фокус - Пловдив  зам.-кметът инж. Петър Бояджиев. Готова е количествено-стойностната оценка на щетите. „Свършихме доста работа, изчистихме улиците, свлачищата, изпратено е искане до Междуведомствената комисия по бедствия и аварии. Само за град Асеновград щетите възлизат на около 200 000 лв.“, коментира инж. Петър Бояджиев. „С щетите в село Тополово, сумата нараства на 300000 лева“, добави той. Най-критично остава положението на улиците „Конушка” и „Рожен” в Асеновград, както и в някои участъци в кварталите Долни и Горни Воден, където също има много пострадали улици, сочат констатациите на оперативната комисия от Общината. Много разрушени улици има и в село Тополово, около коритото на река „Тополовска”, с. Лясково – също. Щетите по ул.„Рожен”са за около 44 500 лв., по ул.„Конушка” – 96 000 лв. За осем от улиците в кв. Долни Воден щетите са на стойност 58 500 лв. Очаква се да бъдат остойностени и щетите по улиците в с. Тополово. След това Община Асеновград ще кандидатства за отпускане на средства за възстановяване в Междуведомствената комисия за възстановяване и подпомагане. \r\nЗа свлачището по пътя за Асенова крепост изчисленията също възлизат на около 300000 лева. Там има подкопаване на асфалтовата настилка, има натрупване на наноси и инертни материали, както и движение на земни маси. \r\n„Добре е, че Общината обяви превантивни мерки за овладяване на бедствието там, свързани с разчистване на улиците от наноси и инертни материали, пренареждане на изграденото пренасочване на повърхностните води извън границите на свлачището. За това за радост, то не се е разширило“, каза ресорният зам.- кмет. Стои все още забраната за движение на тежкотоварни автомобили. „Община Асеновград е подала за втори път искане до Междуведомствената комисия, има проектиране, знае се какво трябва да се направи. Подготвя се и работен проект, за да сме готови , ако парите дойдат“, каза инж. Бояджиев. \r\nОще на 11 юни е било отменено и частичното бедствено положение в общината. \r\n„Общината ще продължи и с краткосрочни ремонти, с общински пари“, каза още Бояджиев. „По преценка на ТСУ и специалистите в дирекцията, както и с решение на кмета, ще направим промяна в Инвестиционната програма на следващата сесия, за да може общината за поеме щетите, които трябва да се поправят по-бързо.“ „Важно е да се отбележи, че след дъждовете няма нанесени щети върху имуществото на училища и детски градини“, каза още зам.-кметът. „Няма сигнали за поражения и върху сградите за социалните услуги, които Общината предлага.“ \r\n„Ремонтите ще се извършват приоритетно по спешност“, каза още инж. Петър Бояджиев. \r\nЦветана ТОНЧЕВА", "date": "2019.06.13", "title": "Пловдив: 300 000 лв. са нужни на Община Асеновград, за да се справи с щетите от поройния дъжд в началото на месеца"}
{"url": "http://www.focus-news.net/news/2019/06/13/2669610/gd-granichna-politsiya-preminavaneto-prez-vsichki-balgarski-granichni-kontrolno-propuskatelni-punktove-se-osashtestvyava-normalno.html", "text": "Преминаването през всички български гранични контролно-пропускателни пунктове се осъществява нормално, по данни към 18.00 часа. Това съобщиха от  ГД „Гранична полиция“ .", "date": "2019.06.13", "title": "ГД „Гранична полиция“: Преминаването през всички български гранични контролно-пропускателни пунктове се осъществява нормално"}
{"url": "http://www.focus-news.net/news/2019/06/13/2669611/antonio-guterish-svetat-ne-mozhe-da-si-pozvoli-golyam-konflikt-v-persiyskiya-zaliv.html", "text": "Светът не може да си позволи голям конфликт в Персийския залив, заяви генералният секретар на ООН Антонио Гутериш в четвъртък след предполагаемата атака срещу два петролни танкера в Оманския залив, предава  AFP . \r\nГутериш осъди категорично „инцидентите“, които се случват един месец след като четири танкера понесоха щети в района на същия стратегически морски път, през който минава голяма част от световния нефт. \r\nПревод и редакция:", "date": "2019.06.13", "title": "Антонио Гутериш: Светът не може да си позволи голям конфликт в Персийския залив"}
{"url": "http://www.focus-news.net/news/2019/06/13/2669613/kyustendil-ne-se-nalaga-vremenna-organizatsiya-na-dvizhenieto-zaradi-katastrofata-na-am-struma-kray-boboshevo.html", "text": "Не се налага временна организация на движението заради катастрофата на АМ „Струма” край Бобошево. Това каза за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й катастрофиралите автомобили не пречат на движението на останалите моторни превозни средства. С нормална интензивност е трафикът по пътищата в областта. Няма въведени допълнително ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.13", "title": "Кюстендил: Не се налага временна организация на движението заради катастрофата на АМ „Струма” край Бобошево"}
{"url": "http://www.focus-news.net/news/2019/06/13/2669614/sliven-vavezhda-se-vremenna-organizatsiya-na-dvizhenieto-na-zhp-preleza-na-patya-tvarditsa-shivachevo-na-17-yuni.html", "text": "Предстои временно преустановяване на движението на жп прелеза на пътя Твърдица –  Шивачево. Това съобщиха от пресцентъра на  Община Сливен . Мярката се налага поради планирани ремонтни дейности. Те ще започнат от 07.00 часа на 17 юни и ще продължат до 18.00 часа на същия ден. \r\nПредвиден е обходен маршрут, обозначен с пътни знаци и табели.", "date": "2019.06.13", "title": "Сливен: Въвежда се временна организация на движението на жп прелеза на пътя Твърдица-Шивачево на 17 юни"}
{"url": "http://www.focus-news.net/news/2019/06/13/2669599/yordan-mladenov-bsp-s-namalyavane-na-partiynata-subsidiya-na-1-lv-ima-opasnost-politicheskata-klasa-da-mine-v-siviya-sektor-i-demokratsiyata-v-stranata-da-izchezne-napalno.html", "text": "С намаляване на партийната субсидия на 1 лв. има опасност политическата класа да мине в сивия сектор и демокрацията в страната да изчезне напълно. Това каза в интервю за предаването „Червена линия” на  Радио „Фокус”  народният представител от ПГ на „БСП за България” и член на Националния съвет на партията Йордан Младенов. „По всичко личи от изказванията на премиера, че ПП ГЕРБ и Бойко Борисов правят тези промени, за да натикат опозицията в ъгъла. Те искат да няма финансиране, да се даде възможност на едрия капитал да финансира партиите и тези, които финансират ще си избират и народни представители, и евродепутати, и кметове. По една българска стара поговорка: „Който плаща, той поръчва музиката”, коментира още Младенов. Според него има опасност политическата класа да мине в сивия сектор и демокрацията в страната да изчезне напълно. „Неочаквано един ден рано сутрин, премиерът връхлетя в НС, носейки в ръка предложение от МС за намаляване на субсидията на 1 лв. Ние от БСП многократно сме казвали, че действително тези субсидии, които са в момента, трябва да бъдат намалявани. Трябва да бъдат намалени така, че да има една дискусия между всички парламентарно представени партии, непарламентарно представени партии”, каза той. Според него трябва да участват политолози, социолози и журналисти, за да се намери най-добрия начин за финансиране на политическите партии. Той посочи, че БСП ще инициира разговори по двата законопроекта, свързани с партийната субсидия – Закона за държавния бюджет за 2019 и Закона за политическите партии. На въпрос дали БСП ще поиска изслушване на финансовия министър по темата за надвзетите субсидии, Младенов отговори, че това не е коментирано в парламентарната група, но той трябва да обясни какво се е случило. „Разбира се, че ще търсим отговорност от финансовия министър, защото той е принципала на Министерство на финансите. Всички знаем, че тези пари са отпуснати от това министерство към партиите по неясен регламент. Той трябва, ако да дойде в пленарна зала и да обясни защо са се получили тези неясноти”, каза Младенов. \r\nДеница КИТАНОВА", "date": "2019.06.13", "title": "Йордан Младенов, БСП: С намаляване на партийната субсидия на 1 лв. има опасност политическата класа да мине в сивия сектор и демокрацията в страната да изчезне напълно"}
{"url": "http://www.focus-news.net/news/2019/06/13/2669616/ognyan-tsenkov-kmet-na-vidin-za-da-postignem-rezultati-za-predpazvane-na-podrastvashtite-ot-opasnite-zavisimosti-sa-nuzhni-obedinenite-ni-usiliya-i-postoyanstvo.html", "text": "За да постигнем резултатите, които искаме, за предпазване на подрастващите от опасните зависимости, са нужни обединените ни усилия и постоянство. Това каза кметът на Община Видин Огнян Ценков по време на среща-семинар, организирана по проект „Антидрога“ от Инър Уийл Клуб Видин, със съдействието на Регионалното управление на образованието, предаде репортер на  Радио „Фокус“ – Видин . Той посочи, че сериозен принос за предпазване на децата от дрога дава успешната дейност на Общинския съвет по наркотичните вещества. „Той приобщава и възпитава младите хора да помагат в борбата срещу дрогата и да предлагат алтернативи за социална ангажираност. Убеден съм, че днешната значима инициатива ще бъде изключително полезна в подкрепа на каузата за предпазване на подрастващите от опасните зависимости “заяви Огнян Ценков. \r\nПрезентация по темата за наркотиците и употребата им от ученици и подрастващи направи д-р Иван Добринов, завеждащ отделението за зависимости в Психиатрична болница, град Раднево. Той говори за видовете така наречена „дизайнерска дрога“, начините за рекламирането им, причините, поради които хората посягат към тях и пагубното влияние, което оказват върху организма. \r\nАнна ЛОЗАНОВА", "date": "2019.06.13", "title": "Огнян Ценков, кмет на Видин: За да постигнем резултати за предпазване на подрастващите от опасните зависимости, са нужни обединените ни усилия и постоянство"}
{"url": "http://www.focus-news.net/news/2019/06/13/2669615/predstoyashti-sabitiya-v-stranata-za-14-yuni-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 11.00 часа в залата на административната сграда на „Слънчев бряг“ АД министърът на туризма Николина Ангелкова ще открие приемна за гражданите и бизнеса в к.к. Слънчев бряг. \r\n*** \r\nОт 11.00 часа ще започне заседанието на междуведомствената работна група за изготвяне на предложения за законодателни промени, засягащи разследванията срещу председателите на Върховния касационен съд, Върховния административен съд и главния прокурор.  \r\n*** \r\nОт 12.40 часа в МВнР министър Екатерина Захариева ще се срещне с министъра на външните работи и международното сътрудничество на ОАЕ шейх Абдула ал-Нахаян. Двамата министри ще направят съвместно изявление от 14.00 часа в МВнР. \r\n*** \r\nОт 09.00 часа в Клиниката по нервни болести на УМБАЛ „Александровска“ ще се проведе среща на работната група за Националната стратегия за оптимални грижи за хората с деменция с участие на експерти по дементология. \r\n*** \r\nОт 09.00 часа 12 състав на Специализирания наказателен съд ще гледа делото срещу Димитър Ж., Карен О., Юмер М. и др., обвинени в образуване и ръководене на организирана престъпна група.  \r\n*** \r\nОт 09.30 часа 3 състав на Специализирания наказателен съд ще гледа делото срещу Петър М., обвинен в образуване и ръководене на организирана престъпна група.  \r\n*** \r\nОт 09.30 часа в зала „Мецанин“, в централата на КТ „Подкрепа“, президентът Димитър Манолов ще открие международна конференция на тема „Укрепване на капацитета и задълбочаване на сътрудничеството за интеграция на Западните Балкани в конкурентоспособна социална Европа“. \r\n*** \r\nОт 10.00 часа в парк хотел „Москва“ ще започне Първият национален образователен форум за проблемите на кадрите в транспортния бранш.  \r\n*** \r\nОт 10.00 часа в зала „Justitiq“ в сградата на Софийския районен съд на бул. „Ген. Скобелев“ 23 ще се проведе първа Национална конференция „Предизвикателства и перспективи пред образователната програма „Съдебната власт – информиран избор и гражданско доверие. Отворени съдилища и прокуратури“. \r\n*** \r\nОт 10.00 часа 6 състав на Специализирания наказателен съд ще гледа делото срещу Ален Д. и Ибраим Л., обвинени в образуване и ръководене на организирана престъпна група. \r\n*** \r\nОт 11.00 часа пред паметника на Славейкови на обновения площад „П. Р. Славейков“ Столична библиотека организира литературно четене по повод Деня на бащата. \r\n*** \r\nОт 11.00 часа в Националния пресклуб на БТА на бул. “Цариградско шосе” 49 ще се проведе заключителна пресконференция, на която ще бъдат представени резултатите от внедряването на Системата за електронно наблюдение на правонарушители. \r\n*** \r\nОт 11.00 часа в зала „Витоша“ на хотел Маринела ще се проведе кръгла маса - дискусия „Спортът е свобода”. \r\n*** \r\nОт 12.00 часа в залата на 5-и етаж в МОН, ще се проведе пресконференция за представяне на резултатите от майската сесия на Държавните зрелостни изпити 2019 г. \r\n*** \r\nОт 12.00 часа в Центъра по трансфузионна хематология на ВМА Военномедицинска академия и представители на футболен клуб ЦСКА отново обединяват сили в подкрепа на безвъзмездното кръводаряване. \r\n*** \r\nОт 13.00 часа 5 състав на Специализирания наказателен съд ще гледа делото срещу Васил Р., обвинен в образуване и ръководене на организирана престъпна група.  \r\n*** \r\nОт 13.00 часа 25 състав на Софийския градски съд ще гледа делото срещу Румен С., подсъдим за укриване на данъци в особено големи размери.  \r\n*** \r\nОт 14.00 часа в сградата на АПИ ще се отворят офертите в обществената поръчка за избор на изпълнители при рехабилитацията на 126 км второкласни и третокласни пътища. \r\n*** \r\nОт 14.00 часа в Клиниката по нервни болести на УМБАЛ „Александровска“ ще се проведе среща във връзка със стартиралия европейски проект „Иновации за деменциите в Дунавския регион“ (INDEED) (2018 - 2021)  с ръководител проф. д-р Александър Курц, Технически университет, Катедра по психиатрия, Мюнхен, Германия и координатор за България академик Лъчезар Трайков. \r\n*** \r\nОт 18.00 часа в Галерия „Райко Алексиев“ ще бъде открита изложба, посветена на Светлин Русев (1933 – 2018). \r\n*** \r\nОт 18.30 часа в Литературен клуб „Перото” ще се проведе литературно събитие на издателство „Парадокс”. \r\n*** \r\nОт 12.30 часа в хотел „Орбита“ ще бъде открита Седма международна научна конференция „Съвременното образование – условия, предизвикателства и перспективи“. \r\n*** \r\nОт 17.00 часа в Регионалния исторически музей в Благоевград ще бъде открита изложбата „Почетните граждани на Благоевград“. \r\n*** \r\nОт 18.00 часа в зала „Пейо Яворов“ Камен Донев ще представи моноспектакъла Лекция № 2 - „Възгледите на един учител за всеобщата просвета”. \r\n*** \r\nОт 18.00 часа в Градска художествена галерия ще бъда представени творби на художника Аргир Манасиев. \r\n*** \r\nВ Поморие ще се проведе Фестивалът Classic cars & Jazz fest. \r\n*** \r\nВ сградата на Бизнес инкубатора в Бургас ще се проведе проект за дигитални умения и предприемачество, насочен към момичета на възраст от 12 до 18 години. \r\n*** \r\nОт 10.00 часа в залата на БЧК Бургас ще се проведе церемония, на която ще бъдат връчени грамоти на училищата и класните ръководители за участието им в проекта \"Това не си го правил\" за популяризиране на доброволното и безвъзмездно кръводаряване сред тазгодишните абитуриенти.  \r\n*** \r\nОт 10.30 до 16.00 часа в Експозиционен център „Флора” ще се проведат безплатни консултации за затлъстяване и метаболитен синдром. От 17.30 часа ще се проведе и лекция на тема „Затлъстяването- пандемията на новия век“. \r\n*** \r\nОт 11.00 часа в Заседателната зала на Община Бургас ще се проведе работна среща и ще бъде подписано споразумение за сътрудничество между Община Бургас, Областна администрация Бургас и Българската академия на науките. \r\n*** \r\nОт 16.00 часа в Исторически музей ще бъде открита изложбата \"Гутенберг и славянският свят\". \r\n*** \r\nОт 18.00 часа в Дома на нефтохимика физикът Теодосий Теодосиев ще представи в града биографичния си филм „Формулата на Тео“. \r\n*** \r\nОт 09.30 часа в Концертното студио на Радио Варна ще започне дискусионен форум на тема „Агресия, хуманност, кино”. Събитието е част от програмата на 18-ия Международен фестивал на червенокръстките и здравни филми във Варна. \r\n*** \r\nОт 14.00 часа в Морско казино Българският червен кръст заедно с Община Варна организират 2019 г. в рамките на 18тия Международен Фестивал на червенокръстките и здравни филми, представяне на устройство за изкуствено зрение ORCAM и система за безопасност на пътя MOBILEYE. \r\n*** \r\nОт 15.00 часа в библиотеката на Медицински университет – Варна ще се проведе кръгла маса на тема „Съвременност-агресия и хуманност“ с участието на писатели-медици. \r\n*** \r\nОт 16.00 часа в зала „ЮГ“ на Археологическия музей във Варна ще бъде открита изложбата „Хлябът и виното - от древността до наши дни“. \r\n*** \r\nОт 16.30 часа в зала „Европа“ на Фестивален и конгресен център ще започне филмовата програма, посветена на 100-годишнината на Междуна¬род¬на федерация на дружествата на Червения кръст и Червения полумесец. \r\n*** \r\nОт 17.00 часа на централния вход на Морската градина ще се проведе кръводарителска акция „Дари кръв, вземи билет и автограф“ по повод Световния ден на кръводаряването. \r\n***   \r\nОт 17.30 часа в Изложбени зали „Рафаел Михайлов“ ще бъде открита изложба „Багри, орнаменти, дизайн – 200 години българско килимарство“.  \r\n*** \r\nОт 18.30 часа в Клуб 7 ще бъде открита поетична вечер с Румяна Пелова.  \r\n*** \r\nОт 19.00 часа в читалище „Надежда – 1869“ ще се състои първи концерт на Балетна школа „Класика“ при НЧ „Надежда – 1869“. \r\n*** \r\nОт 20.00 ч. в „Калоянова крепост“  ръководителят на Областна пощенска станция В.Търново Анета Тангалова ще валидира пощенско-филателно издание на тема „100 години „Зонта Интернешънъл” – една пощенска марка и специален пощенски печат в тираж 10 500 броя.  \r\n*** \r\nОт 18.00 часа в Куклена зала на ДКТ „Палечка“ по Ханс Кристиан Андерсен. \r\n*** \r\nОт 17.00 часа в градинката до сградата на БЧК ще бъдат отбелязани 143 години от смъртта на  Цанко Дюстабанов. От 19.00 часа Национално дружество „Традиция“ организира караул и поднасяне на венец пред монумента.  \r\n*** \r\nОт 10.00 часа на пл. „Свобода“  ще се проведе Бъди Доброволец – Промени Света. \r\n*** \r\nОт 19.30 часа в Младежки център - Добрич,  Концертна зала, ще се проведе Рок концерт на група „Planetarium“. \r\n*** \r\nОт 13.30 часа в хотел „Интернационал“ ще се проведе международен форум „Партньорство за по-добри социални услуги, заетост и развитие“. \r\n*** \r\nОт 10.00 часа в залата на Община Кюстендил ще се проведе редовно месечно заседание на кметовете и кметските наместници.  \r\n*** \r\nОт 10.00 часа кметът Вяра Церовска ще даде пресконференция във връзка с предстоящия празник на града. \r\n*** \r\nОт 11.00 часа на официална церемония ще бъде дадено начало на строителството на нов параклис „Св. Възнесение Господне“  в село Кладница. \r\n*** \r\nОт 14.00 часа във Второ фоайе на Двореца на културата ще се състои церемонията по награждаване на победителите в конкурса „Учителят, който ме вдъхновява“. \r\n*** \r\nОт 17.30 часа Малък салон, Дворец на културата, ще се състои общ концерт на ученици от Обединената школа по изкуства към ОК Дворец на културата. \r\n*** \r\nОт 18.00 часа пред сградата на Областна администрация ще се състои първото издание на фолклорния фестивал „Магията на българските традиции”. \r\n*** \r\nОт 18.00 часа в кафе-клуб ,,Бордо\" ще се сътои премиера на книгата на Радослав Гизгинджиев ,,Лепири: между сянката и Светлината\". \r\n*** \r\nВ 13.10 часа в зала „Панорама“ на хотел „Империал“ министърът на културата Боил Банов и представителите на Секретариата на ОЧИС (Организацията за Черноморско икономическо сътрудничество) ще дадат брифинг по повод подписване на Декларация, с която се изразява политическа воля да  продължи обмена на добри практики при опазването и популяризирането на културното наследството и процесът на неговата цифровизация. \r\n*** \r\nВ 13.30 часа в зала 3 на Районния съд ще се проведе заседание по делото срещу Виолета Т. и Васил Г., обвинени че при условията на продължавано престъпление в съучастие със съизвършител Иван К. са набрали, транспортирали и превели през границата на страната през ГКПП“Капитан Андреево“ отделно лице – Валентин Д. с цел да бъде използван за отнемане на телесен орган – бъбрек, независимо от съгласието му.  \r\n*** \r\nВ 19.00 часа в ДК „Борис Христов“ ще се състои вторият концерт от XXIII Австрийски музикални седмици.  \r\n*** \r\nВ 17.00 часа в къщата-музей „Христо Г. Данов“ ще се състои церемония по удостояване с Национална награда \"Христо Г.Данов\" за принос в българската книжовна култура. \r\n*** \r\nОт 10.00 часа в Поморие ще се проведе фестивалът „Classic cars & Jazz fest”. \r\n*** \r\nОт 11.00 часа на ул. „Княз Борис І“ № 36 стартират дейностите по преустройство, СМР и промяна на предназначението на „Център за грижа за възрастни хора в невъзможност за самообслужване”. \r\n*** \r\nОт 21.00 часа на Антична и средновековна крепост „Туида“ ще се състои операта „Аида“. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Програма „Играя и се уча“ – групови занимания с деца от 0 до 6 години и техните родители. \r\n*** \r\nОт 18.00 часа в Зала „Байер“ ще се състои Пленер по живопис „Дружба“ 2019, изложба на участниците. \r\n*** \r\nОт 18.30 часа в Драматичен театър ще се състои \"Превъплъщения\" - спектакъл на Школа за класически танци при НЧ „Родина -1860“. \r\n*** \r\nОт 18.30 часа в РБ „Захарий Княжески“ ще бъде представен документален филм „Папа Франциск: Човек на думата си”, Франция, 2018, 96 мин., режисьор Вим Вендерс. Организатор: Фондация „Дон Боско България”. \r\n*** \r\nОт 19.00 часа в Оперен театър ще бъде представена „Сиси – душата на императрицата“. \r\n*** \r\nОт 10.30 часа в Зала 311 на Общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n*** \r\nОт 14.30 часа в зала 74 на Община Търговище ще бъдат наградени победителите в конкурса за рисунка, есе и мултимедийна презентация „В живота ми няма място за наркотици“ на Общинския съвет по наркотични вещества.   \r\n*** \r\nОт 17.00 часа с парад на всички участници от площад „Стоян Мавродиев“ по улица „Васил Левски“ до площад „Свобода“, ще се състои откриването на  XI Празници на женските и девически хорове „Проф. Лилия Гюлева“.  Официалната концертна програма започва в 18.00 часа в концертната зала на читалище „Напредък-1864“ Търговище. \r\n*** \r\nОт 09.30 часа в зала 363 в сградата на общината ще се проведе обществено обсъждане на касовото изпълнение на бюджета на Община Шумен за 2018-та година.  \r\n*** \r\nОт 18.00 часа в парк „Студентски“ ще се състои битка между български рок банди – „Battle of BG bands”, част от програмата за третото издание на фестивала „Шумен Рок“, който ще се проведе от 14 до 17 юни.", "date": "2019.06.13", "title": "Предстоящи събития в страната за 14 юни (Агенция „Фокус“)"}
{"url": "http://www.focus-news.net/news/2019/06/13/2669617/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата в областта. \r\nДвижението по пътя Средногорци – Рудозем се осъществява с повишено внимание поради ремонтни дейности. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в село Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пъта разклон Черна – Вехтино се осъществява с повишено внимание в свободната лента, съобразно създадената организация на движение, поради ремонт на подпорни стени. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.13", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/06/13/2669603/partiya-edinstvena-makedoniya-kam-makedonskite-istoritsi-ne-se-strahuvayte-i-kazhete-istinata-che-balgarite-imat-tatarski-proizhod.html", "text": "„Единствена Македония гледа невярващо как исканията на членовете на българо-македонската комисия за ревизия на историята от българска страна стават все по-агресивни, а от членовете на комисията от македонска страна е пълно мълчание и плахост“, обявиха от малката проруска македонска партия в съобщение, публикувано в сряда, предава местният портал  „А1 Он“ . \r\n„Очевидно от македонска страна в Комисията има македонци с изгубено национално чувство щом подаряват на България македонската история с признаването на цар Самуил за български цар, че Св. Климент и Св. Наум са изпратени от българската държава и са действали в рамките на българската църква и най-новото, че Гоце Делчев е български революционер“. \r\n„За Единствена Македония е неразбираемо как марионетната власт в Скопие може да изтрие всичко, което е македонско и как македонският народ е няма наблюдател на собственото си самоунищожение и обезличаване“. \r\n„Новата легална власт на Единствена Македония, която идва, ще разясни докрай историческата истина, че една част от българското население е с македонско историческо потекло, че в историята много български правителства, както и видни държавни институции в миналото и днес се ръководят от македонци, а българският народ носи корените си от татаро-монголската етническа група“. \r\n„Единствена Македония призовава и насърчава македонските историци да не се страхуват и да кажат истината, която се базира на исторически източници, че българите имат татаро-монголски произход“, се казва в съобщението на партията. \r\nПревод и редакция:", "date": "2019.06.13", "title": "Партия „Единствена Македония“ към македонските историци: Не се страхувайте и кажете истината, че българите имат татарски произход"}
{"url": "http://www.focus-news.net/news/2019/06/13/2669622/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "С нормална интензивност е трафикът по главен път Е-79 и второкласен път 19 Симитли-Гоце Делчев. Това съобщи за  Радио „Фокус“-Пирин  дежурният служител в Областно пътно управление-Благоевград. Няма въведени ограничения за движение и ремонтни дейности по пътищата от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.06.13", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/06/13/2669621/inzh-neli-boycheva-dezinfektsionna-stantsiya-burgas-poluchen-e-signal-che-dve-zmii-sa-izleli-okolo-pl-troykata.html", "text": "Получен е сигнал, че две змии са излели около пл. „Тройката“ в Бургас. Това каза за  Радио „Фокус“ – Бургас  инж. Нели Бойчева, управител на Дезинфекционна станция – Бургас. „Съответно за нас е ясно, че биотопната зона е въпросния градски универсален магазин“, отбеляза инж. Бойчева. По думите й е сигнализирана „Гражданска защита,“ за да може змиите, които са излезли, да бъдат неутрализирани. „Съответно, за да не се получават повече такива ситуации, ние направихме една бариера около въпросната зона с репелент, който отблъсква змиите, така че би следвало да не излизат и да безпокоят хората, но за съжаление няма как да вътре да вземем някакви мерки, това не е в компетенцията ни“, заяви инж. Нели Бойчева. \r\nДеница ДИМИТРОВА", "date": "2019.06.13", "title": "Инж. Нели Бойчева, Дезинфекционна станция – Бургас: Получен е сигнал, че две змии са излели около пл. „Тройката“"}
{"url": "http://www.focus-news.net/news/2019/06/13/2669619/veliko-tarnovo-izlozhba-pokazva-200-godishnite-traditsii-na-balgarskoto-kilimarstvo-v-grada.html", "text": "Изложба показва 200-годишните традиции на българското килимарство във Велико Търново, предаде репортер на  Радио „Фокус“ – Велико Търново . Експозицията е подредена в Изложбени зали „Рафаел Михайлов“, а официалното и откриване ще бъде на 14 юни, от 17.30 часа. Представени са над 100 килима от личната колекция на холандеца Якоб ван Бейлен, разделени тематично в осем раздела. Най-много са образците на чипровското и котленското килимарство. Посетителите ще имат възможност да проследят измененията в орнаментиката в  килимите за период от 200 години. В единия от разделите е показано развитието на мотива „птичето гнездо“ – символ на новия живот, семейството и сигурността. Най-старият такъв образ, представен в изложбата, е от преди 180 години, а най-новият – от наши дни. Отделни секции са посветени на първите модели – „Бакамски“ и „Гарибалда“. \r\nПредставени са и такива, правени в Чипровци, от българи християни, но за турското поселение. Използвали са се за молитви в джамията или у дома. Показани са и образци от модела „Каракачка“. В отделна зала могат да се разгледат килими и от Тетевен, Сливен, Хасково и Петрич. Друга секция представя чуждестранни такива, изработени по същата технология, но в Румъния, Албания, Турция, Армения, Грузия, Азербайджан. \r\nЗа първи път Якоб ван Бейлен пристига в България като студент през 1967 година, на път за Истанбул, но толкова му харесва, че през следващите години продължава да се връща. До такава степен заобиква българските традиции и фолклор, че след пенсионирането си заживява у нас. Купува си къща в Котел, до Музея, в който са представени старокотленски килими и тъкани. Там живее седем години, но е толкова завладян от българското килимарство, че не спира да пътува и да търси нови уникални модели. От четири години Якоб живее във Велико Търново, а миналата година е пропътувал „Пътя на килимарството“. Посетил е  Армения, Грузия, Азербайджан, където е открил много образци на българското килимарство. Освен от традициите в този занаят холандецът е запленен и от българския фолклор. Той членува  в два клуба за народни танци и организира участия на чужденци, които също като него обичат българския танц. \r\nПритеснението му е, че с времето килимарството като занаят ще изчезне. За пример той даде Котел, където през 60-те години с тъкане на килими са се занимавали около 1000 души, а днес – едва няколко жени. По време на откриването на изложбата в петък, на малък стан жена от Чипровци ще направи демонстрация на тъкане на чипровски килими. \r\nНадежда КРЪСТЕВА", "date": "2019.06.13", "title": "Велико Търново: Изложба показва 200-годишните традиции на българското килимарство в града"}
{"url": "http://www.focus-news.net/news/2019/06/13/2669624/albanskata-opozitsiya-v-makedoniya-v-berlin-ne-poluchihme-ochakvanata-vest-zaev-vednaga-da-nasrochi-obeshtanite-izbori.html", "text": "„Тъй като днес (13.06) в Берлин не се реализира обещанието за започване на преговори с ЕС през този месец, а и не бяха дадени гаранции, че може да се получи дата в течение на годината, призоваваме премиера да изпълни обещанието си и веднага да насрочи парламентарни избори“, заяви председателят на опозиционното албанско Движение БЕСА Билал Касами, цитиран от агенция  „Макфакс“ . \r\nТой добави и че след тези избори със сигурност ще дойде политически елит, който ще осигури европейското бъдеще и интеграцията на страната в ЕС. \r\nПревод и редакция:", "date": "2019.06.13", "title": "Албанската опозиция в Македония: В Берлин не получихме очакваната вест, Заев веднага да насрочи обещаните избори"}
{"url": "http://www.focus-news.net/news/2019/06/13/2669623/bez-palatki-chadari-i-shezlongi-varhu-pyasachnite-dyuni-obzor.html", "text": "Парламентът одобри окончателни промени в Закона за устройство на Черноморското крайбрежие, с които се забранява разполагането на плажни принадлежности като палатки, чадъри, кърпи и шезлонги върху пясъчните дюни. При нарушение предвидените глоби са в размер от 500 до 1000 лв. Предвиждат се санкции и за паркиране или преминаване на автомобили през пясъчните образувания. Те ще от 1 000 до 3 000 лв., като може да се конфискува и имущество на стойност между 3 000 и 5 000 лв. Законът важи не само за плажните дюни, но и за тези в близост до крайбрежните зони.  \r\nПо отношение на промените министърът на туризма Николина Ангелкова заяви, че министерството има капацитета да проверява всички пясъчни образувания и да отговори на всеки един подаден сигнал за нарушения. Тя увери, че всички дюни по морето са описани подробно в кадастралните карти, а мобилни групи от проверяващи ще извършват контролната дейност. По отношение на протестиращите организации, според които не всички видове дюни са включени в закона, Ангелкова подчерта, че е забранено строителството върху всички дюни, които са включени в Закона за защитените територии и са в защитена зона по „Натура 2000“. \r\nДепутатите приеха и текстове, с които за първи път се регламентира дивото къмпингуване. С измененията се въвежда законова възможност извън територията на морските плажове и местата за официално къмпингуване да се създават зони, в които е разрешено временното разполагане на палатки, кемпери и каравани. Вносителят на промените – народният представител от ВМРО Искрен Веселинов, посочи, че предстои да бъде изготвена наредба с правила за определяне на местата и регламентиране на глоби. Той обясни, че санкциите ще влязат в сила една година след определянето на местата за къмпингуване. Законът предвижда още и в местата, които не се категоризират като къмпинги, да се разрешава поставянето на обекти за обслужване на отдиха и туризма без търговско предназначение като кътове за отдих, беседки, заслони, пейки, маси, информационни табла, чешми, дървени огради, скари и други, които не представляват строителство. От своя страна, министър Николина Ангелкова подчерта, че наредбата за определяне на местата за къмпингуване ще бъде изготвена от четири министерства – Министерството на туризма, МРРБ, МОСВ и МЗХГ, като до окончателното ѝ съставяне ще се води непрекъснат диалог с неправителствения сектор. Това трябва да се случи в рамките на 6 месеца. \r\nЦветилена СИМЕОНОВА", "date": "2019.06.13", "title": "Без палатки, чадъри и шезлонги върху пясъчните дюни (ОБЗОР)"}
{"url": "http://www.focus-news.net/news/2019/06/13/2669625/kazanlak-shte-bade-domakin-na-rodiolyubitelska-sreshta-i-tehnichesko-izlozhenie.html", "text": "Международна радиолюбителска среща и техническо изложение „Хоби радио експо Казанлък - 2019” ще се проведат за 28-ми пореден път в Дома на културата в Казанлък на 15 и 16 юни, съобщиха за  Радио „Фокус”  организаторите. С щандове на техническото изложение ще се представят водещи в областта фирми и организации. \r\nСпециални гости на тазгодишната Международна среща на радиолюбителите ще бъдат представители на асоциациите на радиолюбителите от Румъния, Турция, Сърбия, и Гърция. \r\nСлавяна ГАЙДАРОВА", "date": "2019.06.13", "title": "Казанлък ще бъде домакин на родиолюбителска среща и техническо изложение"}
{"url": "http://www.focus-news.net/news/2019/06/13/2669627/manol-genov-bsp-veroyatno-shte-bade-atakuvana-chastta-za-administrativno-nakazatelnite-razporedbi-ot-zakona-za-chernomorskoto-kraybrezhie.html", "text": "Вероятно ще бъде атакувана частта за административно-наказателните разпоредби от Закона за Черноморското крайбрежие. Това каза за предаването „Червена линия” на   Радио „Фокус”   народният представител от ПГ на „БСП за България” и член на Националния съвет на партията Манол Генов. По думите му по този закон в партията ще се обсъди какви да бъдат точно действията оттук нататък.  Той обърна внимание, че административно-наказателните разпоредби в приетия закон третират изключително тежки санкции към нарушителите. Според него това в голяма степен е предпоставка за корупция. \"Широката ножица\" в предвидените глоби и имуществени санкции е оставена с възможност за тълкуване и преценка на органа, който трябва да контролира и съответно да санкционира нарушителите. С две думи  не се дава възможност за реално опазване и регулиране на отношенията на Черноморското крайбрежие\", каза още Генов.  \r\nМанол Генов посочи, че ПГ на \"БСП  за България\" тотално се е въздържала на второ четене по  този закон. \"Причините са много. Първо, той действа от вече 10 години. Има няколко промени в него. Никъде в мотивите на закона не се видя как досегашните текстове са повлияли на самите обществени отношения за стопанисването и управлението на Черноморското крайбрежие, опазване на територии и природни образувания. Според нас този закон беше написан, за да обслужи определени инвеститорски интереси. Лица, които имат инвестиционни намерения, да концесионират повече плажове в България. Респективно този стремеж създава и идеята, достъпът до плажната ивица да се плаща\", каза Манол Генов. Според него законът се занимава основно с развитие на материята за концесиониране и отдаване под наем на плажните ивици, извън тези, които попадат в защитените територии. \"Прави впечатление, че по различни начини се опитва да се влияе на частната собственост, която е неприкосновена. В едни и същи членове се уреждат различни видове законодателна материя. Също така според нас Министерство на туризма търсеше да покаже себе си, да се защити и да си извоюва нови правомощия, а ние и цялото общество нямаме създадени впечатления от администрацията му е показала голям капацитет, а камо ли перфектна експертиза. Виждаме, че възникнаха и спорове по отношение на ролята на други ведомства: Министерство на околната среда, Министерство на регионалното развитие\", допълни още Генов.  \r\nТой отчете, че има някои точки в Закона за Черноморското крайбрежие, които са получили подкрепата на БСП.  \r\nДеница КИТАНОВА", "date": "2019.06.13", "title": "Манол Генов, БСП: Вероятно ще бъде атакувана частта за административно-наказателните разпоредби от Закона за Черноморското крайбрежие"}
{"url": "http://www.focus-news.net/news/2019/06/13/2669626/pregled-na-mezhdunarodnite-novini-do-19-chasa-agentsiya-fokus.html", "text": "„Тъй като днес (13.06) в Берлин не се реализира обещанието за започване на преговори с ЕС през този месец, а и не бяха дадени гаранции, че може да се получи дата в течение на годината, призоваваме премиера да изпълни обещанието си и веднага да насрочи парламентарни избори“, заяви председателят на опозиционното албанско Движение БЕСА Билал Касами, цитиран от агенция  „Макфакс“ . \r\nТой добави и че след тези избори със сигурност ще дойде политически елит, който ще осигури европейското бъдеще и интеграцията на страната в ЕС. \r\n***  „Единствена Македония гледа невярващо как исканията на членовете на българо-македонската комисия за ревизия на историята от българска страна стават все по-агресивни, а от членовете на комисията от македонска страна е пълно мълчание и плахост“, обявиха от малката проруска македонска партия в съобщение, публикувано в сряда, предава местният портал  „А1 Он“ . \r\n„Очевидно от македонска страна в Комисията има македонци с изгубено национално чувство щом подаряват на България македонската история с признаването на цар Самуил за български цар, че Св. Климент и Св. Наум са изпратени от българската държава и са действали в рамките на българската църква и най-новото, че Гоце Делчев е български революционер“. \r\n„За Единствена Македония е неразбираемо как марионетната власт в Скопие може да изтрие всичко, което е македонско и как македонският народ е няма наблюдател на собственото си самоунищожение и обезличаване“. \r\n„Новата легална власт на Единствена Македония, която идва, ще разясни докрай историческата истина, че една част от българското население е с македонско историческо потекло, че в историята много български правителства, както и видни държавни институции в миналото и днес се ръководят от македонци, а българският народ носи корените си от татаро-монголската етническа група“. \r\n„Единствена Македония призовава и насърчава македонските историци да не се страхуват и да кажат истината, която се базира на исторически източници, че българите имат татаро-монголски произход“, се казва в съобщението на партията. \r\n***  Законът за свободата на вероизповеданията в Черна гора, предвиждащ изземване на църковната собственост на Сръбската православна църква (СПЦ), „неминуемо ще влоши добрите отношения между Белград и Подгорица“, заяви в четвъртък сръбският президент Александър Вучич в отговор на въпрос на журналистите, предава  ТАСС . \r\n„Получих анализ на предложения пред черногорския парламент законопроект и ще се опитаме да поискаме от Венецианската комисия да не го приема, тъй като това ще се отрази негативно на сърбите, които имат собствена църква в Черна гора. Аз, като президент на страна, която се интересува от положението на сърбите и не иска да разваля отношенията си с Черна гора, имам искане към властите в Черна гора да не приемат такъв акт. Това е моето искане, надежда и желание, тъй като СПЦ съществува на тази територия от векове и е убежище не само за сърби, но и за тези, които считат, че са черногорци, или представители на други националности“,  цитира думите на държавния глава сръбската агенция Танюг. \r\n„Всяка заплаха за имуществото на СПЦ в Черна гора неизбежно ще доведе до влошаване на отношенията и ние не искаме това, искаме най-добрите възможни отношения с Черна гора“, каза той. \r\nПо-рано президентът на Черна гора Мило Джуканович обвини Сръбската православна църква в опит да запази религиозен монопол в страната. Той заяви, че ще търси автокефалия за \"черногорската църква\" по примера на Украйна. Според анализатори президентът се надява с приемането на закон за религията да отнеме имуществото на СПЦ и да го прехвърли на непризнатата \"черногорска църква\". \r\nЕпископът от СПЦ Амфилохий, в коментар за изказването на Джуканович, заяви, че президентът „сам се опитва да е глава на църквата“ и че „това е първият случай в историята, когато атеист създава църква“. По неговите думи „черногорската църква“ не е призната от никой, освен украинските разколници“. „Сега те се надяват, че Константинопол (Истанбул) ще ги признае, но това е абсолютно невъзможно“, заяви митрополитът, като отбеляза, че предстоятелят на черногорската църква Дедеич, някога свещеник на Константинополската патриаршия в Рим, „е лишен от сан заради престъпления и затова не може и да става въпрос за такова признаване“. \r\n***  Лидерите на Европейския съюз изглежда възнамеряват да отложат началото на преговорите за членство с Албания и Северна Македония, въпреки предупрежденията, че по-нататъшното забавяне може да подкопае про-демократичните усилия за реформи и стабилността в нестабилния Балкански регион, пише електронното издание на гръцкия вестник  Kathimerini . \r\nПерспективата за членство в ЕС е мощен двигател на реформите на Балканите, след като бивша Югославия се разпадна по време на войната в началото на 90-те години, а изпълнителната власт на ЕС, Европейската комисия, препоръча миналия месец да бъдат поканени да започнат преговори. \r\nНа срещата на върха в Брюксел следващата седмица лидерите на ЕС ще обсъдят кандидатурите на Албания и Северна Македония, но председателят на Европейския съвет Доналд Туск, сигнализира в сряда, че не всички страни искат да започнат преговори в момента. \r\n„През последните две години Вашата страна даде всички правилни политически сигнали, които ЕС очаква от кандидатите”, каза Туск, заедно с президента на Северна Македония Стево Пендаровски. – „Ти направи всичко, което се очакваше от теб“. \r\n„Но искам да бъда честен с вас: не всички държави-членки са готови да вземат решение за започване на преговорите през следващите дни“, добави Туск. \r\nРъководителят на външната политика на ЕС Федерика Могерини предупреди миналия месец, че Европа е на кръстопът, когато става дума за разширяването на Балканите. „Винаги казваме, че това е процес, основан на заслуги, така че когато заслугите се оценяват като положителни, трябва да бъдат признати“, каза тя. \r\n„Неуспехът да се признае и да се отговори на обективния напредък ще навреди на доверието в Европейския съюз“, подчерта Могерини, добавяйки, че това може също да „подкопае стабилността и сериозно да обезкуражи по-нататъшните реформи“. \r\nНейното предупреждение дойде ден след като Сърбия постави армията си в пълна готовност, когато въоръжената косовска полиция използва сълзотворен газ и арестува около двадесет души в доминираното от сърби Северно Косово в хода на „операция срещу организираната престъпност“. \r\nСеверна Македония получи статут на кандидат за членство под името Македония през 2005 г., но присъединителните преговори никога не започнаха, най-вече поради спора с Гърция за името й. Съседните държави постигнаха споразумение за названието миналата година , с което бе отворен пътя на Скопие към влизане в НАТО и евентуално в ЕС. \r\n*** Конгресът на САЩ разширява работата по въвеждането на санкции срещу изграждането на газопровода \"Северен поток-2\", по-специално,  в долната камара на Конгреса постъпи още един законопроект за въвеждане на ограничителни мерки срещу компании, участващи в изграждането на съоръжението, предава украинската агенция  УНИАН . \r\nЗа това на своята страница във Фейсбук пише председателят на Националната акционерна компания \"Нафтогаз Украйна\" Андрей Коболев. \r\n\"Конгресът на САЩ разширява работата по санкциите срещу \"Северен поток-2\". Преди няколко седмици американските парламентаристи регистрираха законопроект за санкции срещу лица, участващи в изграждането на този тръбопровод в горната камара на Конгреса. Вчера подобен законопроект No.HR3206, влезе за разглеждане и в долната камара”, пише той. \r\nКоболев подчерта, че тези документи имат широка подкрепа сред републиканците и демократите в двете камари на Конгреса и добави, че „Нафтогаз“ също полага максимални дипломатически усилия за противодействие на руския проект. \r\n„Ние си сътрудничим с американски и европейски парламентаристи и членове на правителствата, развивайки съвместни начини за противодействие на строителството на „ Северен поток-2“, който представлява значителна заплаха за международната енергийна сигурност“, пише той. \r\nПрипомняме, че на 12 юни президентът на САЩ Доналд Тръмп заявим че САЩ разглеждат възможността за налагане на санкции против проекта за строителство на газопровода „Северен поток 2“. \r\nНа 3 юни Конгресът на САЩ публикува законопроект, предвиждащ въвеждането на санкции срещу кораби и компании, участващи в изграждането на тръбопровода, който се очаква да бъде завършен преди края на тази година. \r\n***  Борис Джонсън спечели първия кръг от гласуването за наследник на Тереза Мей на председателския пост в Консервативната партия, съобщава  AFP . \r\nБившият външен министър, подкрепящ  излизането на страната от структурите на Общността, получи 114 от 313 гласа, подадени в тайно гласуване от депутатите на Консервативната партия в Камарата на общините. След вота кръгът на кандидатите се стесни от 10 на седем. \r\n***", "date": "2019.06.13", "title": "Преглед на международните новини до 19 часа (Агенция \"Фокус\")"}
{"url": "http://www.focus-news.net/news/2019/06/13/2669628/mzhg-ima-gotovnost-da-uvelichi-s-blizo-1-mln-lv-byudzheta-po-darzhavnata-pomosht-za-sahranenie-na-plodove-i-zelenchutsi-za-2019-g.html", "text": "Министерство на земеделието, храните и горите има готовност да увеличи с близо 1 млн.лв. бюджета по държавната помощ за „Помощ за инвестиции в материални активи в земеделски стопанства, свързани с първично производство на растениевъдна земеделска продукция“. Това заяви министърът на земеделието, храните и горите Десислава Танева на днешното заседание на Консултативния съвет по овощарство и зеленчукопроизводство, съобщиха от  пресцентъра на министерството.  Тя уточни, че  приемът на документи, който беше едномесечен, приключва днес. Държавната помощ бе одобрена от Европейската комисия на 01.04.2019 г. Схемата е разработена по предложение на браншовите организации в сектор „Плодове и зеленчуци“. Срокът й на действие е до 31.12.2020г. Нотифицираният максимален бюджет по схемата за периода, в който ще се прилага, е до 7, 2 млн. лева. С решение на УС на ДФЗ половината от тях, в размер на 3, 6 млн. лева, се разпределени за тази година. „Към 10-ти юни са подадени 55 проекта и бюджетът за тях надвишава първоначалния определен такъв. Затова сме в готовност да го увеличим, след като приемът приключи официално и бъдат направени нужните изчисления“, каза още министър Танева.  \r\nОтносно контрола по повод получаването на обвързаната подкрепа от хората, които произвеждат и продават, Десислава Танева бе категорична, че ще откликне на всички предложения, които са технически и ресурсно изпълними от администрацията. „Предстои  да направим проверки на всички биопроизводители, за които има съмнения за нередности, ако и Вие имате списък с такива, те ще бъдат включени“, посочи пред браншовите организации земеделският министър.  \r\nПо време на заседанието ресорният заместник-министър на земеделието, храните и горите Чавдар Маринов съобщи, че ще бъде въведено понятие „Пресен (Свеж)“ плод/зеленчук, в определен сезон, което е широко разпространено и в други страни-членки на ЕС.  По отношение на нелоялната търговия и вносът на високо субсидирани плодове и зеленчуци от държави-членки на ЕС и трети страни, Чавдар Маринов посочи, че е важно да има регулация. Той съобщи, че в тази връзка, се работи за създаване на база данни с т.нар. идентификация на търговците на плодове и зеленчуци в общ регистър. „Търговците, които не присъстват в базата данни няма да имат право да търгуват с плодове и зеленчуци“, каза още заместник-министърът Маринов. \r\nЗам.-изпълнителният директор на БАБХ инж. Николай Роснев съобщи, че към момента се извършват проверки на контролно-пропускателните пунктове. „В никакъв случай не може да се твърди, че има нелегален внос на плодове и зеленчуци в страната“, категоричен бе той. \r\nПо време на днешното заседание бе представена и презентация за приемите по подмярка  4.2. Инвестиции в преработка/маркетинг на селскостопански продукти и мярка 10 „Възстановяване и поддържане на затревени площи с висока природна стойност“ от Програмата за развитие на селските райони (2014-2020 г.).  По подмярка 4.2 има остатъчен бюджет от около 38 млн. евро, който ще позволи да бъдат подпомогнати още 79 проекта. Предварителният анализ показва, че 40 % от подпомогнатите,  ще бъдат в Сектор „плодове и зеленчуци“.", "date": "2019.06.13", "title": "МЗХГ има готовност да увеличи с близо 1 млн. лв. бюджета по държавната помощ за съхранение на плодове и зеленчуци за 2019 г."}
{"url": "http://www.focus-news.net/news/2019/06/13/2669631/georgi-kuzev-e-osvoboden-ot-dlazhnostta-direktor-na-natsionalniya-stadion-vasil-levski-poradi-dopusnati-greshki-pri-izpalnenie-na-sluzhebnite-si-zadalzheniya.html", "text": "Георги Кузев е освободен от длъжността директор на Националния стадион „Васил Левски” поради допуснати грешки по време на изпълнение на служебните си задължения. Това съобщиха от  „Национална спортна база” ЕАД . Кузев освобождава заемания  от него пост с решение на изпълнителния директор на дружеството.", "date": "2019.06.13", "title": "Георги Кузев е освободен от длъжността директор на Националния стадион „Васил Левски” поради допуснати грешки при изпълнение на служебните си задължения"}
{"url": "http://www.focus-news.net/news/2019/06/13/2669612/mzhg-eksperti-proveriha-proektno-predlozhenie-za-izgrazhdane-na-kashta-za-gosti-v-grad-novi-pazar.html", "text": "Експерти на Министерство на земеделието, храните и горите (МЗХГ) и Държавен фонд „Земеделие“ (ДФЗ) извършиха проверка на проектно предложение в  град Нови пазар. Това съобщиха от пресцентъра на  министерството . Исканата финансова помощ е за преустройство на съществуваща сграда в къща за гости и ресторант, както и изграждане на детски кът. Общият размер на субсидията е 165 152 лв.  \r\nПроектът е одобрен от Местната инициативна група \"Каспичан-Нови пазар\" и предстои да се разгледа от Държавен фонд „Земеделие“. Съвместните проверки на експертите от двете институции имат за цел да удостоверят съответствието между подадения проект и инвестиционното намерение на кандидата. \r\nСобственичката на обекта обясни, че къщата е построена със собствени средства и не се е използвала. Тя посочи, че на първия етаж е предвидено да има кухня, складово помещение, ресторант и остъклен детски кът на двора. На втория етаж е предвидено да има 5 стаи за настаняване с общ капацитет от 10 места.  \r\nВ резултат от днешната проверка се установи, че на терена има съществуващ обект, който не се ползва от кандидата за лични нужди. Резултатът от проверката ще бъде предаден с доклад на ДФЗ,  който ще разгледа проектното предложение за допустимост и одобрение. \r\nПредстои да бъдат проверени още 2 от общо 14 проекта, кандидатствали за развитие на туристически дейности. Поредността им се определя от медиите. Проверките и резултатите от тях се излъчват на живо във „Фейсбук“ страницата на министър Танева и могат да бъдат гледани  .", "date": "2019.06.13", "title": "МЗХГ: Експерти провериха проектно предложение за изграждане на къща за гости в град Нови пазар"}
{"url": "http://www.focus-news.net/news/2019/06/13/2669630/dimitar-borumov-detski-parlament-blagoevgrad-pochetnite-grazhdani-sa-hora-koito-tryabva-da-ni-sluzhat-za-primer.html", "text": "Почетните граждани са хора, които трябва да ни служат за пример. Това каза за  Радио „Фокус“ – Пирин  Димитър Борумов, председател на Детски парламент – Благоевград. Той посочи, че подготовката за изложбата „Почетните граждани на Благоевград“ върви чудесно. „Много добре се разбираме с доц. Валентин Василев. Лесно намираме общ език като искам да кажа, че изложбата се получава на едно много добро ниво. Надяваме се, че всичко ще премине по план“, заяви Димитър Борумов. По думите му официалното откриване на изложбата ще се проведе в Регионален исторически музей – Благоевград от 17.00 часа на 14 юни. „Тя представлява снимки на почетните граждани на Благоевград. Чрез изложбата благоевградчани ще бъдат запознати с делото им“, добави Димитър Борумов. \r\nТой отбеляза също, че Детски парламент – Благоевград през лятото също ще се включи в различни инициативи. „Лятото е време за почивка, но въпреки това ще се включим в някои инициативи. Плануваме нещо, което е свързано със завършването на всички ученици като ще видим как ще се състои самата инициатива“, каза още Димитър Борумов. По думите му представителите на Детския парламент ще се включат в доброволческа група за фестивал този месец. „Плануваме и дейности с доцент Василев като имаме реализирани дейности и от близкото минало“, добави Димитър Борумов. \r\n„Положихме труд и усилия за организирането на изложбата „Почетните граждани на Благоевград“, заяви той. „Видяхме имената и потърсихме информация за различните почетни граждани. Търсенето на информация беше трудно, но с екипът на доц. д-р Валентин Василев успяхме да намерим необходимата информация и снимки“, каза още Димитър Борумов. Той допълни, че са се свързали с роднините на почетните граждани. „Трудното нещо беше намирането на информация за хора, които не са толкова известни в национален план, а по-скоро в регионален. По тази причина ни беше необходим достъп до техни близки, за да можем да намерим по-актуална информация. Те ни съдействаха и успяхме да направим един подбор на информацията, след което я редуцирахме, за да може да бъде представена по един много удобен за четене начин“, заяви Димитър Борумов. \r\nДенис НИКИФОРОВ", "date": "2019.06.13", "title": "Димитър Борумов, Детски парламент – Благоевград: Почетните граждани са хора, които трябва да ни служат за пример"}
{"url": "http://www.focus-news.net/news/2019/06/13/2669632/sport-shefiyld-yunayted-iska-riberi.html", "text": "Бившият халф на Байерн Мюнхен Франк Рибери може да продължи кариера в Англия, съобщава \"Talk Sport\". Интерес към 36-годишния французин има от спечелилия промоция във Висшата лига Шефилд Юнайтед. \"Остриетата\" му предлагат договор за период от един сезон.  \r\nРибери защитаваше цветовете на Байерн през последните 12 сезона и напусна клуба това лято след края на своя договор. Французинът спечели редица трофей с екипа на баварците.", "date": "2019.06.13", "title": "Спорт: Шефийлд Юнайтед иска Рибери"}
{"url": "http://www.focus-news.net/news/2019/06/13/2669629/sitel-makedoniya-makedoniya-iska-da-se-vklyuchi-v-izgrazhdaneto-na-aets-belene.html", "text": "Македония да се присъедини към изграждането на АЕЦ „Белене“ препоръча председателят на местната Регулаторна комисия за енергетика, предава скопският телевизионен канал  „Сител“ . \r\nБилимовски заяви, че по този начин страната ще реши проблема с енергийните ресурси, тъй като анализите показват, че тя има въглища само за още 15 години. Според него, през 70-те Македония вече е участвала в изграждането на ТЕЦ в Косово, за да се задоволят нуждите на бившата „Железара“. \r\n„Разбира се, както правителството, така и другите инвеститори трябва да преговарят за условията, при които те трябва да инвестират. Но подчертавам, че това е моето лично мнение, трябва да влезем в такива регионални проекти, като вземем предвид енергийния потенциал, който имаме като държава“, каза председателят на РКЕ Марко Бислимовски. \r\nВ края на май в официалния вестник на Европейския съюз бе публикуван призив за изразяване на интерес към стратегически инвеститор в Белене, който продължава 90 дни. Правителството в Скопие вече обяви, че е сериозно заинтересовано да инвестира. Очаква се само конкретна оферта от българска страна. \r\n„Според тяхната оферта ще направим анализите вътре в страната ни, което със сигурност ще бъде в интерес на гражданите. В същото време трябва да се има предвид какво ще се получи, ако се включим като акционери в строителството. Дали получаваме по-евтина електроенергия, или ще ни предложат друг модел, за да участваме като партньори“, казва министърът на икономиката Крешник Бектеши. \r\n„Сител“ обяснява,  че проектът за АЕЦ „Белене“ съществува от 40 години, но досега е отлаган на няколко пъти и е рестартиран едва през 2008 година. \r\nДосега интерес към Белене са показали компании от Русия, Германия, Франция, САЩ, Китай и Корея. \r\nПревод и редакция:", "date": "2019.06.13", "title": "„Сител“ (Македония): Македония иска да се включи в изграждането на АЕЦ „Белене“"}
{"url": "http://www.focus-news.net/news/2019/06/13/2669633/sofiya-vazstanoveno-dvizhenieto-po-redovniya-marshrut-na-troleybus-9-po-ul-g-s-rakovski.html", "text": "От 19.00 часа е възстановено движението по редовния маршрут на тролейбус №9 по ул. \"Г. С. Раковски\" в София. Това съобщиха от пресцентъра на  Столична община . Маршрутът на тролейбусите в района беше променен заради авариен ремонт на канализация, изпълняван от \"Софийска вода\".", "date": "2019.06.13", "title": "София: Възстановено движението по редовния маршрут на тролейбус №9 по ул. \"Г. С. Раковски\""}
{"url": "http://www.focus-news.net/news/2019/06/13/2669620/yordan-mladenov-siguren-sam-che-sled-kongresa-v-nedelya-bsp-shte-izleze-obedinena-i-madra.html", "text": "Сигурен съм, че след конгреса  в неделя БСП ще излезе обединена и мъдра. Това каза в интервю за предаването „Червена линия” на  Радио „Фокус”  народният представител от ПГ на „БСП за България” и член на Националния съвет на партията Йордан Младенов. Според него не е трябвало само Корнелия Нинова да поеме отговорността за резултатите от евровота. \"Отговорността трябваше да се поеме след един много обширен анализ по места. Като се започне долу от структурите, общинските съвети, областните съвети и се стигне до Националния съвет на БСП. За съжаление при нас в Националния съвет се обърнаха нещата обратно. Председателката, въпреки че листата беше пренаредена, и тя не носеше реално отговорността за тези избори, реши да покаже един нов модел, като поеме отговорността. Ние се противопоставихме остро, защото не мислим, че сега е моментът да правим дебати за лидерството в нашата партия. Ние имаме лидер, който показа в последните години  промяна в БСП. Направихме изключително добър резултат на президентските избори, имаме подкрепен от БСП президент. След това увеличихме двойно депутатите си на изборите за Народно събрание\", каза Младенов и посочи, че БСП е имала големи очаквания за евровота. \"Ние в област Пазарджик на места, където в последните години губим, където има кметове от ГЕРБ, сме първа политическа сила. На много места, където сме били трета политическа сила вече сме втора, но не след ГЕРБ, а след ДПС\", допълни Младенов. Той посочи, че Областния съвет на БСП - Пазарджик са излезли с декларация в подкрепа на Корнелия Нинова и са изразили притеснение, че вместо да се стягат редиците за местния вот, партията ще влезе в цикъл на вътрешнопартийни избори. \"Не мисля, че ще има изненади. Пак казвам тук е решението на председателката дали тя ще оттегли тази оставка. Сигурен съм, че конгресът има изключително мъдри и зрели хора, където ще се вземе решение. Надяваме се да не провеждаме избори за председател, а да се вгледаме в нашите организации и да започваме да се стягаме за най-важните избори в България - местните\", допълни той. Младенов призова Корнелия Нинова да си оттегли оставката.  \r\nДеница КИТАНОВА", "date": "2019.06.13", "title": "Йордан Младенов: Сигурен съм, че след конгреса в неделя БСП ще излезе обединена и мъдра"}
{"url": "http://www.focus-news.net/news/2019/06/13/2669635/vitseprezidentat-iliyana-yotova-krayno-vreme-e-da-bade-napraven-edin-uspeshen-zakon-za-dobrovolchestvoto.html", "text": "Крайно време е да бъде направен един успешен Закон за доброволчеството. Това заяви във Вирна вицепрезидентът Илияна Йотова преди откриването на Международния фестивал на червенокръстките филми в града, предаде репортер на  Радио \"Фокус\" - Варна . \"С най-голямо удоволствие всеки път ще бъда патрон на този фестивал, защото личното ми убеждение е, че в този свят, в който живеем става, за съжаление, все по-тревожен. Имаме нужда от много повече човеколюбие, от много повече хуманизъм, който като че ли напоследък позабравихме. Думи, които за съжаление девалвираха в речника ни, но думи, които сега са нужни не само на нашето поколение, но и на тези, които идват след нас. За това, на което ставаме напоследък свидетели - агресията между децата, агресията в училище, езикът на омразата, организации като Червения кръст са създадени и успешно противостоят. А фестивалите като варненския фестивал на червенокръстките филми е едно доказателство, че не сме загубили все още човешкото в себе си\", каза вицепрезидентът. Попитана за Закона за доброволчеството, тя коментира, че въпросът за него винаги се повдига при предизборните кампании на партиите и ако трябва да се води класацията след изборите кой е първият забравен това е законопроектът за доброволчеството. \"Крайно време е да бъде направен един успешен закон. Но не е никак лесно да бъде направен. Той има връзки с много от социалните ни политики, с професионалната подготовка на хората и най-вече с възпитанието още от деца, за да можем да помагаме един на друг. Имаме огромна нужда да влезем в кожата на този, който е пострадал, на този, който има нужда от нас\", посочи Илияна Йотова.  \r\nДиана СТОЕВА", "date": "2019.06.13", "title": "Вицепрезидентът Илияна Йотова: Крайно време е да бъде направен един успешен Закон за доброволчеството"}
{"url": "http://www.focus-news.net/news/2019/06/13/2669634/kyustendil-sled-shtatelna-proverka-v-ofisa-na-edin-ot-televizionnite-operatori-v-grada-izlachvaneto-mu-e-preustanoveno.html", "text": "След щателна проверка в офиса на един от телевизионните оператори в Кюстендил, излъчването му е преустановено, предаде репортер на  Радио „Фокус” – Кюстендил . Липсва информация каква е причината за преустановяване на доставяната до момента цифрова и аналогова услуга. Според абонати на телевизионния оператор обявените телефонни номера за връзка не отговарят. Към момента няма проблем с доставяната втора услуга от оператора – достъп до интернет. На официалната си интернет страница телевизионният оператор в публикувана новина окачествява акцията като поръчкова, с цел унищожаване на малките кабелни оператори. Посочва се, че служители на фирмата в различните офиси са принудени да стоят на едно място, без да имат право да излизат. Стотици абонати са оставени без цифрова телевизия. Личните телефони и официалните телефони на оператора са блокирани, след разпореждане на проверяващите.   \r\nВенцеслав ИЛЧЕВ", "date": "2019.06.13", "title": "Кюстендил: След щателна проверка в офиса на един от телевизионните оператори в града, излъчването му е преустановено"}
{"url": "http://www.focus-news.net/news/2019/06/13/2669637/shumen-shte-badat-osigureni-dopalnitelni-avtobusi-za-chereshova-zadushnitsa-v-grada.html", "text": "Допълнителни автобуси по линия №14 ще бъдат осигурени от „Шумен – пътнически автотранспорт“ ООД за Черешова задушница в събота, 15 юни. Това съобщиха от  Община Шумен . От 06.50 часа до 12.00 часа в съботния ден автобусите ще се движат през интервал от 15 – 20 минути при наличие на пътници. При заявено желание от страна на гражданите, автобус № 7, който обслужва „Дивдядово“, ще пътува до Гробищния парк в квартала. Създадена е временна организация на движението в района на Гробищния парк в Шумен и от общинската администрация се обръщат с молба към гражданите да спазват въведените ограничения.", "date": "2019.06.13", "title": "Шумен: Ще бъдат осигурени допълнителни автобуси за Черешова задушница в града"}
{"url": "http://www.focus-news.net/news/2019/06/13/2669640/nimh-utre-shte-e-slanchevo-i-goreshto.html", "text": "През нощта ще бъде ясно и почти тихо. Утре ще е слънчево и горещо. Това съобщи за  Агенция \"Фокус\"  Мартин Славчев, дежурен синоптик в  Националния институт по метеорология и хидрология  (НИМХ). Следобед на много места в източните и планинските райони ще се развива купеста и купесто-дъждовна облачност и краткотрайно ще превали. Ще духа слаб, в източната половина от страната - до умерен вятър от север-североизток. Максималните температури ще са предимно между 31° и 36°, в София - около 31°.   \r\nПо Черноморието ще бъде предимно слънчево и топло. След обяд ще има временни увеличения на облачността, но вероятността за валежи е малка. Ще духа до умерен североизточен вятър. Максималните температури ще са 27° - 29°. Вълнението на морето ще е 2 - 3 бала. Температурата на морската вода е 21 - 23°.  \r\nНад планините ще бъде предимно слънчево. След обяд ще има временни увеличения на облачността и на места в масивите от Централна и Източна България ще превали. Ще духа до умерен североизточен вятър. \r\nМаксималната температура на височина 1200 метра ще е около 23°, на 2000 метра - около 17°.  \r\nАтмосферното налягане ще се задържи почти без промяна, малко по-високо от средното за месеца.                  \r\nПрез почивните дни ще преобладава слънчево време, с развитие на купеста облачност в следобедните часове. На места ще превали краткотраен дъжд, възможно е и да прегърми. В източните райони ще духа слаб до умерен североизточен вятър. Преобладаващите максимални температури ще бъдат между 30° и 35°. В понеделник на повече места ще има краткотрайни превалявания, гръмотевични бури и условия за градушки, с по-голяма вероятност в Северна България и планините на Югозападна. Вятърът ще бъде от изток-североизток, слаб до умерен. Температурите слабо ще се понижат.", "date": "2019.06.13", "title": "НИМХ: Утре ще е слънчево и горещо"}
{"url": "http://www.focus-news.net/news/2019/06/13/2669636/afp-ss-na-oon-shte-obsadi-napadeniyata-sreshtu-tankerite-v-chetvartak.html", "text": "Съветът за сигурност на ООН ще обсъди в четвъртък ситуацията в Персийския залив след подозренията за нападения срещу два петролни танкера, по искане на САЩ, предава  AFP . \r\nЗаседанието ще се проведе при затворени врата. По-рано норвежки и сингапурски танкери бяха нападнати в Оманския залив, един месец след като експлозии повредиха четири други нефтени танкера край бреговете на ОАЕ. \r\nПревод и редакция:", "date": "2019.06.13", "title": "AFP: СС на ООН ще обсъди нападенията срещу танкерите в четвъртък"}
{"url": "http://www.focus-news.net/news/2019/06/13/2669643/sofiya-spryano-e-dvizhenieto-v-rayona-na-orlov-most.html", "text": "Спряно е движението в района на \"Орлов мост\", съобщиха от  пресцентъра на Столична община.  От там уточнява, че движението на кръстовище е временно преустановено заради провеждащ се нерегламентиран протест.", "date": "2019.06.13", "title": "София: Спряно е движението в района на \"Орлов мост\""}
{"url": "http://www.focus-news.net/news/2019/06/13/2669641/dots-d-r-valentin-vasilev-obshtestven-posrednik-predstaviteli-na-detskiya-parlament-blagoevgrad-se-vklyuchiha-v-podgotovkata-za-izlozhbata-za-pochetnite-grazhdani-na-blagoevgrad.html", "text": "Представители на Детския парламент – Благоевград се включиха в подготовката за изложбата за „Почетните граждани на Благоевград“. Това каза за  Радио „Фокус“ – Пирин  доц. д-р Валентин Василев, обществен посредник на Благоевград. Той добави, че изложбата ще бъде представена от 10.30 часа на 14 юни във фоайето на Регионален исторически музей – Благоевград. „Изключително приятно ми е, че от Детския парламент прегърнаха идеята като едни млади хора с голямо любопитство и с широко отворени очи. Заедно съгласувахме идеите. Също така те опознаваха хората като виждаха някои от тях за първи път на снимки. За мен това е една много перспективна идея и се радвам, че Детски парламент – Благоевград я прегърна с широки обятия“, коментира доц. д-р Валентин Василев.  \r\nОбщественият посредник заяви също, че в изложбата ще бъдат представени хора, които са оставили отпечатък на Благоевград. По думите му почетните граждани се избират по предложение на кмета или на инициативните групи. „Няма периодичност, която да е фиксирана. Общинският съвет разглежда на всички негови комисии. Практиката показва, че е имало години, в които не е имало избрани граждани и години, в които те са били повече. Процедурата е чрез номинации от различни организации и респективно от общината и кмета. Разглежда се на Общински съвет и се гласува и присъжда почетното звание“, коментира доц. Василев. Той заяви, че е необходимо да се  има предвид, че някои от почетните граждани в изложбата не са сред нас. „Ние сме поканили техни наследници, роднини и близки, които за наша радост и умиление приеха да бъдат сред нас. Ще има известни спортисти, хора на изкуството, хора от областта на управлението на нашия град, архитекти, лекари и хора, които са оставили отпечатък на Благоевград от гледна точка на неговото градоустройство“, заяви доц. д-р Валентин Василев. \r\nДенис НИКИФОРОВ", "date": "2019.06.13", "title": "Доц. д-р Валентин Василев, обществен посредник: Представители на Детския парламент – Благоевград се включиха в подготовката за изложбата за „Почетните граждани на Благоевград“"}
{"url": "http://www.focus-news.net/news/2019/06/13/2669618/aleksandar-vuchich-zakonat-za-veroizpovedaniyata-v-cherna-gora-shte-vloshi-otnosheniyata-mezhdu-belgrad-i-podgoritsa.html", "text": "Законът за свободата на вероизповеданията в Черна гора, предвиждащ изземване на църковната собственост на Сръбската православна църква (СПЦ), „неминуемо ще влоши добрите отношения между Белград и Подгорица“, заяви в четвъртък сръбският президент Александър Вучич в отговор на въпрос на журналистите, предава  ТАСС . \r\n„Получих анализ на предложения пред черногорския парламент законопроект и ще се опитаме да поискаме от Венецианската комисия да не го приема, тъй като това ще се отрази негативно на сърбите, които имат собствена църква в Черна гора. Аз, като президент на страна, която се интересува от положението на сърбите и не иска да разваля отношенията си с Черна гора, имам искане към властите в Черна гора да не приемат такъв акт. Това е моето искане, надежда и желание, тъй като СПЦ съществува на тази територия от векове и е убежище не само за сърби, но и за тези, които считат, че са черногорци, или представители на други националности“,  цитира думите на държавния глава сръбската агенция Танюг. \r\n„Всяка заплаха за имуществото на СПЦ в Черна гора неизбежно ще доведе до влошаване на отношенията и ние не искаме това, искаме най-добрите възможни отношения с Черна гора“, каза той. \r\nПо-рано президентът на Черна гора Мило Джуканович обвини Сръбската православна църква в опит да запази религиозен монопол в страната. Той заяви, че ще търси автокефалия за \"черногорската църква\" по примера на Украйна. Според анализатори президентът се надява с приемането на закон за религията да отнеме имуществото на СПЦ и да го прехвърли на непризнатата \"черногорска църква\". \r\nЕпископът от СПЦ Амфилохий, в коментар за изказването на Джуканович, заяви, че президентът „сам се опитва да е глава на църквата“ и че „това е първият случай в историята, когато атеист създава църква“. По неговите думи „черногорската църква“ не е призната от никой, освен украинските разколници“. „Сега те се надяват, че Константинопол (Истанбул) ще ги признае, но това е абсолютно невъзможно“, заяви митрополитът, като отбеляза, че предстоятелят на черногорската църква Дедеич, някога свещеник на Константинополската патриаршия в Рим, „е лишен от сан заради престъпления и затова не може и да става въпрос за такова признаване“. \r\nПревод и редакция:", "date": "2019.06.13", "title": "Александър Вучич: Законът за вероизповеданията в Черна гора ще влоши отношенията между Белград и Подгорица"}
{"url": "http://www.focus-news.net/news/2019/06/13/2669642/makfaks-makedoniya-niderlandiya-dade-razreshenie-za-pregovori-sas-severna-makedoniya-blokira-gi-za-albaniya.html", "text": "Холандският парламент гласува против отварянето на преговори между Европейския съюз и Албания, но отхвърли същата резолюция за Северна Македония, предава агенция  „Макфакс“ . \r\nПарламентът в Холандия гласува вчера четири резолюции, свързани с разширяването на ЕС, но само тази срещу Албания получи мнозинство, включително от управляващите, със 105 гласа от 150 депутати в парламента. \r\nРезолюцията изисква да не се водят преговори с Тирана през 2019 г., главно поради недостатъчния напредък в борбата срещу организираната престъпност и корупцията. Холандското правителство споделя това мнение. Според външния им министър Стефан Блок откриването на преговорите за присъединяване с Албания е прибързано решение. \r\nРезолюцията за Северна Македония, чрез която няколко холандски депутати искаха да блокират преговорите със Скопие, беше отхвърлена. \r\nТова е първата възможна стъпка към разделянето на Северна Македония и Албания в Съвета на ЕС, ако Нидерландия, като държава-членка на ЕС, призове Съвета да възприеме този подход, когато взема решение за пакета Албания-Македония на 18 юни в Люксембург или на следващото заседание в края на юли в Брюксел. \r\nПревод и редакция:", "date": "2019.06.13", "title": "„Макфакс“ (Македония): Нидерландия даде разрешение за преговори със Северна Македония, блокира ги за Албания"}
{"url": "http://www.focus-news.net/news/2019/06/13/2669645/pleven-oblastniyat-upravitel-miroslav-petrov-prie-rumanskiya-naroden-predstavitel-ot-pg-na-natsionalnata-liberalna-partiya-eugen-parvolesku.html", "text": "Областният управител на Плевен Мирослав Петров прие в кабинета си румънския народен представител от ПГ на Националната либерална партия Еуген Първулеску, съобщиха от  пресцентъра на  Областната администрация  . Еуген Първулеску е и член на Постоянната комисия по труда, семейството и социалната закрила в румънския парламент. Бяха обсъдени възможностите за сътрудничество на пограничните райони в различни сфери на обществения и културния живот. Коментирани бяха темите за трансграничното сътрудничество, за координираното третиране срещу комари на крайдунавските райони от двете страни на реката, почистването на коритото на река Дунав и притоците й, както и бъдещи контакти във връзка с партньорство в сферата на културата.", "date": "2019.06.13", "title": "Плевен: Областният управител Мирослав Петров прие румънския народен представител от ПГ на Националната либерална партия Еуген Първолеску"}
{"url": "http://www.focus-news.net/news/2019/06/13/2669639/elena-poptodorova-asotsiatsiyata-na-atlanticheskiya-dogovor-shte-se-zasilvat-usiliyata-na-rusiya-za-vliyanie-v-darzhavi-s-nestabilni-politicheski-protsesi.html", "text": "Ще се засилват усилията на Русия за влияние в държави с нестабилни политически процеси. Това каза за обзорното предаване  „Това е България“  на  Радио „Фокус“  Елена Поптодорова, вицепрезидент на Асоциацията на атлантическия договор и бивш посланик в САЩ по повод думите на бившият главнокомандващ на силите на НАТО в Европа 1997-2000 ген. Уесли Кларк, че руският президент Владимир Путин може да предизвика война на Балканите. Тя допълни, че РФ ще продължи с поддържането на напрежение в държави около България, като даде пример с усилията на Кремъл да саботира между Атина и Скопие промяната на името на Македония, както и обвинението на руски агенти в Черна гора в опити за преврат срещу министър-председателя в период на избори.  „Поведението на руските служби в тези зони са от тревожна значимост дотолкова, доколкото преследват своя цел: Македония да не бъде лесно допусната в ЕС и НАТО. Разбира се, Сърбия да остане като политически, военен и дипломатически анклав в Западните Балкани. Отношенията на Русия с Турция също се развиват в тази посока – Турция като член на НАТО да бъде раздвоена в своите лоялности. И като добавим ситуацията в Черно море, където военното натрупване - то е необратимо, то върви във възходяща степен, едностранно е от страна на руските въоръжени“, обясни бившият посланик в САЩ. Елена Поптодорова допълни, че във военната доктрина на Русия НАТО е посочена основна заплаха на Руската федерация. Оттам действията й се водят като враждебна политика, която, по думите й, не е обоснована. До момента, в който не се приемат корекции в дадени политики, заради които са наложени санкциите, ще продължат предубежденията, предпазливостта и тотална липса на доверие между Руската федерация и ЕС и НАТО, обобщи, вицепрезидент на Асоциацията на атлантическия договор.  \r\nЦоня СЪБЧЕВА", "date": "2019.06.13", "title": "Елена Поптодорова, Асоциацията на атлантическия договор: Ще се засилват усилията на Русия за влияние в държави с нестабилни политически процеси"}
{"url": "http://www.focus-news.net/news/2019/06/13/2669644/inzh-vladislav-georgiev-dgs-varna-predvid-tova-che-lipata-ne-e-shirokorazprostranen-vid-v-nasheto-stopanstvo-nyamame-nashestvie-ot-narushiteli.html", "text": "Предвид това, че липата не е широкоразпространен вид в Държавно горско стопанство (ДГС) – Варна, нямаме нашествие от нарушители, които масово да берат цветовете. Това съобщи за  Радио „Фокус“ – Варна  зам.-директорът на ДГС – Варна инж. Владислав Георгиев. Той припомни, че глобите за нерегламентирано бране на липов цвят са както следва: за физически лица са от 50 до 3 000 лв., а за юридически лица – от 100 до 5 000 лв. съгласно разпоредбите на Закона за горите. По думите на инж. Георгиев липата е ценна не само заради цветовете си. „Освен за производство на чай, тя се използва и за лечебни цели, както знаете тя е силно медоносно растение. Има производство и на висококачествен мед“, заяви експертът. Инж. Георгиев съобщи, че на територията на горското стопанство във Варна има три вида липи – едролистна, дребнолистна и сребролистна. „От трите вида липи най-рано започва да цъфти едролистната липа, считайки, че това започва от средата на юни, като две седмици след това започва цъфтежа на дребнолистната липа и най-накрая от вече първата седмица на юли нататък започва и цъфтежа на сребролистната липа“, каза още инж. Георгиев. Той алармира, че неправилното бране и чупене на клони на липата може да доведе до появата на болести и паразити, които в последствие да доведат до невъзможността за образуване на липов цвят през следващата година или дори смърт на самото дърво. \r\nБояна АТАНАСОВА", "date": "2019.06.13", "title": "Инж. Владислав Георгиев, ДГС – Варна: Предвид това, че липата не е широкоразпространен вид в нашето стопанство, нямаме нашествие от нарушители"}
{"url": "http://www.focus-news.net/news/2019/06/13/2669646/vili-tsekov-vodnospasitelna-sluzhba-varna-do-1800-leva-mozhe-da-dostigne-zaplatata-na-spasitelite-po-chernomorieto.html", "text": "До 1800 лева по Южното Черноморие достигат тази година заплатите за морски спасители. За спасители на басейн възнагражденията са малко по-ниски, предвид естеството на работата. Това съобщи за  Радио „Фокус“ – Варна  Вили Цеков, сертифициран инструктор към Водноспасителната служба на Българския Червен кръст. По думите му Собствениците на басейни  и концесионерите на плажовете общо взето вече имат идея, че тази професия е сериозна и за нея трябва да се заплащат нормални заплати. Във Варна този сезон има предложения от 800 лева до 1400 лева чисти пари. Според Вили Цеков обаче, тези финансови параметри не бива да се абсолютизират, защото, за да се изпълнява тази дейност е необходимо да има и логистика – транспорт, настаняване, преспиване, изхранване, осигуряване на питейна вода. Така, според него заплата от 1300 лева с допълнителен пакет може да е по-атрактивна от възнаграждение от порядъка на 1700 лева без бонуси. \r\nЦеков информира също, че близо 400 талона за двете сертификационни степени за спасители – на море и на басейн, са били подновени през тази година във Водноспасителната служба към Българския Червен кръст във Варна. По думите му от началото на тази година са проведени общо три курса за спасители на басейн и един – за море. Третият курс за басейн дори върви и в момента. Общо преминалите обученията са 64 души. Според Вили Цеков, преди разгара на сезона във Варна има спасители, има и атрактивни предложения за тях по отношение на заплащането. Въпреки това, глобалният проблем с кадрите стои на дневен ред и тази година. Според Вили Цеков, причината е, че необходимостта от спасители непрекъснато нараства, а контингентът горе-долу е един и същ. „Колкото се сертифицират на година,  толкова, поради някаква причина, напускат спасителската професия. Пътувайки в чужбина, поради възрастовите причини, решават да сменят професията… Знаете, професията на водния спасител е в някаква степен временна. Единици са хората, които посвещават живота си на нея и те все пак са подложени на възрастовите ограничения. Но ситуацията не е обезкуражаваща. Правим каквото можем. По някакъв начин нещата се случват“, коментира още той. \r\nДиана СТОЕВА", "date": "2019.06.13", "title": "Вили Цеков, Водноспасителна служба – Варна: До 1800 лева може да достигне заплатата на спасителите по Черноморието"}
{"url": "http://www.focus-news.net/news/2019/06/13/2669648/sofiya-vazstanoveno-e-dvizhenieto-na-orlov-most.html", "text": "Възстановено е движението на \"Орлов мост\", съобщиха от  пресцентъра на Столична община", "date": "2019.06.13", "title": "София: Възстановено е движението на \"Орлов мост\""}
{"url": "http://www.focus-news.net/news/2019/06/13/2669668/shumen-shte-bade-remontiran-konteynerat-za-tekstil-v-tsentara-na-grada.html", "text": "Контейнерът за текстилни материали и обувки на ул. „Съединение“ в центъра на Шумен няма да може да се използва известно време, тъй като се налага да бъде ремонтиран. Това съобщиха от  Община Шумен . Вече трети път вандали събарят контейнера и разпиляват около него събраното количество ненужни дрехи и обувки. Въпреки че съдовете са конструирани така, че да не се отварят произволно и да се предотвратят кражби, те са успели да извадят събраните дрехи. Докато приключи ремонтът и контейнерът бъде върнат отново на мястото си, гражданите могат да ползват другите четири съда, поставени в кварталите „Добруджа“, „Тракия“ и „Боян Българанов“.  \r\nОт Общината напомнят, че ненужните дрехи и обувки трябва да бъдат опаковани в найлонови торби, преди да се сложат в контейнерите. Контейнери за текстил има разположени на ул. „Панайот Волов“ - на кръстовището с ул. „Вит“, до детската площадка, в кв. „Добруджа“ - ул. „Каварна“, на кръстовището с ул. „Съединение“, в кв. „Тракия“ - ул. „Родопи“, на кръстовището с ул. Тракия“, в кв. „Боян Българанов“ - ул. „Самара“, срещу СУ „Трайко Симеонов“.", "date": "2019.06.13", "title": "Шумен: Ще бъде ремонтиран контейнерът за текстил в центъра на града"}
{"url": "http://www.focus-news.net/news/2019/06/13/2669649/emiliya-ilieva-statisticheski-izsledvaniya-blagoevgrad-obshtoobrazovatelnite-uchilishta-v-oblastta-sa-105-a-prez-tekushtata-uchebna-godina-broyat-na-uchenitsite-v-tyah-e-28-700.html", "text": "Общият брой на общообразователните училища в област Благоевград е 105, а през текущата учебна година учениците в тях са 28 700. Това каза пред  Радио „Фокус“-Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. Тя отбеляза, че в сравнение с предходната година броят на общообразователните училища остава без промяна, а учениците в тях намаляват с 0.6%.  \r\nПо думи на Емилия Илиева в една паралелка се обучават средно по 21 ученици. „През предходната 2017/2018 учебна година 499 учащи от І до VІІ клас са напуснали общообразователните училища в област Благоевград. Най-голям е относителният дял на учениците, които са напуснали по семейни причини – 52.3%, следван от дела на заминалите в чужбина – 40.7%, и на напусналите поради нежелание да учат – 4.7%“, информира експертът.  \r\nЕмилия Илиева посочи, че през 2018 година основно образование в общообразователните и специалните училища в област Благоевград са завършили 3 461 ученици, като през същата година диплома за завършено средно образование в общообразователните училища са получили 1 427 души. Тя добави, че учителите в общообразователните училища през учебната 2018/2019 година са 2 433. \r\nНатали СТЕФАНОВА", "date": "2019.06.13", "title": "Емилия Илиева, „Статистически изследвания“-Благоевград:  Общообразователните училища в областта са 105, а през текущата учебна година броят на учениците в тях е 28 700"}
{"url": "http://www.focus-news.net/news/2019/06/13/2669638/independent-boris-dzhonsan-krachi-uvereno-kam-dauning-striyt-10-sled-reshitelna-pobeda-v-parviya-tur-na-izborite-za-lider-na-torite.html", "text": "Борис Джонсън крачи уверено към Даунинг стрийт номер 10 след голямата си победа на първия тур от изборите за нов лидер на управляващата Консервативна партия на Великобритания. Той победи най-близкия си съперник Джереми Хънт със 71 гласа, пише британското ляво-либерално издание  Independent . \r\nДжонсън получи 114 гласа срещу 43 за Хънт и 37 за Майкъл Гоув. Бившият външен министър мина над границата от 105, която се изисква за влизане във финалния тур през следващата седмица, когато 160 хиляди члена на „Торите“ ще определят победителя чрез гласуване по пощата. \r\nАутсайдерите Естер Маквей, Андреа Лийдсъм и Марк Харпър бяха нокаутирани, след като не успяха да преминат прага от 17 гласа, необходими за преминаване към следващия кръг на гласуването във вторник, но секретарят за международно развитие Рори Стюарт, който изключва Брекзит без сделка, премина с 19. \r\nКакто пише вестникът, резултатът ще предизвика пазарлъци в коридорите и задните стаички на Уестминстър, докато оцелелите кандидати се опитват да привлекат поддръжниците на елиминираните си съперници. \r\nДо края на следващата седмица депутатите ще съкратят претендентите до двама, след което новият премиер ще бъде избран в края на юли от партийни членове. \r\nПревод и редакция:", "date": "2019.06.13", "title": "Independent: Борис Джонсън крачи уверено към Даунинг стрийт 10 след решителна победа в първия тур на изборите за лидер на „Торите“"}
{"url": "http://www.focus-news.net/news/2019/06/13/2669665/pp-ataka-iznesenata-ot-lidera-na-vmro-informatsiya-che-ataka-e-poluchila-nay-mnogo-glasove-na-evroizborite-v-sektsii-v-yambol-e-podvezhdashta-i-ne-otgovorya-na-istinata.html", "text": "Изнесената от лидера на ВМРО информация, че \"Атака\" е получила най-много гласове на евроизборите в секции в Ямбол, е подвеждаща и не отговоря на истината. Това се посочва в  позиция на ръководството на партия \"Атака\" . \"Във връзка с изнесена в медиите подвеждаща информация относно резултатите от Евроизбори 2019 г., получени в секции от № 312600041 до № 312600048 в район № 31 – Ямбол, партия АТАКА беше набедена от лидера на ВМРО г-н Красимир Каракачанов, че е получила най-много гласове от всички партии, включително и от ГЕРБ и ДПС. Изнесената от лидера на ВМРО информация е подвеждаща и не отговоря на истината. В тази връзка прилагаме копия от протоколите, публикувани в сайта на ЦИК, от същите секции в район № 31 – Ямбол, от Евроизбори 2019 г., от които протоколи ясно личи, че твърденията на г-н Каракачанов пред Нова ТВ и нейните зрители са откровена лъжа и не отговарят на истината. Съзнаваме, че водещият на предаването „Здравей, България“ г-н Виктор Николаев е бил подведен от г-н Каракачанов с невярна информация\", заявяват от партия \"Атака\". \"Наша проверка показа, че във въпросните секции най-добър резултат има ДПС – 633 гласа, ГЕРБ имат 233 гласа. За АТАКА са гласували едва 28 души, въпреки неимоверните усилия на лидера й Волен Сидеров, който убеди правителството да финансира дострояването на болницата в Ямбол. В тази връзка прилагаме протоколите от секциите в район № 31 – Ямбол, доказващи, че изнесената от г-н Каракачанов информация е невярна и цели единствено да урони престижа на партия АТАКА. Как да си обясним факта, че  ДПС и ВМРО имат еднакъв брой гласове в три от четири избирателни секции в Турция? Надяваме се, че Нова ТВ ще отрази коректно поднесената от партия АТАКА и ЦИК информация и ще се коригира, като покаже официалната информация от протоколите\", допълват от партията.", "date": "2019.06.13", "title": "ПП \"Атака\": Изнесената от лидера на ВМРО информация, че \"Атака\" е получила най-много гласове на евроизборите в секции в Ямбол, е подвеждаща и не отговоря на истината"}
{"url": "http://www.focus-news.net/news/2019/06/13/2669667/plovdiv-osiguryava-se-dopalnitelen-obshtestven-transport-v-grada-na-zadushnitsa.html", "text": "Осигурява се допълнителен градски транспорт в Пловдив на Задушница. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. С делнично разписание на 15 юни, събота, ще работят автобусите по вътрешноградските линии №7, 11, 25, 36 и 66. От общинското предприятие уточниха, че курсовете по линия №27 също ще се изпълняват по график за делничен ден, но с маршрут до траурен парк „Север“.", "date": "2019.06.13", "title": "Пловдив: Осигурява се допълнителен обществен транспорт в града на Задушница"}
{"url": "http://www.focus-news.net/news/2019/06/13/2669666/mayk-pompeo-iran-e-otgovoren-za-atakite-v-omanskiya-zaliv.html", "text": "Държавният секретар на САЩ Майк Помпео обвини Иран за атаките срещу два танкера в Оманския залив и заяви, че ще отнесе случая към Съвета за сигурност на ООН, предава  AFP . \r\n\"Оценката на САЩ е, че Ислямска република Иран е отговорна за нападенията\", поясни първият дипломат на Вашингтон. \r\n\"Тя се основава на разузнаването, използваните оръжия, нивото на експертни познания, необходими за изпълнението на операцията, последните подобни ирански атаки срещу корабоплаването, както и факта, че никоя от групировките, опериращи в района, не разполага с ресурси и умения да действа с такава висока степен на прецизност\", обясни Помпео.  Тереза Герова", "date": "2019.06.13", "title": "Майк Помпео: Иран е отговорен за атаките в Оманския залив"}
{"url": "http://www.focus-news.net/news/2019/06/13/2669647/the-guardian-evropa-e-v-uzhas-ot-vazmozhnostta-dzhonsan-da-stane-premier-na-velikobritaniya.html", "text": "Европейските медии са в ужас от възможността Борис Джонсън да стане следващият премиер на Великобритания и го описват като скандалджия и човек, нарушаващ обещанията си, чието пристигане на Даунинг стрийт номер 10 ще бъде „бедствие за стъраната му и за Европа“, пише британското левичарско издание  The Guardian . \r\nВ материал на френския „Монд“ се казва, че през кариерата си Джонсън се е показал като човек, който „не се поддава на логика и убеждение“ и е пълен с „измами, грешки и провали“. В навечерието на референдума през 2016 г. той е „казал лъжи от автобус, обеща, че Обединеното кралство може да има своя торта и да я яде само, а освен това сравни ЕС с Третия райх”. \r\nКато външен министър той „направи своята страна обект на подигравки по света с аматьорството, лекомислието и невежеството“, продължава френският вестник. Със съперничеща си с Найджъл Фараж по популизъм риторика, Джонсън обеща на британците „славно глобално бъдеще“. \r\nНеговата заплаха да не изпълни споразумението за предаване на 39 млрд. евро на Брюксел според споразумението за Брекзит, ще има \"неизмерими последици\", което ще навреди на международния авторитет на една страна, която претендира да бъде шампион на върховенството на закона, твърди още „Монд“. А за ЕС премиерството на Джонсън би означавало „мини-Тръмп през Ламанша, посветен на това да го саботира“. Великобритания ще се превърне в \"враждебна държава, изградена върху социална, фискална и екологична дерегулация\". \r\nХоландският всекидневник de Volkskrant пише, че Джонсън е като „религиозен привърженик на Брекзит, пират на 21-ви век, пират, който сърфира в океаните в търсене на богатство, неограничен от правила или конвенции\". Но там се казва още, че има основателна причина да се смята, че той „вярва повече в себе си, отколкото в Брекзит”. \r\nВ материала се отбелязва, че основната сила на Донсън е, че „не го засяга никакъв скандал, независимо дали е за извънбрачни връзки, измамни изявления, обидни изказвания или предложение да помогне на един стар приятел от колежа да нападне журналист от таблоидите“. За „Торите“ той е „джокер в игра на карти, в каквато се превърна Брекзит“. \r\nГерманският Handelsblatt посочва, че Джонсън ще бъде \"фатален за Великобритания\". Ако в края на юли той наследи Тереза Май, „Великобритания и международните партньори на петата най-голяма икономика в света вероятно ще се сблъскат с хаос”. \r\nСпоред него Джонсън „никога не се е срамувал  да прави смели обещания, малко от които той е спазил“. Всички знаци показват, че той ще продължи в този дух, макар и само защото „единственият му шанс да стане премиер е, ако той отговаря на очакванията на Брекзит хардлайнерите“. \r\nHandelsblatt прогнозира, че в битката за лидерството в Консервативната партия Джонсън “ще обещае много - и в крайна сметка ще се окаже неспособен да изпълни… Надяваме се, че той ще бъде победен в надпреварата за премиерство. За съжаление, като се има предвид сегашните настроения в полза на Брекзит във Великобритания, той може и да не бъде“. \r\nИспанският El Pais предупреждава, че „единственият човек, способен да победи Борис Джонсън - а има и прецеденти - е самият Борис Джонсън“. Вестникът пише, че консервативните евроскептици са решили да „пренебрегнат многото съмнения, породени от непредвидимата личност на бившия кмет на Лондон“. \r\nПревод и редакция:", "date": "2019.06.13", "title": "The Guardian: Европа е в ужас от възможността Джонсън да стане премиер на Великобритания"}
{"url": "http://www.focus-news.net/news/2019/06/13/2669672/a1-on-makedoniya-sloveniya-veche-ne-klasifitsira-turtsiya-kato-sigurna-strana-na-proizhod.html", "text": "Словенското правителство прие декрет за актуализиране на списъка на сигурните страни, съгласно който в него се добавят три нов държави, а Турция е премахната, предава македонската електронна медия  A1 On . \r\nПредишният списък на сигурни страни бе съставен през 2016 г. Тогава за последно бе уточнено в кои страни Словения няма да връща мигранти или да екстрадира заподозрени. Списъкът включва Северна Македония, Сърбия, Бангладеш, Босна и Херцеговина, Египет, Черна гора, Мароко, Тунис. Трите нови попълнения са Грузия, Непал и Сенегал, т.е. държави извън ЕС, които вече се третират от Любляна като безопасни страни. Причините - в страните няма преследвания, тормоз, няма опасност от вътрешни или международни конфликти. \r\nИнициативата за премахване на Турция от списъка стартира миналата година, след като Словения отхвърли молбите за убежище за 38 нейни граждани. \r\nШведските медии съобщиха преди месец и половина, че турското посолство в Любляна шпионира критиците на турския президент Реджеп Тайип Ердоган, които живеят в Словения и за които се подозира, че подкрепят ислямския проповедник Фетхулах Гюлен. Тереза Герова", "date": "2019.06.13", "title": "А1 On (Македония): Словения вече не класифицира Турция като сигурна страна на произход"}
{"url": "http://www.focus-news.net/news/2019/06/13/2669670/afp-raketa-izstrelyana-ot-ivitsata-gaza-porazi-sgrada-v-izrael.html", "text": "Ракета, изстреляна от територията на Ивицата Газа, порази сграда в израелския граничен град Седерот, предава  AFP , като се позовава на местните власти. Уточнява се, че при инцидента няма пострадали. \r\nИзраелската армия, задействана в южната част на страната, заяви, че „от Газа е изстрелян снаряд към град Седерот“, без да дава повече подробности. Тереза Герова", "date": "2019.06.13", "title": "AFP: Ракета, изстреляна от Ивицата Газа, порази сграда в Израел"}
{"url": "http://www.focus-news.net/news/2019/06/13/2669673/mvnr-ekaterina-zaharieva-podcherta-rolyata-na-pochetnite-konsuli-za-razvitieto-na-vrazkite-mezhdu-darzhavite.html", "text": "В отношенията между държавите все повече се увеличава ролята на почетните консули. Това подчерта вицепремиерът и министър на външните работи Екатерина Захариева, която бе гост на официална вечеря на  Световната федерация на консулите за Централна и Източна Европа  и Асоциацията на почетните консули в България в София, съобщиха от  пресцентъра на МВнР . В приветственото си слово Екатерина Захариева открои значението на почетните консули за икономическите отношения и за връзките между хората. „Ако има силни търговски, икономически, културни връзки,  както и силни връзки между хората, отношенията между страните няма как да се влошат. Почетните консули помагат именно за задълбочаването на тези връзки“, заяви министър Захариева.  „Сега, повече от всякога светът има нужда от работата на почетните консули“, добави тя. По инициатива на Министерството на външните работи през октомври ще бъде организирана среща  на всички почетни консули, представляващи България по света. Подобен форум би допринесъл  за привличане на инвестиции към България и за засилване на връзките във всички сфери със съответните държави. Вечерята бе дадена по повод срещата на Световната федерация на консулите за Централна и Източна Европа, организирана в София на 13-15 юни 2019 г. На вечерята присъстваха председателят на Световната федерация на консулите за Централна и Източна Европа Мехмет Айкут Екен, председателят на Асоциацията на почетните консули в България Борислав Боянов, вицепрезидентът на асоциацията Максим Бехар, както почетни консули от общо 35 държави.", "date": "2019.06.13", "title": "МВнР: Екатерина Захариева подчерта ролята на почетните консули за развитието на връзките между държавите"}
{"url": "http://www.focus-news.net/news/2019/06/13/2669671/sport-voleybolistkite-s-parva-pobeda-v-ligata-na-natsiite.html", "text": "Женският национален отбор на България записа историческата си първа победа във волейболната Лига на нациите. В мач от група 13 „лъвиците“ постигнаха драматичен обрат над Република Корея до 3:1 след 20:25, 25:23, 25:19 и 26:24 в отделните части. Така момичетата на Иван Петков се изкачват на 15-а позиция с 4 точки, корейките са последни с 3. \r\nВ следващия уикенд българските волейболистки се изправят срещу домакина Китай, Сърбия и Германия в Нингбо. Мачовете са от 18 до 20 юни.", "date": "2019.06.13", "title": "Спорт: Волейболистките с първа победа в Лигата на нациите"}
{"url": "http://www.focus-news.net/news/2019/06/13/2669677/moskovskiy-komsomolets-polsha-tarsi-dva-miliarda-dolara-za-da-plashi-rusiya-s-amerikanski-voynitsi.html", "text": "Полските власти спешно търсят два милиарда долара за американската армия. Според публикацията Rzeczpospolita, именно толкова са необходими, за да се финансира американската военна групировка в Източна Полша. Съобщава се, че полският президент Анджей Дуда се е договорил с Вашингтон новият северноамерикански контингент да покрие т.нар. „Сувалкски коридор“. Това място е на полско-литовската граница, което се намира между Калининградска област и Република Беларус, пише вестник „Московский комсомолец“. \r\nВъв Варшава и прибалтийските страни изобщо не се съмняват – Русия рано или късно ще се опита да пробие през „Сувалкския коридор“. Това уж е необходимо, за да се установи сухопътна връзка с Калининград. \r\n„Вече се уморихме да повтаряме, че на Русия не й трябва никакъв „Сувалкски коридор“, споделя с „МК“ военният експерт Олег Жълтоножко. „Какъв е смисълът от него? Това е труднопроходима, силно заблатена местност“. \r\nИменно тази „страшна“ теза обаче официалните власти на Полша, Латвия, Литва и Естония продължават упорито да експлоатират. Целта е да се оправдае разгръщането на чужди батальони от силите на НАТО на тяхна територия. \r\n„Това е отражение на полската непълноценност, проява на една такава родова травма на държавата“, продължава военният експерт. „Защото самата Полша няма голяма сила, с която да си съперничи на равна основа с Русия. Затова те раздуват истерия с надеждата, че ще получат подкрепа от „големия брат“ – САЩ. Така Полша се опитва да се скрие зад американската армия“. \r\nСега се появи и още една причина за истеричните крясъци за „Сувалкския коридор“: да се оправдаят разходите в размер на два милиарда долара за издръжката на чужда армия. \r\nНо къде ще отидат тези милиарди? С такава сума поляците могат да платят за контингент равен на една танкова дивизия. Това са около 16 хиляди души и повече от 300 танка, плюс 700 бронирани машини от различни видове. \r\nПри това в Полша вече е разположена танкова бригада на САЩ с численост около 3500 „щика“. Също така на полска територия е разположен и многонационален батальон на НАТО от около хиляда военнослужещи. \r\nСамите САЩ смятат, че практиката да се плаща за присъствието на техните войски е напълно нормална. Ето как коментира това постоянният представител на САЩ при НАТО Кей Бейли Хътчисън: „Не е нещо ново, когато страна, която ние наричаме приемаща страна, плаща за присъствието на определен брой военнослужещи. Включително и за военни операции“. \r\nЗа САЩ, според мнението на експерта, приближаването към Сувалкския рубеж също носи много ползи. \r\n„Най-очевидното е, че американците ще имат допълнителен плацдарм за контрол над Източна Европа“, обяснява Олег Жълтоножко. „Плюс финансовият интерес. Полша всъщност поема финансирането на групировката, въпреки че самите американци, най-вероятно, също ще инвестират в местната полска инфраструктура. Най-малкото в пътища“. \r\nКогато точно в Полша ще бъдат разположени допълнителни сили на САЩ не се съобщава. \r\nПревод и редакция:", "date": "2019.06.13", "title": "„Московский комсомолец“: Полша търси два милиарда долара, за да плаши Русия с американски войници"}
{"url": "http://www.focus-news.net/news/2019/06/13/2669675/vmro-dpmne-makedoniya-ne-poluchava-data-zaev-da-si-podade-ostavkata.html", "text": "Информацията от Берлин, че Македония няма да получи дата за започване на преговори с Европейския съюз през лятото предизвика бурни реакции от политическите субекти във властта и опозицията в страната. От най-голямата опозиционна партия ВМРО-ДПМНЕ поискаха премиера да престане да манипулира обществеността и да напусне властта, предава скопският телевизионен канал  „Сител“ . \r\n„Република Македония за съжаление не получи дата за начало на преговорите през юни тази година, точно както не успя да получи и миналата година, когато Зоран Заев и неговите сътрудници го обявиха в правителствения самолет. Република Македония не получава дата, защото няма реформи, а престъпността и корупцията имат епидемични размери. \r\nДокато Зоран Заев е на власт, Република Македония ще търпи неуспехи. \r\nЗоран Заев трябва да излезе от властта, за да може Македония да продължи напред“, се казва в съобщението на ВМРО-ДПМНЕ. \r\nПревод и редакция:", "date": "2019.06.13", "title": "ВМРО-ДПМНЕ: Македония не получава дата, Заев да си подаде оставката"}
{"url": "http://www.focus-news.net/news/2019/06/13/2669669/nova-makedoniya-parlamentat-v-tirana-napravi-parva-stapka-po-otstranyavane-na-ilir-meta-ot-prezidentskiya-post.html", "text": "Албанският парламент гласува в подкрепа на предложението на депутатите от управляващото мнозинство срещу решението на президента Илир Мета да отложи насрочените за края на юни местни избори, което е първата стъпка към отстраняването от длъжност на държавния глава, съобщава скопската телевизия \"НОВА\" . \r\nОт присъстващите в залата \"за\" резолюцията гласуваха 100 депутати, седем - \"против\", двама се въздържаха се, а един не упражни правото си. \r\nБроят на гласовете в подкрепа на предложението на Социалистическата партия изненада мнозина, които бяха сигурни, че депутатите опозиция няма да гласуват. \r\nВотът бе предшестван от многочасови дебат, в който се включи и премиерът Еди Рама. Съгласно думите му, решението на Мета да отложи местните избори, насрочени за 30 юни, не може да бъде толерирано. Според Рама с това решение Мета надхвърля всички конституционни правомощия като държавен глава. \r\nВ приетия документ, между другото, се посочва, че албанският парламент счита, че президентският указ на Мета е \"абсолютно недействителен акт, преминал отвъд конституционните и законовите правомощия на председателя на институцията, и като такъв се счита за нищожен\". \r\nРама също така изразява пълна подкрепа за решението на Централната избирателна комисия да продължи изборния процес. \r\nРезолюцията, съгласно Основния закон на страната, трябва да бъде внесена в Конституционния съд, който да реши дали да освободи от длъжност или не държавния глава. \r\nТази най-висока съдебна инстанция не функционира повече от година. В момента има само един съдия, останалите осем бяха уволнени, след като той се провали в процеса на проверка, т.е. невъзможността да докажат произхода на собствеността си. Припомня се, че трима от членовете са предложени от президента на страната, трима от Върховния съд, който също не работи, и трима от парламента. \r\nКакви стъпки ще бъдат предприети от управляващото мнозинство, все още не е известно, но в Тирана са категорични, че ще се проведат избори на 30 юни. Междувременно опозицията обяви по-масивни и по-силни протести и никакви преговори с Рама. Тереза Герова", "date": "2019.06.13", "title": "\"НОВА\" (Македония): Парламентът в Тирана направи първа стъпка по отстраняване на Илир Мета от президентския пост"}
{"url": "http://www.focus-news.net/news/2019/06/13/2669678/vzglyad-solovyov-otgovori-na-dumite-na-andzhey-duda-che-polyatsite-prevazhozhdat-rusnatsite-po-smelost.html", "text": "„Разбираме оскърбените чувства на Дуда, само не се разбира кой го е оскърбил. В крайна сметка, не бяха ли Русия и не беше ли руският войник, тези, които освободиха прекрасно воюващите поляци от нацистите“, заяви пред руското издание „Взгляд“ прочутият телевизионен водещ Владимир Соловьов в коментар на изявлението на полския президент Анджей Дуда, че поляците, за разлика от руснаците, са „по-смели“. \r\nСоловьов отбеляза, че това сравнение е доста странно за сериозен човек. Според него, в Дуда говори историческото чувство за обида. \r\n„Поляците действително се сражават великолепно, това е добре известно в историята, не бива да го подценяваме. В същото време ще припомня, че колкото и доблестно да се сражаваха поляците, те не успяха да се противопоставят на германската армия през 1939 година. \r\n„Нека не се сравняваме, а да бъдем обективни“, добави телевизионният водещ. \r\n„При цялото ми уважение към полската доблест, ми се иска да отбележа, че руският народ е народ победител. Така е било, е и ще бъде така винаги“, заключи Соловьов. \r\nПо-рано полският президент Анджей Дуда, след среща с американския лидер Доналд Тръмп във Вашингтон, изрази желанието си Русия да бъде приятел на страната му. В същото време, ръководителят на републиката смята, че поляците, за разлика от руснаците, „са по-смели и способни да се борят докрай, независимо от всичко“. \r\nПревод и редакция:", "date": "2019.06.13", "title": "„Взгляд“: Соловьов отговори на думите на Анджей Дуда, че поляците превъзхождат руснаците по смелост"}
{"url": "http://www.focus-news.net/news/2019/06/13/2669676/the-morning-star-samo-klasovata-politika-mozhe-da-pobedi-boris-dzhonsan.html", "text": "Две събития тази седмица показаха какви са политическите предизвикателства пред британското работническо движение. Вчера Общините отхвърлиха предложението да се забрани Брекзит без сделка. Днес Борис Джонсън се очерта като очевидно непобедим лидер в изборите за лидерство на консерваторите, пише радикално лявото британско издание  The Morning Post  в материал, представен без редакторска намеса. \r\nВинаги има опасности при предвиждането на бъдещето. Но има още по-големи опасности, ако не си готов за очевидното. Досега Джонсън даде само две обещания. Едното е да се намали данъкът за богатите. Другото е да реализира Брекзит или чрез модифицирана версия на споразумението на Тереза Мей с Европейския съюз от май или просто като напусне без сделка. \r\nТова е предизвикателството. В някаква форма Великобритания е много вероятно да бъде извън ЕС преди края на годината под правителство, което ще продължи с най-лошото от съществуващите неолиберални правила на ЕС и след това ще договори търговски споразумения със САЩ, което ще ги влоши и ще отвори Великобритания за по-нататъшна приватизация. \r\nТова ще бъде направено при министър-председател, който се е отказал да съди американския президент Доналд Тръмп, който е показал безразличие към деиндустриализацията и бедността и който призова за намаляване на данъците в момент, когато новите ангажименти по изменението на климата ще означават до 50 милиарда британски лири годишно, идващи от съществуващите бюджети. \r\nТези позиции, без съмнение, ще имат голяма тежест пред членовете на Консервативната партия, гласуващи в Тънбридж Уелс. Големият въпрос е дали ще имат тежест за предстоящите парламентарни избори. \r\nТук синдикалното движение и левицата трябва да вземат решение. Да останат ли в един все по-стерилен и обездвижващ дебат за и против ЕС? Или да отместят темата към вида на оттеглянето от ЕС, който трябва да се осигури, за да се защитят трудещите се и да се постигне прогресивен дневен ред, който може да победи Торите? \r\nВ момента Джонсън е готов да се представи като герой на Брекзит, да възвърне избирателите на партията Брекзит и да формира консервативно правителство с абсолютно мнозинство. Ето защо депутатите на „Торите“ гласуваха за него. \r\nСамо едно нещо може да спре Джонсън. Това е да се разкрие неговата класова политика - и да се представи алтернатива. \r\nВ голяма степен това вече съществува. Програмата на лейбъристите за последните избори призова за повторно разширяване на публичния сектор, за обществена собственост на основните комунални услуги и за използването на правителствената власт, за да наклони баланса в полза на мнозинството, а не на малцинството. \r\nИменно от речта на Корбин в Ковънтри бе направен ангажимента да се обърне деиндустриализацията чрез използване на държавна инвестиционна банка и обществени поръчки за трансформиране на местните икономики. \r\nКорбин също така даде ясно да се разбере какъв вид оттегляне от ЕС е необходимо за постигането на тези ключови класови цели. То трябва да включва привеждане в съответствие с единния пазар на ЕС, но не и членство в него. \r\nВеликобритания трябва да се придържа към същите здравни, екологични и трудови стандарти като ЕС (ако не и да ги подобри). Но тя не трябва да бъде обвързана от правилата за конкуренция на единния пазар, които забраняват всяка значителна държавна помощ, каквато и да е форма на всеобхватна публична собственост или каквото и да е активно използване на обществените поръчки. \r\nСпоразумението на Мей не предоставя тези свободи. Защо трябва да го прави? Това беше договорено от консерваторите, за да се защитят интересите на Лондонското Сити. \r\nНо, в рамките на сделката на Мей само договорът за оттегляне е законово определен. Придружаващата декларация, която включва спазването на единния пазар, остава в процес на пълно договаряне. Въпросът е кой да го направи? Джонсън или Корбин? \r\nАко Джонсън трябва да бъде победен, това е бойното поле, което трябва да се отвори сега. Само класовата политика може да победи Джонсън в териториите, представляващи сърцето на работническата класа. \r\nПревод и редакция:", "date": "2019.06.13", "title": "The Morning Star: Само класовата политика може да победи Борис Джонсън"}
{"url": "http://www.focus-news.net/news/2019/06/13/2669674/rossiyskaya-gazeta-rusiya-e-gotova-da-namali-tsenata-na-dostavkite-na-gaz-za-ukrayna.html", "text": "Преди провеждането на нова тристранна среща между Русия, Украйна и Европейската комисия, страните ще изчакат резултатите от парламентарните избори в Украйна (насрочени за 21 юли) и назначаването на правителството в Киев. Конкретните дати за срещата ще бъдат обсъдени през втората половина на септември между Русия и Европейската комисия. Това съобщи пред журналисти министърът на енергетиката на Руската федерация Александър Новак по повод резултатите от двустранна среща със заместник-председателя на Европейската комисия, отговарящ за енергийния съюз Марош Шефчович. Според Новак в рамките на срещата страните са обсъдили транзита на руски природен газ и преките доставки за Украйна, без да се договорят за конкретни обеми, отбелязват в редакцията на вестник  \"Российская газета\" . \r\nКато цяло на срещата руската страна е потвърдила обявените по-рано предложения: първо, готовността да доставя газ на Украйна на по-ниска от сегашната цена; второ - готовността на \"Газпром\" да сключи споразумение с \"Нафтогаз\" за текущите съдебни производства. По-рано Киев заяви, че не е съгласен с установените цени и е готов да обсъжда отстъпки само чрез посредничеството на Европейската комисия. \r\nМинистърът на енергетиката на Руската федерация смята, че в момента Украйна не е готова да сключи нов договор за транзит на газ съгласно европейското законодателство от 1 януари 2020 г., във връзка с което би било по-лесно да се удължи съществуващият договор. Що се отнася до проекта „Северен поток 2“, който заобикаля украинската територия, Новак оцени подхода на Шефчович като конструктивен. Подробности по темата не се привеждат. \r\nРусия не е доставяла директно газ на Украйна от зимата на 2015 г., докато транзитните доставки за Европа продължават. Отчасти Украйна купува руски газ от европейските потребители. През юли миналата година тристранните разговори с участието на ЕК се възобновиха, като последната среща се проведе през януари тази година, все още няма резултати. Тереза Герова", "date": "2019.06.13", "title": "\"Российская газета\": Русия е готова да намали цената на доставките на газ за Украйна"}
