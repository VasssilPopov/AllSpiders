{"url": "http://www.focus-news.net/news/2017/09/23/2439073/reuters-irak-poiska-pomosht-ot-oon-za-postroyavaneto-na-nov-yadren-reaktor.html", "text": "Министърът на външните работи на Ирак Ибрахум ал Джаафар поиска помощ от ООН за построяването на ядрен реактор, който да бъде използван за мирни цели, 25 години след разрушаването на ядрените реактори, които страната имаше при управлението на Саддам Хюсеин, предава Reuters, позовавайки се на думите на иракския министър, изказани пред Общото събрание на ООН в Ню Йорк.\r\n„Ирак иска помощ от нашите приятелски ядрени държави, за построяването на нов атомен реактор в Ирак, предназначен за използване с изцяло мирни цели... в съответствие с договора за неразпространение“, заяви той.\r\nИрак притежаваше три атомни реактора в Тувайта, основният си център за атомни изследвания, намиращ се на юг от Багдад. Първият бе унищожен от израелските военновъздушни сили през 1981 година, а другите два от американски бомбардировачи през 1991 година, по време на войната в Персийския залив, предизвикана от инвазията на Ирак в Кувейт през 1990 година.\r\nПревод и редакция:", "date": "2017.09.23", "title": "Reuters: Ирак поиска помощ от ООН за построяването на нов ядрен реактор"}
{"url": "http://www.focus-news.net/news/2017/09/23/2439047/sport-balgariya-sas-srebaren-medal-na-balkan-offroad-rallye.html", "text": "Българският екипаж Дончо Цанев – Зорница Тодорова взе среброто на Balkan Offroad Rallye, класирайки се на второ място при крос-кънтри автомобилите. Българският отбор постигна това в последните километри на надпреварата. Това стана, след като претендентът за титлата Франкс Стенски от Германия се обърна на пет километра преди финала, което даде достатъчно време на българския отбор, за да завършат втори.", "date": "2017.09.23", "title": "Спорт: България със сребърен медал на Balkan Offroad Rallye"}
{"url": "http://www.focus-news.net/news/2017/09/23/2439048/vitseprezidentat-iliyana-yotova-evropredsedatelstvoto-e-ogromen-shans-za-balgariya-stiga-da-se-vazpolzvame-ot-nego.html", "text": "Европредседателството е огромен шанс за България, стига да се възползваме от него. Това каза пред журналисти в Чепеларе вицепрезидентът Илияна Йотова, предаде репортер на Радио „Фокус“ – Смолян. \"Радвам се, че през миналата седмица най-накрая правителството започна дискусиите, разговорите по нашите приоритети за тези 6 месеца. Предстоят 2 -3 месеца до края на тази година, които ще бъдат много активни към интереса на страната. Той трябва да бъде представен много сериозно на европейската маса и като страна, която е външна граница на Европейския съюз, и най-важното – един от съществените приоритети, които страната постави, това е разширяването на ЕС по посока на западните Балкани\", обясни Йотова. Вицепрезидентът заяви, че България е заинтересована от това държавите около нашите граници също да са страни членки на Европейския съюз, което от една страна създава  повече гаранции за сигурността на българските граждани. „За нас винаги е по-добре около нас и нашите граници да има други страни членки на Европейския съюз, не само заради общата сигурност на нашите граждани, а защото това е възможност за икономически и транспортни коридори и в крайна сметка повишаване на стандарта на българските граждани – повече заетост, повече работа и задържане на младите хора“, каза Йотова. Тя изтъкна също, че трябва да бъде поставен и друг основен приоритет – нашето членство в Шенген, защото то е част от голямата тема за двойните стандарти в Европа. „Докато ги има двойните стандарти, докато Европа се дели на централни, средни и периферия, докато има по-развити и по-малко развити и се задълбочава това различие, не можем да говорим за успешен европейски проект. Това са въпросите, които вълнуват всички европейци. Ако България, в своето председателство  намери балансите за тези въпроси и ги постави твърдо на масата, но и със своите предложения като техни отговори, мисля че ще се радваме на едно много успешно председателство“, допълни вицепрезидентът.\r\nДаниела БОЙКОВА", "date": "2017.09.23", "title": "Вицепрезидентът Илияна Йотова: Европредседателството е огромен шанс за България, стига да се възползваме от него"}
{"url": "http://www.focus-news.net/news/2017/09/23/2439049/the-los-angeles-times-masova-panika-na-bali-zaradi-vazmozhno-izrigvane-na-vulkan.html", "text": "Хиляди селяни на индонезийския курортен остров Бали се скриха във временни убежища, спортни центрове, както и на други места, страхувайки се, че заспал от половин век вулкан, може да изригне, пише The Los Angelis Times .\r\nМестните власти издадоха предупреждение от най-висока степен, след като отчетоха „огромна сеизмологична активност“. \r\nАгенция „Фокус“ припомня, че при последното си изригване вулканът Агунг уби 1100 души. Симеон Миланов", "date": "2017.09.23", "title": "The Los Angeles Times: Масова паника на Бали заради възможно изригване на вулкан"}
{"url": "http://www.focus-news.net/news/2017/09/23/2439050/predsedatelyat-na-ns-dimitar-glavchev-v-ukrayna-poluchih-uverenie-che-noviyat-obrazovatelen-zakon-nyama-da-promeni-pravata-na-balgarskoto-natsionalno-maltsinstvo-da-izuchava-maychiniya-si-ezik.html", "text": "Получих уверение, че новият образователен закон няма да промени правата на българското национално малцинство да изучава майчиния си език. Това заяви председателят на Народното събрание Димитър Главчев след срещите си в Украйна с Мелитополската градска администрация, с ръководството на районната администрация, районния съвет, кметове и българската диаспора в град Приморск, съобщиха от пресцентъра на НС . Той изрази загриженост по отношение на закона за образованието и закона за административната реформа в Украйна. „След всички разговори тук се надявам, че проблеми с изучаването на българския език и запазването на българската идентичност и култура няма да има“, добави Димитър Главчев. „Исках лично и на място да се уверя в това“, отбеляза още той.\r\nРъководствата на районните администрации от Мелитопол, Приморск и Бердянск благодариха за посещението на българската парламентарна делегация и отбелязаха, че това е първата визита на председател на Народното събрание от 15 години насам.\r\nБългарска парламентарна делегация, водена от председателя на парламента, е на двудневно посещение в Украйна. В състава на делегацията са заместник-председателят на парламента Цвета Караянчева, председателят на Групата за приятелство България – Украйна Милен Михов, нейният заместник-председател Георги Йорданов и народният представител Ахмед Ахмедов. \r\nБългарските депутати присъстваха на Официално откриване на Шестия областен събор на българите от Таврия, посветен на 155-тата годишнина от преселването им и поднесоха цветя пред паметника на Христо Ботев в село Ботево.\r\n„Поддържането на връзката с българите, живеещи в чужбина, и защитата на техните интереси е сред приоритетите на Народното събрание“, подчерта на срещите председателят на парламента. \r\nБългарските депутати изразиха мнение, че приятелството с Украйна е приоритет за страната ни, както и грижата за българската общност. „Наблюдаваме всички промени, които се случват в Украйна, и сме съпричастни с вас“, отбелязаха на срещите членове на делегацията. Те благодариха за това, че се съхранява българската идентичност, както и на украинското управление, което позволява това да се случи. Димитър Главчев изрази надежда традиционните приятелски отношения между нашите страни да се съхранят такива, каквито са били досега и увери, че ще продължим да водим ползотворен диалог с Украйна. Той добави, че България е от първите страни в ЕС, които подкрепиха Украйна в нейния европейски път на развитие.  \r\nПо време на разговорите беше потвърдено, че и в бъдеще ще продължат да се развиват съвместните културни, образователни, бизнес и други инициативи.\r\nИ от двете страни беше потвърдено желанието за задълбочаване на развитието на отношенията в областите на туризма, земеделието, образованието и строителството.", "date": "2017.09.23", "title": "Председателят на НС Димитър Главчев в Украйна: Получих уверение, че новият образователен закон няма да промени правата на българското национално малцинство да изучава майчиния си език"}
{"url": "http://www.focus-news.net/news/2017/09/23/2439052/plovdiv-istoricheskiyat-muzey-v-karlovo-shte-predstavi-izlozhba-posvetena-na-101-godini-ot-rozhdenieto-na-avioinzhenera-ivan-nochev.html", "text": "Историческият музей в Карлово ще представи изложба, посветена на 101 години от рождението на бележития авиоинженер Иван Ночев. Това съобщиха за Радио „Фокус“ – Пловдив от ръководството на музея. Откриването на експозицията ще се състои от 17:00 часа на 25 септември. Фотодокументалната изложба ще представи на посетителите важни моменти от живота на д-р инж. Иван (Джон) Ночев. \r\nСъбитието се организира със съдействието на Община Карлово, Историческия музей, Дружество Ракетчик „Джон Ночев“ и е част от Европейските дни на наследството в България. В церемонията по откриването на изложбата ще участва военният историк доц. д-р Петър Ненков.\r\nПо повод Европейските дни на наследството в България, на 30 септември в Историческия музей в Карлово ще се проведе ден на отворените врати. Входът за всички музейни експозиции ще бъде безплатен.\r\nТони МИХАЙЛОВ", "date": "2017.09.23", "title": "Пловдив: Историческият музей в Карлово ще представи изложба, посветена на 101 години от рождението на авиоинженера Иван Ночев"}
{"url": "http://www.focus-news.net/news/2017/09/23/2439053/afp-ot-izraelskoto-ministerstvo-na-otbranata-na-izrael-zayaviha-che-raketnoto-izpitanie-na-iran-e-provokatsiya.html", "text": "Министърът на отбраната на Израел Авигдор Либерман определи иранското изпитание на балистична ракета със среден обхват като провокация и доказателство за амбициите на Иран да стане световна сила, предава AFP.\r\nКакто вече агенция „Фокус“ информира, Иран съобщи, че е извършил изпитание на балистична ракета, която има обсег 2000 километра и може да носи няколко бойни глави, като това се случи броени дни след предупрежденията, направени от американския президент Доналд Тръмп от трибуната на Общото събрание на ООН.\r\n„Балистичната ракета, която изстреля Иран е провокация към Съединените щати и техните съюзници, включително Израел“, заяви Либерман, чрез съобщение.\r\n„Изпитанието също има за цел да провери нашата реакция, а освен това е доказателство за амбициите на Иран да стане световна сила, която ще бъде истинска заплаха за страните от Близкия Изток и демократичните държави из целия свят.“\r\nПревод и редакция:", "date": "2017.09.23", "title": "AFP: От израелското министерство на отбраната на Израел заявиха, че ракетното изпитание на Иран е провокация"}
{"url": "http://www.focus-news.net/news/2017/09/23/2439054/api-shofyorite-da-se-dvizhat-s-povisheno-vnimanie-po-pat-ii-48-zelena-morava-kotel-poradi-katastrofiral-tir.html", "text": "Шофьорите да се движат с повишено внимание по път II-48 Зелена морава - Котел поради катастрофирал ТИР. Това съобщиха от пресцентъра на Агенция \"Пътна инфраструктура\".\r\nТрафикът  се регулира от \"Пътна полиция\".", "date": "2017.09.23", "title": "АПИ: Шофьорите да се движат с повишено внимание по път II-48 Зелена морава - Котел поради катастрофирал ТИР"}
{"url": "http://www.focus-news.net/news/2017/09/23/2439055/vitseprezidentat-iliyana-yotova-dnes-poveche-ot-vsyakoga-balgariya-ima-nuzhda-ot-svoite-sinove-i-dashteri-koito-pazyat-spomena-za-kapitan-petko-voyvoda-i-sledvat-negovite-zaveti.html", "text": "Днес повече от всякога България има нужда от своите синове и дъщери, тези, които пазят спомена за Капитан Петко войвода, които следват неговите завети, които знаят неговите подвизи и които са убедени, че каквото и да правят, най-важното в живота ни е да бъдем заедно и да работим за държавата си и за българския народ. Това каза пред журналисти в Чепеларе вицепрезидентът Илияна Йотова, която е гост на Националните хайдушки празници, „Капитан Петко войвода“, предаде репортер на Радио „Фокус“ – Смолян. Вицепрезидентът каза още, че 23 и 24 септември са големи празници за България и това са празници на самочувствието и гордостта на една нация. На въпрос дали днес България е независима и от какво сме зависими Йотова заяви, че независимостта е нещо много индивидуално, един човек е независим тогава, когато се чувства свободен. Вицепрезидентът добави, че териториално-политически сме независима държава, горд член на Европейският съюз вече 10 години. „Дали сме зависими е много философски въпрос. Ако успеем да повишим  стандарта на хората и да подобрим начина, по който живеят, ако преборим страшната бедност и мизерия, която е в периферията в страната в по-малките градове и села, ако успеем да накараме българчетата да ходят на училище, защото 200 000 тази година няма да прекрачат класните стаи, ако има здравеопазване за всеки български гражданин и той се чувства спокоен за себе си и за децата си, ще сме истински свободни и независими“, каза Йотова. Вицепрезидентът се включи в шествие до бюст-паметника на Капитан Петко Войвода и присъства на възстановка на посрещане на капитан Петко войвода, пресъздадена от Сдружение „Родопски хайдути”.\r\nДаниела БОЙКОВА", "date": "2017.09.23", "title": "Вицепрезидентът Илияна Йотова: Днес повече от всякога България има нужда от своите синове и дъщери, които пазят спомена за Капитан Петко войвода и следват неговите завети"}
{"url": "http://www.focus-news.net/news/2017/09/23/2439056/veliko-tarnovo-dvizhenieto-po-pat-ii-55-veliko-tarnovo-kilifarevo-se-izvarshva-v-edna-lenta-poradi-ptp.html", "text": "Движението по път II-55 Велико Търново - Килифарево се извършва в една лента поради ПТП. Това съобщиха от пресцентъра на Агенция \"Пътна инфраструктура\".\r\nТрафикът се регулира от \"Пътна полиция\".", "date": "2017.09.23", "title": "Велико Търново: Движението по път II-55 Велико Търново - Килифарево се извършва в една лента поради ПТП"}
{"url": "http://www.focus-news.net/news/2017/09/23/2439057/washington-examiner-amerikanski-bombardirovachi-preletyaha-kray-brega-na-severna-koreya.html", "text": "Американски бомбардировачи, придружени от изтребители, прелетяха край брега на Северна Корея, като от Министерството на отбраната на САЩ заявиха, че това е една от най-значимите демонстрации на сила през този век, предава Washington Examiner.\r\n„Този полет  на американските бомбардировачи и изтребители е стигнал най-северната точка от демилитаризираната зона от всеки друг през 21 век, подчертавайки сериозността, с която ние приемаме безразсъдното поведение (на севернокорейския режим)“, заяви говорителят на Пентагона Дана Уайт в съобщение.\r\nБомбардировачите от Военновъздушните сили на САЩ В-1В Лансър са излетели от базата в Гуам, американската територия, която севернокорейците заплашиха да нападнат през последните месеци. Бомбардировачите са били ескортирани от изтребители F-15, които са излетели от базата на японския остров Окинава. Ескадрилата е останала в международното въздушно пространство, според съобщение от военното ведомство на Съединените щати.\r\nПревод и редакция:", "date": "2017.09.23", "title": "Washington Examiner: Американски бомбардировачи прелетяха край брега на Северна Корея"}
{"url": "http://www.focus-news.net/news/2017/09/23/2439058/protest-i-blokada-na-glavniya-pat-panagyurishte-pazardzhik-zaradi-problemi-s-vodosnabdyavaneto-obzor.html", "text": "Около 50 души от панагюрското село Попинци и още няколко съседни населени места излязоха на протест заради липсата на вода. За кратко гражданите затрудняваха трафика по главния път Панагюрище – Пазарджик като го пресичаха непрестанно. В района на протеста не се образуваха колони от автомобили, тъй като протестиращите пропускаха периодично пътуващите. Заради безводието в община Панагюрище от 15 септември е обявено бедствено положение. То трябваше да продължи до 21 септември, но заради постоянните аварии на магистралния водопровод край село Злокучене беше удължено до 10 октомври 2017г. В населените места без вода бяха осигурени водоноски: три в село Попинци и по една в селата Левски, Елшица, Бъта, Оборище и Поибрене. Осигурена бе и бутилирана минерална вода в селата Оборище, Поибрене, Левски, Елшица и Баня.\r\nДо обявяване на бедственото положение се стигна заради авария на главния водопровод, като в момента текат ремонтни дейности. \r\nЗа Радио „Фокус“ – Пазарджик кметът на Община Панагюрище Никола Белишки обясни, че освен аварията на магистралния водопровод, причина за проблемите при осигуряването на вода в село Попинци е и подмяната на вътрешен за населеното място водоповод. Той уточни, че когато е възможно се пуска вода към населените места в общината. „Стараем се да осигурим вода макар и за часове, но на 18 хиляди души в цялата община. Не може да пуснем вода само в селата Левски, Елшица и Попинци, където живеят около 2 хиляди души. В Попинци има 8-кубикова цистерна с вода, но тя почти не се ползва. Разтоварили сме 400 - 500 бутилки с вода. В село Баня кметът с автомобила си кара вода по домовете на възрастните хора“, обясни Белишки. Той коментира, че вода трябва да се осигури за общинския център Панагюрище. „Там е болницата, пожарната, не можем да ги оставим без вода. В двора на болницата дежури 8-кубикова водоноска, за да може при спиране на водата да има резерв, необходим за нормалното функциониране на лечебното заведение“, уточни Белишки.", "date": "2017.09.23", "title": "Протест и блокада на главния път Панагюрище – Пазарджик заради проблеми с водоснабдяването (ОБЗОР)"}
{"url": "http://www.focus-news.net/news/2017/09/23/2439059/stara-zagora-avtorska-izlozhba-na-elena-maslarova-i-ivan-maslarov-kontrasti-ot-kraybrezhieto-shte-bade-otkrita-v-muzeya-na-fotografiyata-v-kazanlak-na-27-septemvri.html", "text": "\"Контрасти от крайбрежието\"- авторска изложба на Елена Масларова и Иван Масларов ще бъде открита на 27 септември от 18.00 часа, в Музея на фотографията в Казанлък, каза за Радио „Фокус“ Стефан Папукчиев, директор на музея. „Обективът на фотографите вижда Амалфийското крайбрежие като абстракция от контрасти, може би това се дължи на черно-белия им поглед. Това е причината да изберат да използват максимално техниките за снимане както при класическа черно-бяла лентова фотография – като начин на композиране и симулация на цветни фотофилтри“, коментира Папукчиев. Самите Елена и Иван Масларови казват: „Италия е върховното усещане от аромат и вкусове. Домати, моцарела и босилек – Италия е мястото, което милиони пътешественици откриват всеки ден. Снимането там е повече от удоволствие. Докато се разхождаш из тесните улички скрити в почти всеки град или селце, се озоваваш постоянно в нови светове“. Девизът на двамата майстори на обектива е: “Фотографията не е само на височината на очите”.\r\nСлавяна ГАЙДАРОВА", "date": "2017.09.23", "title": "Стара Загора: Авторска изложба на Елена Масларова и Иван Масларов - \"Контрасти от крайбрежието\" ще бъде открита в Музея на фотографията в Казанлък на 27 септември"}
{"url": "http://www.focus-news.net/news/2017/09/23/2439060/tass-zigmar-gabriel-e-razocharovan-ot-rechta-na-tereza-mey.html", "text": "Министърът на външните работи на Германия Зигмар Габриел заяви, че речта на британския премиер Тереза Мей, произнесена в италианския град Флоренция е разочароваща, защото тя не е казала нищо конкретно, относно условията, при които Великобритания иска да излезе от Европейския съюз, предава ТАСС.\r\n„Намирам речта (на Тереза Мей) за разочароваща. Не чухме нищо конкретно. Вече е време правителството на Великобритания да каже ясно при какви условия иска да излезе от Евросъюза“, заяви германският министър.\r\nВ своята реч, Мей поиска двугодишен преходен период след излизането от ЕС и увери, че Лондон ще продължи да изплаща вноските си към бюджета на общността до 2020 година, но не уточни каква сума има намерение да плаща Великобритания.\r\nЛидерът  на Обединеното кралство не изясни и въпроса за определянето на граничния режим на британо-ирландската граница, отчитайки това, че Северна Ирландия ще излезе от ЕС заедно с Великобритания, а Ирландия остава част от Съюза.\r\nПревод и редакция:", "date": "2017.09.23", "title": "ТАСС: Зигмар Габриел е разочарован от речта на Тереза Мей"}
{"url": "http://www.focus-news.net/news/2017/09/23/2439061/veliko-tarnovo-vazstanoveno-e-dvizhenieto-po-pat-ii-55-veliko-tarnovo-kilifarevo.html", "text": "Възстановено е движението по път II-55 Велико Търново - Килифарево. Това съобщиха от пресцентъра на Агенция \"Пътна инфраструктура\". Трафикът временно се извършваше в една лента поради ПТП.\r\nЗа Агенция „Фокус“ от ОДМВР – Велико Търново съобщиха, че лек автомобил се е обърнал в района на Присовските завои. Движението по пътя Велико Търново - Килифарево е било преустановено за няколко минути. Няма пострадали.", "date": "2017.09.23", "title": "Велико Търново: Възстановено е движението по път II-55 Велико Търново - Килифарево"}
{"url": "http://www.focus-news.net/news/2017/09/23/2439062/afp-severnokoreyskiyat-vanshen-ministar-napadna-donald-tramp-po-vreme-na-rechta-si-na-obshtoto-sabranie-na-oon.html", "text": "Външният министър на Северна Корея Ри Йонг-хо нападна американския президент Доналд Тръмп още в встъпителните думи на речта си пред Общото събрание на ООН, като го нарече „ментално увреден човек, обсебен от мегаломания“, предава AFP.\r\nОсвен това, севернокореецът каза, че заплахите на Тръмп да „унищожи тотално“ Северна Корея са направили възможността ракетите на Пхенян да посетят американската северноамериканска територия по-вероятна.\r\nПревод и редакция:", "date": "2017.09.23", "title": "AFP: Севернокорейският външен министър нападна Доналд Тръмп по време на речта си на Общото събрание на ООН"}
{"url": "http://www.focus-news.net/news/2017/09/23/2438845/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турският Меджлис се свиква на извънредно заседание на 23 септември, за да удължи срока на мандата за трансгранични операции на армията в Сирия и в Ирак, информира електронното издание на вестник „Джумхуриет” . \r\nТова съобщи зам.-генералният председател на основата опозиционна Народнорепубликанска партия (НРП) Мустафа Елиташ. В момента Меджлисът е във ваканция, а новата парламентарна година започва на 1 октомври. Друг зам.-генерален председател на НРП – Енгин Алтай, посочи, че „опозицията ще подкрепи удължаването на мандата, ако с това се засилят позициите на турската армия в борбата с тероризма”. Самият лидер на НРП Кемал Кълъчдароглу се въздържа от коментар, понеже все още не знае какво точно има в предложението на управляващите за удължаване на мандата за трансгранични операции. Според него трябва да се изчакат решенията от днешните заседания на Съвета за национална сигурност (СНС) и на Министерския съвет по темата, посочва още „Джумхуриет”.\r\n*** Президентът на САЩ Доналд Тръмп нарече новините за свързани с Кремъл групи, купуващи реклами в социалната мрежа „Туитър“, за да повлияят на президентските избори през 2016 г., част от „руските измислици“, пише  The Hill.\r\n„Руските измислици продължават, сега говорят за реклами във „Фейсбук“.  А какво ще говорим за напълно едностранното и нечестно медийно отразяване в полза на нечестната Хилари Клинтън?!“, заяви Тръмп. По-рано администрацията на „Фейсбук“ съобщи, че е открила хиляди политически реклами, публикувани на сайта в последните две години, свързани с фалшиви потребителни профили от Русия. \r\nТръмп е изразявал често съмнения относно предполагаемата руска намеса по време на президентските избори през 2016 г. , често сочейки, че опозиционната Демократическа партия я използва като извинение, че е загубила изборите.\r\n*** Кметът на Истанбул Кадир Топбаш обяви, че подава напуска поста, който бе негов в продължение на 13 години, предава Hurriyet.\r\n„Налага се да подам оставка, но не напускам партията ми“, заяви той по време на пресконференция, обещавайки, че ще остане част от управляващата „Партия на справедливостта и развитието“ (ПСР).\r\n„Никога не съм казвал, че съм уморен и не оставям общината с дълг“, каза той, предупреждавайки, че опозиционните партии могат да се опитат да спечелят нещо от оставката му.\r\nБившият вече кмет, призова гражданите да подкрепят президента Ердоган.\r\n„Трябва да седим редом до нашия президент като 80 милиона души. Благодаря на гражданите на Истанбул, а също така и на президента, премиера и министрите“, заяви той.\r\n***Група иракски язиди, подкрепяни от турски кюрди, се сблъскаха с подкрепяни от Иран шиитски паравоенни близо до сирийско-иракската граница, предава The Jerusalem Post.\r\nНяколко души са ранени, като е възможно да има и убити.\r\nСблъсъкът се случи на контролните пунктове, които разделят язидските въоръжени „Синжадрски отряди за съпротива“ и „Народната мобилизация“, която представлява коалиция от паравоенни групи, тренирани и въоръжени от Иран. Информацията бе потвърдена от представител на властите в язидския регион Синджар, който се намира в северозападните части на Ирак.\r\nТова се случва само дни преди в региона да се проведе референдум за независимост на Иракски Кюрдистан.\r\n***Иран показа новите си балистични ракети със среден обсег, докато президентът Хасан Роухани обеща, че страната му ще се защитава на всяка цена от „агресията“ на САЩ и Израел, пише The Los Angeles Times.\r\nПо време на военен парад, Роухани заяви, че Иран „няма да търси ничие позволение, за да се защитава“, и ще продължи да засилва ракетната си програма.\r\nТова се случва, след като Доналд Тръмп призова световните сили да приложат натиск върху Иран, с цел страната да прекрати развитието на ракетната си програма. Друго притеснение на САЩ е, че Техеран подкрепя различни шиитски милции в Близкия изток, включително и „Хизбула“.", "date": "2017.09.23", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/09/23/2438846/predstoyashti-sabitiya-v-stranata-za-23-septemvri-agentsiya-fokus.html", "text": "Вицепрезидентът Илияна Йотова ще бъде гост на Националните хайдушки празници „Капитан Петко Войвода“ в Чепеларе. Вицепрезидентът ще се включи в шествие до бюст-паметника на Капитан Петко Войвода, където ще положи венец и  ще произнесе слово. Преди участието си в Националните хайдушки празници, вицепрезидентът ще проведе работна среща с кмета на Община Чепеларе Славка Чакърова и ще посети Националната астрономическа обсерватория – Рожен. \r\n***\r\nОт 09.00 часа в Представителството на ЕК ще бъде открита международната конференция „European everyday of sport“ в рамките на Европейска седмица на спорта 2017.\r\n***\r\nОт 10.00 часа в Борисовата градина ще се състои официалното откриване на Европейската седмица на спорта #BeActive.\r\n***\r\nОт 10.00 часа от последната спирка на трамвай 5 в кв. „Княжево“ ще тръгне поход до хижа „Момина скала“ в рамките на Европейска седмица на спорта 2017.\r\n***\r\nОт 10.00 до 14.00 часа в Градинката градина, пред сградата на Националната художествена галерия, ще се проведе благотворителен базар по повод Международния ден на глухите. На същото място от 18.30 часа ще започне концерт с грандиозно шоу и мимове.\r\n***\r\nОт 10.30 часа в Sofia Ring Mall ще започне третото издание на детския фестивал Sofia Fun Fest.\r\n***\r\nОт 12.00 часа в Национална спортна академия „Васил Левски“ ще се проведе Волейболно предизвикателство в рамките на Европейска седмица на спорта 2017.\r\n***\r\nОт 12.00 часа на Ларгото, при подлеза пред Президентството, Центърът за независим живот организира митинг за радикална реформа в политиките по уврежданията.\r\n***\r\nОт 12.00 часа на територията на Княжеската градина (Паметникът на Съветската армия“) и ул. „Ген. Гурко“  ще се шрпведе фестивалът за екстремни спортове „Extreme Fest 2017”.\r\n***\r\nОт 17.30 часа в храм „Свети Седмочисленици” с панихида в памет на Никола Д. Петков – водач на обединената опозиция в VI Велико народно събрание, ПП Обединени земеделци и Партия „Никола Петков”ще отбележат 70 години от убийството на политическия водач.\r\n***\r\nОт 19.00 часа на сцената на ТР „Сфумато“ ще бъде показано 30-то юбилейно представление на „Стъклената менажерия“ от Тенеси Уилямс.\r\n***\r\nОт 09.30 часа на пл. „Георги Измирлиев“ ще бъде открито шестото издание на „Спортна панорама“.\r\n***\r\nОт 09.00 часа туристическият комплекс „Акве калиде“ за поредна година ще отбележи своя празник.\r\n***\r\nОт 10.00 до 20.00 часа в рамките на инициативата „Нощ на Самоводската чаршия'' продължава  изложение на занаятчии от страната.\r\n***\r\nОт 11.00 до 13.00 часа на пл. „Цар Асен I” ще се проведе шоу-спектакъл на участниците в ХІ Международен фестивал на военните оркестри.\r\n***\r\nОт 11.30 часа на ул. „Иван Вазов\" с детски празник ще бъде официално открита реновирана детска площадка по проект на Кметство Дебелец към МОСВ и кампанията „За чиста околна среда - 2017\" .\r\n***\r\nОт 17.00 часа на Самоводската чаршия ще бъде представен интерактивният шоу-спектакъл „Не се предавай!” на Театър „Весел“.\r\n***\r\nОт 21.00 часа пред Художествена галерия „Борис Денев“ ще има 3D мапинг спектакъл.\r\n***\r\nОт 11.30 часа с детски празник ще бъде официално открита реновираната детска площадка по проект на Кметство Дебелец към МОСВ и кампанията \"За чиста околна среда - 2017\".\r\n***\r\nОт 12.00 часа в спортен комплекс „Осогово” ще се проведе международен турнир по скокове на батут за купа „Независимост”.\r\n***\r\nОт 18.00 часа в читалище „Братство” се организира песенен концерт „Традиция и съвременност”. \r\n***\r\nОт 19.00 часа в амфитеатъра ще бъдат представени Странджански легенди и предания, пресъздадени от  български и турски художествени състави.\r\n***\r\nОт 10.00 до 20.00 часа в града продължават събитията от празничната програма за „Свищовски лознии“ .\r\n***\r\nОт 17.00 часа в камерна зала при ПБНЧ „Ел. и К. Д. Аврамови – 1856“ поетът и режисьор Симеон Димитров ще представи филма си „Докосване“.\r\n***\r\nОт 10.00 часа ще бъде открит Националният турнир по спортни танци „Гранд купа Хасково 2017“.\r\n***\r\nОт 10.00 часа в местността „Малкото море“, южно от фара на нос Шабла ще се проведе ежегодният Фестивал на хвърчилата.\r\n***\r\nОт 10.30 часа до 11.30 часа в района на Стария град ще се проведат бойни атракции от чуждестранни и български групи в рамките на историческия фестивал „Доблест и слава“.\r\n***\r\nОт 11.00 часа на центъра на село Кюлевча ще се състои празник на плодородието „Кюлевчиада“.\r\n***\r\nОт 11.30 часа до 13.30 часа в района на Стария град ще се състои възстановката „Доблест и слава“. \r\n***\r\nОт 14.00 часа в района на Стария град ще се състоят концерти на ансамбъл „Мадара“ и „Луди млади“. \r\n*** \r\nВ ППМГ „Нанчо Попович\" ще се проведе Национално състезание по Дебати в Шумен – „ШУМЕН WSC 2017.", "date": "2017.09.23", "title": "Предстоящи събития в страната за 23 септември (Агенция „Фокус“)"}
{"url": "http://www.focus-news.net/news/2017/09/23/2438847/109-godini-nezavisima-balgariya-obzor.html", "text": "На 22 септември България празнува своята Независимост.  В цялата страна се състоят чествания и празненства, кулминацията на които е във Велико Търново. На този ден през 1908 г. княз Фердинанд прокламира, че страната ни вече не е васално княжество на Османската империя.   Фердинанд приема титлата цар в църквата „Свети 40 мъченици” във Велико Търново.\r\nВ старата столица началото на честванията бе поставено със Света литургия в църквата „Св. 40 мъченици“, отслужена от свещеноиконом Славчо Иванов. В двора на храма, където за пръв път е обявена Независимостта на България, през 1908 година, се събраха десетки жители и гости на града. Присъстваха и редица официални лица.\r\nСлед отслужването на Светата литургия бяха извършени водосвет и поръсване на бойното знаме на НВУ „Васил Левски“, както и на знамената на държавни и общински институции, учебни заведения и неправителствени организации. След това, с празнично шествие, програмата се пренесе в архитектурно-музеен резерват Царевец. На хълма Царевец се проведе военен ритуал по издигане на националното знаме на Република България. В историческата крепост се събраха стотици граждани, заедно с официалните гости. Отново бе прочетен и Манифестът, с който е обявена Независимостта на България. Кметът на Велико Търново Даниел Панов припомни, че именно в крепостта Царевец е прокламирана българската Независимост. Той подчерта, че с това дело завършва един акт, който превръща България от провинция на Османската империя в държава, която по-късно става Велика сила. Слово произнесе и вицепрезидентът Илияна Йотова, която заяви, че е огромна чест за всеки български държавник да има възможност да говори на този ден. Тя допълни, че с думите „Да живее свободна и независима България! Да живее българският народ!“, с които завършва Манифестът за обявяване на Независимостта, започва новата българска история. Поздрав отправи и зам.-председателят на Народното събрание Цвета Караянчева. Последва поднасяне на  венци и цветя на Пирамидата на Независимостта на крепостта „Царевец“. След това празничното шествие стигна до паметник „Майка България“, където също се отдаде почит.\r\nЗа честванията в града пристигнаха министърът на регионалното развитие Николай Нанков, както и Теменужка Петрова, министър на енергетика, зам.-министърът на социалната политика Росица Димитрова, председателят на ПГ на ПП ГЕРБ Цветан Цветанов, областният управител на Велико Търново проф. Любомира Попова, народни представители, местни парламентаристи и служители на Община Велико Търново.\r\nВечерта честванията продължиха отново на площада пред крепостта „Царевец“, където се състоя изпълнение на строеви хватки с оръжие от Представителна рота на НВУ „Васил Левски“. Програмата на Община Велико Търново продължи с тържествената заря-проверка и завърши с аудио-визуалния спектакъл „Царевград Търнов – звук и светлина“.", "date": "2017.09.23", "title": "109 години Независима България (ОБЗОР)"}
{"url": "http://www.focus-news.net/news/2017/09/23/2438848/middle-east-monitor-britanski-diplomat-zayavi-che-deklaratsiyata-na-balfur-e-katastrofa.html", "text": "Говорителят на британското правителство за арабския свят Едвин Самюел заяви, че Великобритания признава, че Декларацията на Балфур е била катастрофална за палестинците, предава Middle East Monitor, позовавайки се на думите на Самюел, изказани в интервю за телевизия Al-Ghad Al-Araby .\r\nСпоред говорителят на британското правителство, страната му трябва да се извини на палестинците и да признае държавата им, за да бъде уреден конфликтът между тях и Израел.\r\n„Позицията на Великобритания е, че извиненията към нереализираната държава на палестинците няма да помогне за разрешението на ситуацията“, каза той.\r\nБританската политика е последователна от дълго време; две независими държави, със справедливост и сигурност в резултат на преките преговори между страните.\r\n„Великобритания потвърждава позицията си, че Източен Ерусалим е окупирана територия“, добави той. „Няма алтернатива на решението за две държави.“\r\nВ своето обръщение към Общото събрание на ООН, президентът на Палестинската Автономия Махмуд Аббас призова Обединеното кралство да се извини на палестинския народ за Декларацията на Балфур, да осигури компенсация и да признае палестинската държава.\r\nАгенция \"Фокус\" припомня, че Декларацията на Балфур или Балфурската декларация от 1917 г. е официално писмо от британския министър на външните работи Артър Балфур до еврейския ционистки лидер лорд Уолтър Ротшилд с дата от 2 ноември 1917 година, в което се казва, че Великобритания ще създаде еврейски национален дом в Палестина при условие, че няма да бъдат засегнати правата на вече съществуващите там общности. Тя подкрепя идеята за еврейско заселване в територията на Палестина, като част от Британския мандат в Палестина след Първата световна война. Декларацията е публикувана в печата на 9 ноември 1917 г.\r\nПревод и редакция:", "date": "2017.09.23", "title": "Middle East Monitor: Британски дипломат заяви, че Декларацията на Балфур е катастрофа"}
{"url": "http://www.focus-news.net/news/2017/09/23/2438849/washington-examiner-muzikantat-kid-rok-mozhe-da-se-kandidatira-za-izborite-za-amerikanskiya-senat.html", "text": "Робърт Ричи, музикантът, който е по-известен с псевдонима си Кид Рок, обмисля да се кандидатира за изборите за Сенат в щата Мичиган. Той е роден в предградието на Детройт Макомб Каунти и е прекарал детството си изкачвайки музикалната сцена в града и по-голямата част от живота си като възрастен – връщайки услугата на домашния си щат, пише американското издание Washington Examiner.\r\nНеговата потенциална кандидатура внася смут в политическите среди. Кид Рок все още не е декларирал официално, че ще участва в изборите, но намеква за това от няколко месеца, включително по време на последния си концерт в Детройт на 16-и септември т.г.\r\nСпоред неговите фенове, Кид Рок е суров и безпардонен и откровен наркоман. По средата на изпълнението му, на платформата се е появил гигантски надуваем среден пръст. Но неговото потекло от работническата класа и местната му филантропия го правят идеален кандидат, който да представлява Мичиган.\r\n„Той е местно момче, което е започнало живота си от нулата, както повечето от нас и е работил, за да се издигне до сегашното си положение, но никога не забрави от къде е тръгнал“, заяви Денис, който присъства на последния концерт на звездата.\r\nПревод и редакция:", "date": "2017.09.23", "title": "Washington Examiner: Музикантът Кид Рок може да се кандидатира за изборите за американския Сенат"}
{"url": "http://www.focus-news.net/news/2017/09/23/2438850/tass-kuba-smyata-che-rechta-na-donald-tramp-v-oon-e-oskarbitelna.html", "text": "Министърът на външните работи на Куба Бруно Родригес каза, че страната му възприема за оскърбителни, заявленията направени по неин адрес от трибуната на ООН, от президента на САЩ Доналд Тръмп, предава ТАСС, позовавайки се на думите на кубинеца, изказани по време на общополитическата дискусия на Общото събрание на ООН в Ню Йорк.\r\n„Ние осъждаме категорично неуважителните, оскърбителни и интервенционистки заявления по адрес на Куба и нейното правителство, направени преди три дни от тази трибуна, от президента Доналд Тръмп. Трябва да му напомним, че САЩ нямат никакво морално право да съдят нашата страна“, заяви Родригес.\r\nПрипомняме, че американският президент, по време на обръщението си към Общото събрание на ООН на 19 септември, нарече правителството на Куба „корумпирано и дестабилизиращо“ и заяви, че САЩ няма да отменят търговско-икономическото ембарго срещу острова, докато там не се случат „фундаментални реформи“.\r\nПревод и редакция:", "date": "2017.09.23", "title": "ТАСС: Куба смята, че речта на Доналд Тръмп в ООН е оскърбителна"}
{"url": "http://www.focus-news.net/news/2017/09/23/2438851/masud-barzani-glasuvaneto-za-nezavisimost-shte-se-provede.html", "text": "Лидерът на иракските кюрди Масуд Барзани настоя, че спорния референдум за независимост на автономния кюрдски регион в северен Ирак ще се проведе, въпреки преговорите от последните дни, целящи да го убедят да промени мнението си, предава ливанското издание Daily Star, позовавайки се на думите на кюрдския лидер изказани в петъчната (22.09) вечер.\r\nИракските кюрди се сблъскват с нарастващ натиск, включително от съседните регионални сили Иран и Турция, да отменят референдума, за който Съветът за сигурност на ООН предупреди, че може да окаже дестабилизиращ ефект върху целия регион.\r\n„Референдумът вече не е в моите ръце, нито е в ръцете на политическите партии – той е във вашите ръце“, заяви Барзани пред огромна тълпа, събрала се на футболен стадион в регионалната столица Ербил.\r\n„Ние заявяваме, че сме готови за сериозен и открит диалог с Багдад, но след 25-и септември, защото сега е прекалено късно“, каза той за плебисцита, предвиден за понеделник.\r\nКюрдския лидер ще даде пресконференция в събота (23.09), на която се очаква да обяви окончателното си решение, дали вотът ще се състои.\r\nСпоред служители близки до дискусиите, преговорите целящи да убедят Барзани да отмени референдума продължават и в момента.\r\n„Още нищо не е сигурно. Преговарящите продължават да му предлагат сериозни гаранции, които биха го убедили да промени решението си“, заяви един от служителите, пожелал да остане анонимен.\r\nКомандирът на Стражите на ислямската революция на Иран – генерал-майор Касем Сюлеймани – е посетил кюрдската провинция Сюлеймания в петък и от там се е отправил към Ербил, сподели високопоставен източник от провинцията. „Това е последната му визита преди референдума, по време на която иска да посъветва кюрдското правителство да отмени референдума, защото Иран е много враждебно настроен към него“, заяви източникът.\r\nИран и Турция имат огромни кюрдски малцинства в страните си и се страхуват, че гласуването в северен Ирак ще предизвика разпалване на сепаратистките настроения в собствените им държави.\r\n„Иранците продължават да настояват за преговори между Кюрдистан и Багдад“, добави източникът.\r\nСюлеймани е казал на кюрдските представители, че „Иран натиска Багдад да приеме изискванията на кюрдите и да разреши проблемите със заплатите на пешмергите, бюджета и спорните райони.“\r\nПравителството на Ирак също е против референдума в богатия на петрол кюрдски регион, като го определи като неконституционен.\r\nПрез 2014 година, по време на спорове около износа на петрол, Багдад реши да спре плащането към Кюрдското регионално правителство на Барзани, на 17% от националния бюджет на Ирак. Това предизвика сериозно орязване на заплатите в региона, включително тези на бойците Пешмерга. Сумата, която Багдад превеждаше, беше на стойност 12 милиарда долара, които съставяха 80% от бюджетните приходи на областта.\r\nПо другия спорен въпрос, Иракски Кюрдистан, от 2003 година, е съставен от три провинции – Ербил, Дохук и Сюлеймания – но лидерите на региона изявиха претенции към други региони, които според конституцията са под юрисдикцията на Багдад, включително изключително богата на петрол провинция Киркук.\r\nИракските кюрди биха желали спорните райони да вземат участие в референдума.\r\nСъветът за сигурност на ООН предупреди, че референдумът е „потенциално дестабилизиращ“ в четвъртък (21.09). В сряда (20.09) Саудитска Арабия също призова Барзани да отмени референдума, за да бъдат избегнати нови „кризи“ в региона. \r\nВъпреки това, кюрдския лидер отказва да се съобрази с призивите и в четвъртък отказа инициативата на иракския президент Фуад Масум, който е кюрд, за преговори с посредничеството на ООН.\r\nВ райони, оспорвани между Ербил и Багдад, някои направиха остри предупреждения срещу провеждането на вота.\r\nВ град Туз Хумарту, в провинция Саладин, представител на паравоенната милиция Ал Хашд ал Шааби заяви, че няма да допусне провеждането на подобно гласуване.\r\n„Готови сме да се бием до смърт“, заяви Атеф Анаджар, чиято групировка е доминирана от подкрепяни от Иран милиции. Той добави, че „ръководството се опитва да успокои ситуацията.“\r\nМиналата седмица Хади ал Амери, ръководител на мощната организация Бадър, подкрепяна от Иран, се зарече да защитава целостта на Ирак и предупреди, че плебисцитът може да предизвика разцепване на страната и гражданска война.\r\nПревод и редакция:", "date": "2017.09.23", "title": "Масуд Барзани: Гласуването за независимост ще се проведе"}
{"url": "http://www.focus-news.net/news/2017/09/23/2438852/afp-brazilskata-armiya-e-razpolozhena-v-rio-de-zhaneyro-sled-prestrelka-v-edna-ot-favelite.html", "text": "Бразилски войници, докарани от бронирани автомобили, камиони и хеликоптер, се присъединиха към градската полиция на Рио де Жанейро, след като тежковъоръжени наркоразпространители вилняха по улиците на най-голямата фавела в страната, стреляйки на посоки и плашейки местните, предава AFP.\r\nИнтензивните престрелки между полицията и криминалните групировки започнаха в ранната утрин в петък (вечер българско време), във фавелата Росиня, където живеят около 70 хиляди души, събрани в куп малки къщи на склоновете на хълм, разположен над богатата западна част на Рио.\r\nАматьорско филмче, показано от телевизия Глобо, показа как въоръжени с разнообразни оръжия мъже изстрелват залп след залп в гъстозаселения район.\r\nСлед като ситуацията излезе извън контрол, министърът на отбраната Раул Юнгман се съгласи на исканията на цивилните власти за помощ, като нареди по улиците да бъдат изпратени 950 войника.\r\nВойниците скоро пристигнаха в конвои от камиони, пазени от бронетранспортьори. \"Глобо\" също показа войници, спускащи се на хълма от хеликоптер.\r\n„Ще помогнем за подсигуряването на региона, за контролирането на въздушното пространство и  за контрола над трафика, с цел да освободим полицейските звена да вършат своята чисто полицейска работа“, заяви генерал Мауро Синот пред журналистите.\r\nПревод и редакция:", "date": "2017.09.23", "title": "AFP: Бразилската армия е разположена в Рио де Жанейро след престрелка в една от фавелите"}
{"url": "http://www.focus-news.net/news/2017/09/23/2438853/balgariya-komentari-v-svetovnite-medii-agentsiya-fokus.html", "text": "Българското правителство съобщи, че докато не бъдат одобрени молбите им за убежище, бежанците, останали в страната, няма да могат да напускат районите, определени за тях, пише унгарският ежедневник  Magyar Hirlap.\r\nТърсещите убежище, които са били настанени в София, няма да могат да напускат столицата. България е държава-членка на Европейския съюз, но не е член на Шенгенската зона. След затварянето на балканския маршрут броят на бежанците, преминаващи през България, намаля драстично.\r\nПонастоящем в страната има 1268 лица, търсещи убежище, които живеят в различни бежански центрове. През първите седем месеца на тази година местните власти арестуваха 1930 нелегални мигранти, които се опитаха да достигнат до сръбската граница.\r\n***  Според представители на Вишеградската четворка (Чехия, Словакия, Полша и Унгария), както и на България, Румъния, Хърватия и Словения регулациите на ЕС трябва да премахнат двойните стандарти в храните по пазарите на ЕС, предаде Romania Insider.\r\n„Потребителите в Унгария или в другите страни от Централна и Източна Европа не заслужават по-малко месо в своята храна в сравнение с потребителите от Западна Европа“, заяви министърът на земеделието на Унгария Шандор Фазекаш. След провеждане на изследвания България, Чехия, Хърватия, Естония и Словакия съобщиха на Европейската комисия, че мултинационалните кампании спазват по-ниски стандарти за храните, продавани в региона. \r\nРумъния също така проведе проучване за потенциални двойни стандарти. Резултатите показаха, че девет хранителни продукта, продавани в Румъния имат различни съставки и хранителни показатели в сравнение със същите продукти, продавани в Западна Европа.", "date": "2017.09.23", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/09/23/2438854/tass-prezidentat-na-braziliya-smyata-che-obvineniyata-sreshtu-nego-sa-plod-na-zagovor.html", "text": "Президентът на Бразилия Мишел Темер смята, че парламентът на страната отново ще отхвърли инициативата за подвеждането му под отговорност за предявените срещу него обвинения, предаде ТАСС, позовавайки се на думите на президента, изказани във видеообръщение към нацията, публикувано на неговия профил в Туитър.\r\n„Истината възтържествува по време на първата атака, на която бях подложен. Тя ще възтържествува и сега. Абсолютно съм уверен, че Палатата на представителите (долната камара на парламента) ще обърне тази печална страница от нашата история, когато лъжи и полуистини запълниха медиите и социалните мрежи“, каза Темер. „Против мен беше оплетен заговор, преследващ множество задачи“, добави той.\r\nСпоред мнението на държавния глава, неговите противници искат да дестабилизират правителството и да спрат пътя на Бразилия за излизане от кризата, за да постигнат своите лични цели.\t\r\nПревод и редакция:", "date": "2017.09.23", "title": "ТАСС: Президентът на Бразилия смята, че обвиненията срещу него са плод на заговор"}
{"url": "http://www.focus-news.net/news/2017/09/23/2438855/anadolu-agency-bivshiyat-lider-na-myusyulmanski-bratya-mahdi-akef-pochina-na-89-godini.html", "text": "Мохамед Махди Акеф, бившият върховен водач на египетските „Мюсюлмански братя“ почина в болница в египетската столица Кайро на 89 годишна възраст, предаде турската Anadolu Agency.\r\nВ кратко съобщение до агенцията, дъщерята на Акеф, Алия, потвърди смъртта на баща си и заяви, че погребалните ритуали ще се проведат по-късно същата вечер.\r\nАкеф беше отведен в болница в центъра на Кайро, след като здравословното му състояние е започнало да се влошава много бързо, според съобщение от неговия адвокат.\r\nТой е роден през 1928 година и е служил като Върховен водач на Мюсюлмански братя, поемайки поста след смъртта на предшественика си, Мамун ал Худайби, през 2004 година.\r\nСлед оставката на Акеф от поста през 2010 г., той беше заменен от сегашния лидер на братството Мохамед Бадие, който е в египетски затвор от 2013 година, когато стана военния преврат в Египет.\r\nПревод и редакция:", "date": "2017.09.23", "title": "Anadolu Agency: Бившият лидер на Мюсюлмански братя Махди Акеф почина на 89 години"}
{"url": "http://www.focus-news.net/news/2017/09/23/2438856/the-guardian-izborite-v-nova-zelandiya-zapochvat-kato-se-ochakva-rezultatite-da-sa-nay-blizkite-ot-godini.html", "text": "Гласуването в Нова Зеландия започна, като се очаква това да са най-интересните избори от много време, в които новозеландците трябва да избират между статуквото, представлявано от Народната партия и даването на шанс на новия лидер на Лейбъристката партия – Ясинда Ардърн, пише британското левичарско издание The Guardian.\r\nИзбирателните секции, разположени в библиотеки, училища и кметства, отвориха в 9 сутринта (00:00 в България) и ще затворят в 19:00, след което ще започне преброяването на бюлетините.\r\nРекорден брой избиратели вече пуснаха своя глас, след като в определни райони гласуването беше проведено на 11 септември.\r\nБлизо един милион души избраха да гласуват по-рано тази година – около 40% от общия брой на гласовете на миналите парламентарни избори през 2014 година – което се смята за знак, че има повишен интерес към изборите сред електората.\r\nНова Зеландия избира между партията на настоящия премиер Бил Инглиш – Народната партия, която управлява от девет години насам; Ясинда Ардърн, която е лидер на ревитализираната Лейбъристка партия само от седем седмици; Зелените, една от няколкото малки партии, сред които са – Нова Зеландия на първо място, Партията на възможностите, партията на Маорите, партия Действие и Новозеландската партия „На открито“ (New Zealand Outdoors party).\r\nПревод и редакция:", "date": "2017.09.23", "title": "The Guardian: Изборите в Нова Зеландия започват, като се очаква резултатите да са най-близките от години"}
{"url": "http://www.focus-news.net/news/2017/09/23/2438857/the-telegraph-evropeyskite-lideri-privetstvaha-konstruktivniya-duh-na-florentinskata-rech-na-tereza-mey.html", "text": "Европейските лидери аплодираха списъка с отстъпки на Тереза Мей, като доказателство за „по-реалистичния“ подход към преговорите от страна на Великобритания и приветстваха това, което те нарекоха „конструктивен дух“ на министър-председателя на Обединеното кралство, пише британското консервативно издание The Telegraph.\r\nПохвалите дойдоха, след като Мей отвори вратата за значителни промени в закона за Брекзит, омекотявайки позицията на Великобритания за ролята на европейските съдилища, за защита на правата на гражданите и поиска сделка за двугодишен транзитен период при „сегашните условия“.\r\n„Шест месеца след задействането на член 50, изглежда че позицията на Обединеното кралство става по-реалистична“, заяви Ги Верхофстад, главният координатор за Брекзит на Европейския парламент.\r\nТози сантимент бе повторен и от главния преговарящ за Брекзит на ЕС Мишел Барние, който похвали „конструктивния дух“ на речта, която според него е показала „желание за придвижване напред“ от страна на Великобритания.\r\nПревод и редакция:", "date": "2017.09.23", "title": "The Telegraph: Европейските лидери приветстваха „конструктивния дух“ на флорентинската реч на Тереза Мей"}
{"url": "http://www.focus-news.net/news/2017/09/23/2438858/afp-yazovir-v-puerto-riko-e-na-pat-da-se-prepalni-naredena-e-evakuatsiyata-na-70-hilyadi-dushi.html", "text": "В Пуерто Рико наредиха евакуацията на около 70 хиляди души, след като препълнен от дъждовете язовир е на път да се разлее, в последното бедствие причинено от урагана „Мария“, предава AFP.\r\nДокато броят на смъртните случаи в района на Карибско море достигна до 33, от службата на Националният метеорологичен център в Сан Хуан предупредиха, че населението в района на поречието на река Гуахатака, в северозападната част на острова, е заплашено от наводнение, защото язовира, построен през 20-е години на XX век, е на път да се пропука и да залее цялата долина около брега на реката.\r\n„Всички райони по поречието на Гуахатака трябва да се евакуират СЕГА. Живота на хората е в ОПАСНОСТ!“, пише в съобщение в Туитър от службата. От там предупреждават, че наводненията по течението на реката са започнали.\r\nМалко след това, губернаторът на Пуерто Рико Рикардо Росейо издаде заповед за евакуацията на около 70 хиляди души, живеещи в района.\r\nОсвен това, той определи урагана „Мария“ като най-разрушителната буря от сто години насам, след като той разруши цялата електрическа и телекомуникационна инфраструктура на американската територия.\r\nРосейо заяви, че на островът е затруднена комуникацията, но предварителните оценки са, че към момента има 13 фатални случая, в резултат от урагана.\r\nПревод и редакция:", "date": "2017.09.23", "title": "AFP: Язовир в Пуерто Рико е на път да се препълни, наредена е евакуацията на 70 хиляди души"}
{"url": "http://www.focus-news.net/news/2017/09/23/2438859/natovaren-trafik-i-opashki-po-granitsite-v-parviya-pochiven-den-obzor.html", "text": "Натоварен трафик и опашки по границите белязаха първия от поредицата почивни дни за Деня на независимостта. Най-интензивно бе движението в посока Гърция. Преди обяд, читатели на „Фокус“ сигнализираха, че изчакват около час на ГКПП „Кулата-Промахон“, за да излязат от страната, като на място са се струпали стотици автомобили. По обед вече се бяха образували непрекъснати колони от автомобили от изхода на Благоевград до граничния пункт. Опашки имаше и на другите гранични пунктове на страната. 4 км достигна колоната от товарни автомобили на ГКПП „Дунав мост – Видин“, а на ГКПП \"Дунав мост-Русе\"  - 3 км. Около 2 км бяха опашките на пунктовете на българо-турската граница „Лесово“ и „Малко Търново“, интензивен бе трафикът и на българо-сръбската граница.\r\nНатоварено бе и движението по магистралите „Хемус“ и „Тракия“. Километрично задръстване се образува по АМ „Хемус“ между тунелите „Витиня“ и „Ечемишка“ в посока Варна.  За да се  облекчи на трафика Агенция „Пътна инфраструктура“ препоръча на шофьорите на леки автомобили да използват и алтернативен маршрут - път I-1 при км 30.\r\nВ столицата трафикът в първия почивен ден също бе интензивен. Най-натоварено бе движението по бул. „Цариградско шосе“ на изход от града. Затруднение в движението предизвика и фактът, че централната част на столицата бе затворена заради честванията по повод Деня на независимостта. \r\nЗа улеснение на трафика през Владая и повишаване на пътната безопасност от 08.00 до 14.00 часа имаше две ленти за излизащите от София на път I-1 (Е-79). \r\nНа 24 септември (неделя) от 10 ч. до 20 ч. в същия участък ще има две ленти към София. По този начин пристигащите в столицата шофьори ще могат да пътуват по-удобно и безопасно.", "date": "2017.09.23", "title": "Натоварен трафик и опашки по границите в първия почивен ден (ОБЗОР)"}
{"url": "http://www.focus-news.net/news/2017/09/23/2438860/tass-blizo-100-darzhavi-podkrepiha-priziva-za-ogranichavane-na-pravoto-za-veto-v-ss-na-oon.html", "text": "Близо 100 държави подкрепиха инициативата на Франция и Мексико за доброволен отказ на постоянните членове на Съвета за сигурност на ООН от използване на правото за вето при разглеждането на мерки в отговор на геноцид и други широкомащабни престъпления, предаде ТАСС, позовавайки се на думите на държавния секретар към министъра по делата на Европа и външните работи на Франция Жан-Батист Лемуан, изказани по време на заседание в щаб-кваритрата на ООН, посветена на въпроса за правото на прилагане на вето.\r\n„Близо 100 страни подкрепиха тази инициатива. Това означава, че повече от половината страни-членки на ООН разбират колко е изгодна тя“, каза дипломатът. Според неговите думи, предложението на Франция е „извънредно актуално“, тъй като „няма никакви гаранции, че няма да се сблъскаме с нови трагедии, подобни на тези, които ние неотдавна видяхме, по време на дългите години на войната в Сирия“. Лемуан заяви, че с подкрепата на Франция, в СС на ООН са били внасяни за гласуване няколко резолюции по теми от сирийската война, но всички те са се провалили заради „серии от вето“ от страна на Русия и Китай.\r\nТой напомни, че Франция и Мексико вече от няколко години придвижват инициативата за ограничаване на правото на вето, в случаите на масово безчинство, включително геноцид, престъпления срещу човечеството и широкомащабни военни престъпления, чрез „неформална, доброволна и колективна договорка на петте постоянни члена на Съвета за сигурност“. „За да се случи това не трябва да се променя Уставът. В основата на тази инициатива е доброволното самоограничение на постоянните членове на Съвета, в ситуации, когато работата опира до масови зверства. Тя е основана на нашето дълбоко убеждение, че ветото не е право или привилегия, а отговорност“, подчерта той.\r\nТемата за ветото е една от най-острите по време на обсъждането на реформи в СС на ООН. Русия нееднократно е заявявала, че за нея са неприемливи всякакви идеи, водещи към ограничаване на правото за вето, дадено на петте постоянни члена на СС (Русия, Великобритания, Китай, САЩ и Франция). Заедно с Москва, категорично се обявяват против всякакви изменения на съществуващите правила Вашингтон и Пекин, докато в Лондон и Париж допускат възможността за доброволен отказ от правото на вето, в случаите, когато има нужда от приемането на спешни мерки за пресичането на масови престъпления.\r\nПревод и редакция:", "date": "2017.09.23", "title": "ТАСС: Близо 100 държави подкрепиха призива за ограничаване на правото за вето в СС на ООН"}
{"url": "http://www.focus-news.net/news/2017/09/23/2438861/reuters-vapreki-tarkaniyata-sasht-vizhdat-smisal-ot-novo-sporazumenie-za-namalyavane-na-broya-na-strategicheskite-orazhiya-s-rusiya.html", "text": "САЩ виждат смисъл в сключването на ново споразумение с Русия за ограничаване на стратегическите настъпателни оръжия (СТАРТ), въпреки загрижеността на Вашингтон относно надеждността на Москва за изпълнението на  споразумения и по други въпроси, предава американската агенция Reuters, позовавайки се на неназовани източници от САЩ.\r\nЗабележките на служители в Белия Дом, подсказват, че договорът ще остане в сила и е много вероятно той да бъде продължен, след като изтече през 2021 година.\r\nНовият договор СТАРТ дава срок на двете страни до февруари 2018 г., да намалят броят на разположените стратегически ядрени бойни глави до не повече от 1550, най-ниският от десетилетия.\r\nПревод и редакция:", "date": "2017.09.23", "title": "Reuters: Въпреки търканията, САЩ виждат смисъл от ново споразумение за намаляване на броя на стратегическите оръжия с Русия"}
{"url": "http://www.focus-news.net/news/2017/09/23/2438862/the-daily-express-sasht-se-zarekoha-da-svalyat-vsyaka-raketa-koyato-preleti-nad-guam.html", "text": "Помощник-държавният секретар на САЩ Сюзън Торнтън заяви, че „ако ракета лети към Гуам или над него, ние ще трябва да я свалим“, по време на брифинг за чуждестранни журналисти, пише британското издание The Daily Express.\r\nТя отбеляза, че вече е възможно да се определи точно от къде ще прелети ракетата.\r\nТорнтън добави, че в Япония има специални предупредителни системи за цивилното население.\r\nТя каза: „Въпросът дали да приложим военна сила, зависи от специфичната ситуация.“\r\nПревод и редакция:", "date": "2017.09.23", "title": "The Daily Express: САЩ се зарекоха да свалят всяка ракета, която прелети над Гуам"}
{"url": "http://www.focus-news.net/news/2017/09/23/2438863/ria-novosti-kandidat-za-kantsler-na-germaniya-se-obyavi-za-otmyanata-na-sanktsiite-sreshtu-rusiya.html", "text": "Кандидатът за канцлер на Германия от партията „Левите“ Дитмар Барч се обяви за отмяната на санкциите срещу Русия в течение на следващите четири години, предава РИА Новости, позовавайки се на думите на политика, изказани в интервю за агенцията.\r\n„Смятам, че в следващия законодателен период обсъжданията за това, дали си струва да бъдат отменени санкциите, ще се водят все по-активно. Аз съм изпълнен с надежди, че въпросът ще се реши в течение на следващите четири години, защото много политици от партията „Левите“ и от другите партии искат да сложат край на санкциите, защото този път е погрешен“, заяви Барч.\r\nОсвен това, той отбеляза, че партията му е готова да подкрепи инициатива от другите фракции за отмяна на ограниченията спрямо Русия.\r\nВ предишни изказвания, Барч е подчертавал, че тези, които познават Русия, не могат да вярват в ефективността на рестрикциите. „Аз смятам, че федералното правителство прави грешка, като смята, че с помощта на санкциите може да се постигне нещо. Това е абсурд. Който познава Русия знае, че по времето на Втората световна война в страната са загинали милиони хора от глад и жажда и не може да мисли сериозно, че тези глупави санкции ще я поставят на колене“.\r\nПревод и редакция:", "date": "2017.09.23", "title": "РИА Новости: Кандидат за канцлер на Германия се обяви за отмяната на санкциите срещу Русия"}
{"url": "http://www.focus-news.net/news/2017/09/23/2438864/fox-news-dzhon-makkeyn-se-obyavi-sreshtu-otmyanata-na-zakona-za-zdraveopazvane-na-barak-obama-i-nanese-udar-na-nadezhdite-na-republikanskata-partiya-za-zamyanata-mu.html", "text": "Сенатор Джон МакКейн, избран от Републиканската партия, обяви, че няма да гласува в полза на закона за здравеопазване, предложен от неговите колеги, който трябваше да замени спорния закон на Барак Обама, като по този начин нанесе удар на надеждите на лидерите на партията си, да го заменят, предава американската телевизия Fox News.\r\n„Не мога, докато съм в пълно съзнание, да гласувам в полза на предложението на Греъм и Касиди“, заяви републиканският сенатор, избран от щата Аризона, в свое съобщение.\r\nНеговата опозиция обрича на провал предложения нов закон, за който лидерите на Сената се надяваха да бъде приет преди крайния срок следващата седмица. Ако Републиканците не успеят да прокарат закона в този прозорец, това може да означава, че те трябва да се разделят с надеждите си да заменят закона за здравеопазване на бившия президент Барак Обама в обозримото бъдеще.\r\nМакКейн огласи позицията си чрез дълго писмено заявление, предупреждавайки, че законът, предложен от неговите колеги от Републиканската партия Линдзи Греъм от Южна Каролина и Бил Касиди от Луизина, е прибързан.\r\nПревод и редакция:", "date": "2017.09.23", "title": "Fox News: Джон МакКейн се обяви срещу отмяната на закона за здравеопазване на Барак Обама и нанесе удар на надеждите на Републиканската партия за замяната му"}
{"url": "http://www.focus-news.net/news/2017/09/23/2438865/morning-star-madrid-potvardi-prehvarlyaneto-na-politseyski-chasti-v-barselona.html", "text": "Противостоянието между испанското и каталонското правителство относно плановете за провеждане на референдум за независимост в автономната област продължава, като Мадрид потвърди, че е изпратил допълнителни полицейски части от цялата страна, „за да помогнат на каталонската полиция да поддържа законовия ред“, пише британското ляво издание Morning Star.\r\nПризнанието потвърди слуховете, които се носеха в четвъртък, че яростните протести срещу намесата на министър-председателят на Испания Мариано Рахой срещу провеждането на референдума на 1 октомври са изплашили Мадрид, който е решил да изпрати полицаи от други части на страната, за да е сигурен, че те ще прекършат евентуално неподчинение.\r\nМестната полиция е показала колебания да разпръсне тълпите, които се събраха за яростен протест в регионалната столица Барселона заради конфискацията, от страна на испанското правителство, на 10 милиона бюлетини и ареста на 14 служители на местното правителство.\r\nХиляди протестиращи, подкрепящи независимостта на Каталония, излязоха по улиците на Барселона, а други лагеруваха пред сградата на съда.\r\nОще стотици се събраха пред съда в североизточното каталонско градче Хоспиталитет де Йобрегат, където бяха задържани шест служители.\r\nПрофсъюзните дейци от барселонската организация „Принца на Испания“ и работници от доковете Лепанто бяха сред първите, които забелязаха силовия ход на Мариано Рахой, когато три огромни ферибота, способни да пренесат по 4 хиляди полицая, акостираха в пристанище в сряда и от тях излезнаха микробуси пригодени за борба с безредици, на които грееше логото на националната полиция. Други очевидци съобщиха, че полицейски части и апаратура са докарани във влакове.\r\nГражданската група на каталонското национално събрание призова протестите да продължат, докато регионалните служители бъдат освободени - първите им изслушвания трябваше да се проведат вчера.\r\nПравителството на испанската консервативна Народна партия твърди, че планираният референдум е незаконен и е в нарушение на испанската конституция.\r\nПревод и редакция:", "date": "2017.09.23", "title": "Morning Star: Мадрид потвърди прехвърлянето на полицейски части в Барселона"}
{"url": "http://www.focus-news.net/news/2017/09/23/2438866/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Противостоянието между испанското и каталонското правителство относно плановете за провеждане на референдум за независимост в автономната област продължава, като Мадрид потвърди, че е изпратил допълнителни полицейски части от цялата страна, „за да помогнат на каталонската полиция да поддържа законовия ред“, пише британското ляво издание Morning Star.\r\nПризнанието потвърди слуховете, които се носеха в четвъртък, че яростните протести срещу намесата на министър-председателят на Испания Мариано Рахой срещу провеждането на референдума на 1 октомври са изплашили Мадрид, който е решил да изпрати полицаи от други части на страната, за да е сигурен, че те ще прекършат евентуално неподчинение.\r\nМестната полиция е показала колебания да разпръсне тълпите, които се събраха за яростен протест в регионалната столица Барселона заради конфискацията, от страна на испанското правителство, на 10 милиона бюлетини и ареста на 14 служители на местното правителство.\r\nХиляди протестиращи, подкрепящи независимостта на Каталония, излязоха по улиците на Барселона, а други лагеруваха пред сградата на съда.\r\nОще стотици се събраха пред съда в североизточното каталонско градче Хоспиталитет де Йобрегат, където бяха задържани шест служители.\r\nПрофсъюзните дейци от барселонската организация „Принца на Испания“ и работници от доковете Лепанто бяха сред първите, които забелязаха силовия ход на Мариано Рахой, когато три огромни ферибота, способни да пренесат по 4 хиляди полицая, акостираха в пристанище в сряда и от тях излезнаха микробуси пригодени за борба с безредици, на които грееше логото на националната полиция. Други очевидци съобщиха, че полицейски части и апаратура са докарани във влакове.\r\nГражданската група на каталонското национално събрание призова протестите да продължат, докато регионалните служители бъдат освободени - първите им изслушвания трябваше да се проведат вчера.\r\nПравителството на испанската консервативна Народна партия твърди, че планираният референдум е незаконен и е в нарушение на испанската конституция.\r\n***Европейските лидери аплодираха списъка с отстъпки на Тереза Мей, като доказателство за „по-реалистичния“ подход към преговорите от страна на Великобритания и приветстваха това, което те нарекоха „конструктивен дух“ на министър-председателя на Обединеното кралство, пише британското консервативно издание The Telegraph.\r\nПохвалите дойдоха, след като Мей отвори вратата за значителни промени в закона за Брекзит, омекотявайки позицията на Великобритания за ролята на европейските съдилища, за защита на правата на гражданите и поиска сделка за двугодишен транзитен период при „сегашните условия“.\r\n„Шест месеца след задействането на член 50, изглежда че позицията на Обединеното кралство става по-реалистична“, заяви Ги Верхофстад, главният координатор за Брекзит на Европейския парламент.\r\nТози сантимент бе повторен и от главния преговарящ за Брекзит на ЕС Мишел Барние, който похвали „конструктивния дух“ на речта, която според него е показала „желание за придвижване напред“ от страна на Великобритания.\r\n*** Гласуването в Нова Зеландия започна, като се очаква това да са най-интересните избори от много време, в които новозеландците трябва да избират между статуквото, представлявано от Народната партия и даването на шанс на новия лидер на Лейбъристката партия – Ясинда Ардърн, пише британското левичарско издание The Guardian.\r\nИзбирателните секции, разположени в библиотеки, училища и кметства, отвориха в 9 сутринта (00:00 в България) и ще затворят в 19:00, след което ще започне преброяването на бюлетините.\r\nРекорден брой избиратели вече пуснаха своя глас, след като в определни райони гласуването беше проведено на 11 септември.\r\nБлизо един милион души избраха да гласуват по-рано тази година – около 40% от общия брой на гласовете на миналите парламентарни избори през 2014 година – което се смята за знак, че има повишен интерес към изборите сред електората.\r\nНова Зеландия избира между партията на настоящия премиер Бил Инглиш – Народната партия, която управлява от девет години насам; Ясинда Ардърн, която е лидер на ревитализираната Лейбъристка партия само от седем седмици; Зелените, една от няколкото малки партии, сред които са – Нова Зеландия на първо място, Партията на възможностите, партията на Маорите, партия Действие и Новозеландската партия „На открито“ (New Zealand Outdoors party).\r\n***Помощник-държавният секретар на САЩ Сюзън Торнтън заяви, че „ако ракета лети към Гуам или над него, ние ще трябва да я свалим“, по време на брифинг за чуждестранни журналисти, пише британското издание The Daily Express.\r\nТя отбеляза, че вече е възможно да се определи точно от къде ще прелети ракетата.\r\nТорнтън добави, че в Япония има специални предупредителни системи за цивилното население.\r\nТя каза: „Въпросът дали да приложим военна сила, зависи от специфичната ситуация.“", "date": "2017.09.23", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/23/2438867/sport-monako-pobedi-pri-gostuvaneto-si-na-lil-s-40.html", "text": "Монако победи Лил с 4:0 в гостуването си в североизточния френски град, в късен петъчен мач от седмия кръг на френската Първа лига. След този мач отборът от княжеството се изравни по точки с водача във временното класиране ПСЖ, като двата отбора имат по 18 точки, но парижани гостуват на Монпелие днес от 18 часа. Лил е на 17-о място с 5 точки. На трето място е отборът на Сент Етиен с 13 точки.", "date": "2017.09.23", "title": "Спорт: Монако победи при гостуването си на Лил с 4:0"}
{"url": "http://www.focus-news.net/news/2017/09/23/2438868/sport-yuventus-registrira-rekordni-prihodi-prez-izminaliya-sezon.html", "text": "Италианският шампион Ювентус регистрира рекордни приходи в своята история през изминалия сезон 2016-2017 г., възлизащи на 563 милиона евро, от които 43 са чиста печалба. В сезона 2015-2016, отборът е регистрирал приходи от 388 милиона евро и 4 милиона печалба.\r\nГолемите приходи се дължат на достигането до финала на най-комерсиалното състезание Шампионската лига, както и на завоюването на трети пореден дубъл в домашните надпревари. В началото на сезона торинския гранд плати близо 100 милиона евро за закупуването на аржентинеца Гонсало Игуаин от Наполи.", "date": "2017.09.23", "title": "Спорт: Ювентус регистрира рекордни приходи през изминалия сезон"}
{"url": "http://www.focus-news.net/news/2017/09/23/2438869/sport-tsska-pobedi-dunav-s-30-na-balgarska-armiya-i-veche-ima-osem-poredni-pobedi.html", "text": "ЦСКА победи Дунав(Русе) с 3:0, в мач от десетия кръг на българската Първа професионална лига и вече има осем поредни победи с голова разлика 27 на 4 в мачовете от първенството. Първото полувреме завърши наравно 0:0, но през втората част на мача Фернандо Каранга в 56-ата минута, Николай Будуров в 69-ата и Тиаго Родригес в 73-ата оформиха класическия резултат. ЦСКА е начело във временното класиране с 25 точки, а Дунав е 11-и с 8 точки. На второто място е Лудогорец с 21 точки, пред Левски със 17 точки, но и двата отбора ще играят мачовете си от десетия кръг в неделя, в гостувания съответно на Септември и Берое.", "date": "2017.09.23", "title": "Спорт: ЦСКА победи Дунав с 3:0 на Българска Армия и вече има осем поредни победи"}
{"url": "http://www.focus-news.net/news/2017/09/23/2438870/sport-machove-ot-evropeyskite-parvenstva-koito-da-ochakvame-dnes.html", "text": "Футболните първенства в Европа вече започват да набират скорост, а днешния ден предлага на футболния запалянко голям избор от интересни мачове, които може да наблюдава. Ето и някои от срещите, които могат да предизвикат вашия интерес:\r\nОт 14 часа ще играят Атлетико(Мадрид) срещу Севиля и Глазгоу Рейнджърс срещу Селтик\r\nВ 14:30 е лондонското дерби между Уест Хам и Тотнъм\r\nОт 16:30 е московското дерби между Динамо и ЦСКА\r\nВ 17 часа започват мачовете на трите водача във временното класиране на Висшата лига на Англия Манчестър Юнайтед, Манчестър Сити и Челси\r\nОт 21:45 Барселона гостува на Жирона, а в Италия ще се играе торинското дерби между Ювентус и Торино.", "date": "2017.09.23", "title": "Спорт: Мачове от европейските първенства, които да очакваме днес"}
{"url": "http://www.focus-news.net/news/2017/09/23/2438871/pregled-na-mezhdunarodnite-novini-do-6-chasa-agentsiya-fokus.html", "text": "Министърът на външните работи на Русия Сергей Лавров заяви, че не трябва да се допуска разделяне на Сирия, защото това ще предизвика верижна реакция из целия регион на Близкия Изток, предава ТАСС, цитирайки думите на Лавров изказани на пресконференция след края на Общото събрание на ООН в Ню Йорк.\r\n„Като за начало, трябва да завършим борбата с тероризма, но също така е необходимо да започнем да мислим как ще възстановим единството на Сирия“, подчерта той. „Не трябва да допускаме разделянето на страната, защото това ще предизвика верижна реакция из целия регион на Близкия Изток. Това е нещо, което някои биха искали да постигнат, защото им е изгодно да поддържат постоянен хаос и противоборство там.“\r\nОсвен това, министърът заяви, че е необходимо след завършването на конфликта, от Сирия да бъдат изведени всички чуждестранни военни сили.\r\n„По въпроса за чуждестранното присъствие. Има присъствие, което е легитимно, което се осъществява на основата на покана от официалните власти, а има и такова, което е нелегитимно, каквото е присъствието на оглавяваната от САЩ коалиция и части на специалните служби на много чуждестранни страни, които никой не е канил там. Първият ход, когато бъде победен тероризма е да бъдат изведени всички, които се намират в Сирия нелегитимно“, заяви той.\r\n„А що се отнася до тези, които са поканени на легитимна основа, то за тях трябва да решават ръководителите на Сирия“, отбеляза Лавров.\r\n*** Остават само няколко дни до спорния референдум за независимост на Иракски Кюрдистан и турското правителство ще поиска мандат от парламента на страната за изпращането на войски в Сирия и Ирак, след като на поредния Съвет по националната сигурност на страната беше решено да бъдат предприети мерки срещу администрацията в Ербил, пише турското издание Hurryiet.\r\nТурският парламент ще проведе извънредна сесия на 23 септември(събота), за да гласува мандат, който би позволил на правителството да разположи войски в южните си съседки, Ирак и Сирия, само два дни преди провеждането на референдума за независимост на Иракски Кюрдистан.\r\nСпоред текста на предложената резолюция, която вече бе изпратена до парламента, правителството иска мандата на основа на заплаха за териториалния интегритет на Ирак и Сирия, което би поставило под заплаха националната сигурност на Турция. Това всъщност е директна препратка към кюрдския референдум. Също така, в резолюцията се засяга и продължаващата борба срещу Ислямска държава, срещу поставената извън закона Работническа партия на Кюрдистан и сирийската ѝ издънка – „Народните сили за самоотбрана“ (YPG).\r\nПреди гласуването в парламента Турция свика заседание на Националния съвет за сигурност, веднага след завръщането на президента на Турция Реджеп Таийп Ердоган от САЩ. Освен Ердоган, на него присъстваха - премиера Бинали Йълдъръм, началникът на Генералния щаб Хулуси Акар и други висшестоящи военни и цивилни служители на правителството. По-късно през същия ден, президентът председателстваше среща на кабинета, която трябваше да утвърди решенията приети на Съвета за сигурност.\r\nТъй като, усилията да бъде разубеден лидера на иракските кюрди Масуд Барзани да отмени референдума се провалиха, Турция изостри опозицията си и проведе военни учения край границата с Ирак. Освен това, Турция, Иран и Ирак приеха обща декларация и обявиха, че са се споразумели да предприемат общи координирани контра-мерки срещу действията на Ербил\r\nПреди Съвета за сигурност на 22 септември, премиерът Бинали Йълдъръм потвърди турската позиция и подчерта, че Анкара „няма да се въздържа от това да се възползва от естествените си права“ относно референдума.\r\n„Този референдум засяга националната сигурност на Турция и страната ни е решена да се възползва от естествените си права, произлизащи от международните и двустранните конвенции и няма да се колебае по този въпрос“, заяви турският премиер пред репортери в Анкара.\r\n*** Иран показа новата си балистична ракета с голям обхват по време на военен парад в столицата на страната - Техеран. Това се случи след като президентът на страната Хасан Роухани предупреди САЩ, че страната му има право да развива военния си потенциал и няма да се откаже от него, предаде CNN.\r\nРакетата се нарича Хорамшах и бе показана по време на военен парад в Техеран, днес (22.09).Според ирански медии, тя има обсег от 2000 километра и може да носи няколко бойни глави, \r\nС този обсег, ракетата може да достигне Израел и Саудитска Арабия. \r\nВ изказването си на военния парад, президентът Хасан Роухани настоя, че страната му ще продължи да развива ракетната си програма и военния си потенциал.\r\n„Ние ще развиваме военния си потенциал, доколкото сметнем за нужно“, подчерта той. „Няма да искаме разрешение от никой, за укрепването на отбраната на страната ни.“\r\nОсвен това, той допълни : „Независимо дали ви харесва, ние ще помогнем на Сирия, Йемен и Палестина и ще развиваме нашите ракети.“\r\n*** Говорителят на британското правителство за арабския свят Едвин Самюел заяви, че Великобритания признава, че Декларацията на Балфур е била катастрофална за палестинците, предава Middle East Monitor, позовавайки се на думите на Самюел, изказани в интервю за телевизия Al-Ghad Al-Araby .\r\nСпоред говорителят на британското правителство, страната му трябва да се извини на палестинците и да признае държавата им, за да бъде уреден конфликтът между тях и Израел.\r\n„Позицията на Великобритания е, че извиненията към нереализираната държава на палестинците няма да помогне за разрешението на ситуацията“, каза той.\r\nБританската политика е последователна от дълго време; две независими държави, със справедливост и сигурност в резултат на преките преговори между страните.\r\n„Великобритания потвърждава позицията си, че Източен Ерусалим е окупирана територия“, добави той. „Няма алтернатива на решението за две държави.“\r\nВ своето обръщение към Общото събрание на ООН, президентът на Палестинската Автономия Махмуд Аббас призова Обединеното кралство да се извини на палестинския народ за Декларацията на Балфур, да осигури компенсация и да признае палестинската държава.\r\nАгенция \"Фокус\" припомня, че Декларацията на Балфур или Балфурската декларация от 1917 г. е официално писмо от британския министър на външните работи Артър Балфур до еврейския ционистки лидер лорд Уолтър Ротшилд с дата от 2 ноември 1917 година, в което се казва, че Великобритания ще създаде еврейски национален дом в Палестина при условие, че няма да бъдат засегнати правата на вече съществуващите там общности. Тя подкрепя идеята за еврейско заселване в територията на Палестина, като част от Британския мандат в Палестина след Първата световна война. Декларацията е публикувана в печата на 9 ноември 1917 г.\r\n***Лидерът на иракските кюрди Масуд Барзани настоя, че спорния референдум за независимост на автономния кюрдски регион в северен Ирак ще се проведе, въпреки преговорите от последните дни, целящи да го убедят да промени мнението си, предава ливанското издание Daily Star, позовавайки се на думите на кюрдския лидер изказани в петъчната (22.09) вечер.\r\nИракските кюрди се сблъскват с нарастващ натиск, включително от съседните регионални сили Иран и Турция, да отменят референдума, за който Съветът за сигурност на ООН предупреди, че може да окаже дестабилизиращ ефект върху целия регион.\r\n„Референдумът вече не е в моите ръце, нито е в ръцете на политическите партии – той е във вашите ръце“, заяви Барзани пред огромна тълпа, събрала се на футболен стадион в регионалната столица Ербил.\r\n„Ние заявяваме, че сме готови за сериозен и открит диалог с Багдад, но след 25-и септември, защото сега е прекалено късно“, каза той за плебисцита, предвиден за понеделник.\r\nКюрдския лидер ще даде пресконференция в събота (23.09), на която се очаква да обяви окончателното си решение, дали вотът ще се състои.\r\nСпоред служители близки до дискусиите, преговорите целящи да убедят Барзани да отмени референдума продължават и в момента.\r\n„Още нищо не е сигурно. Преговарящите продължават да му предлагат сериозни гаранции, които биха го убедили да промени решението си“, заяви един от служителите, пожелал да остане анонимен.\r\nКомандирът на Стражите на ислямската революция на Иран – генерал-майор Касем Сюлеймани – е посетил кюрдската провинция Сюлеймания в петък и от там се е отправил към Ербил, сподели високопоставен източник от провинцията. „Това е последната му визита преди референдума, по време на която иска да посъветва кюрдското правителство да отмени референдума, защото Иран е много враждебно настроен към него“, заяви източникът.\r\nИран и Турция имат огромни кюрдски малцинства в страните си и се страхуват, че гласуването в северен Ирак ще предизвика разпалване на сепаратистките настроения в собствените им държави.\r\n„Иранците продължават да настояват за преговори между Кюрдистан и Багдад“, добави източникът.\r\nСюлеймани е казал на кюрдските представители, че „Иран натиска Багдад да приеме изискванията на кюрдите и да разреши проблемите със заплатите на пешмергите, бюджета и спорните райони.“\r\nПравителството на Ирак също е против референдума в богатия на петрол кюрдски регион, като го определи като неконституционен.\r\nПрез 2014 година, по време на спорове около износа на петрол, Багдад реши да спре плащането към Кюрдското регионално правителство на Барзани, на 17% от националния бюджет на Ирак. Това предизвика сериозно орязване на заплатите в региона, включително тези на бойците Пешмерга. Сумата, която Багдад превеждаше, беше на стойност 12 милиарда долара, които съставяха 80% от бюджетните приходи на областта.\r\nПо другия спорен въпрос, Иракски Кюрдистан, от 2003 година, е съставен от три провинции – Ербил, Дохук и Сюлеймания – но лидерите на региона изявиха претенции към други региони, които според конституцията са под юрисдикцията на Багдад, включително изключително богата на петрол провинция Киркук.\r\nИракските кюрди биха желали спорните райони да вземат участие в референдума.\r\nСъветът за сигурност на ООН предупреди, че референдумът е „потенциално дестабилизиращ“ в четвъртък (21.09). В сряда (20.09) Саудитска Арабия също призова Барзани да отмени референдума, за да бъдат избегнати нови „кризи“ в региона. \r\nВъпреки това, кюрдския лидер отказва да се съобрази с призивите и в четвъртък отказа инициативата на иракския президент Фуад Масум, който е кюрд, за преговори с посредничеството на ООН.\r\nВ райони, оспорвани между Ербил и Багдад, някои направиха остри предупреждения срещу провеждането на вота.\r\nВ град Туз Хумарту, в провинция Саладин, представител на паравоенната милиция Ал Хашд ал Шааби заяви, че няма да допусне провеждането на подобно гласуване.\r\n„Готови сме да се бием до смърт“, заяви Атеф Анаджар, чиято групировка е доминирана от подкрепяни от Иран милиции. Той добави, че „ръководството се опитва да успокои ситуацията.“\r\nМиналата седмица Хади ал Амери, ръководител на мощната организация Бадър, подкрепяна от Иран, се зарече да защитава целостта на Ирак и предупреди, че плебисцитът може да предизвика разцепване на страната и гражданска война.\r\n*** Бразилски войници, докарани от бронирани автомобили, камиони и хеликоптер, се присъединиха към градската полиция на Рио де Жанейро, след като тежковъоръжени наркоразпространители вилняха по улиците на най-голямата фавела в страната, стреляйки на посоки и плашейки местните, предава AFP.\r\nИнтензивните престрелки между полицията и криминалните групировки започнаха в ранната утрин в петък (вечер българско време), във фавелата Росиня, където живеят около 70 хиляди души, събрани в куп малки къщи на склоновете на хълм, разположен над богатата западна част на Рио.\r\nАматьорско филмче, показано от телевизия Глобо, показа как въоръжени с разнообразни оръжия мъже изстрелват залп след залп в гъстозаселения район.\r\nСлед като ситуацията излезе извън контрол, министърът на отбраната Раул Юнгман се съгласи на исканията на цивилните власти за помощ, като нареди по улиците да бъдат изпратени 950 войника.\r\nВойниците скоро пристигнаха в конвои от камиони, пазени от бронетранспортьори. \"Глобо\" също показа войници, спускащи се на хълма от хеликоптер.\r\n„Ще помогнем за подсигуряването на региона, за контролирането на въздушното пространство и  за контрола над трафика, с цел да освободим полицейските звена да вършат своята чисто полицейска работа“, заяви генерал Мауро Синот пред журналистите.\r\n***Европейските лидери аплодираха списъка с отстъпки на Тереза Мей, като доказателство за „по-реалистичния“ подход към преговорите от страна на Великобритания и приветстваха това, което те нарекоха „конструктивен дух“ на министър-председателя на Обединеното кралство, пише британското консервативно издание The Telegraph.\r\nПохвалите дойдоха, след като Мей отвори вратата за значителни промени в закона за Брекзит, омекотявайки позицията на Великобритания за ролята на европейските съдилища, за защита на правата на гражданите и поиска сделка за двугодишен транзитен период при „сегашните условия“.\r\n„Шест месеца след задействането на член 50, изглежда че позицията на Обединеното кралство става по-реалистична“, заяви Ги Верхофстад, главният координатор за Брекзит на Европейския парламент.\r\nТози сантимент бе повторен и от главния преговарящ за Брекзит на ЕС Мишел Барние, който похвали „конструктивния дух“ на речта, която според него е показала „желание за придвижване напред“ от страна на Великобритания.\r\n*** В Пуерто Рико наредиха евакуацията на около 70 хиляди души, след като препълнен от дъждовете язовир е на път да се разлее, в последното бедствие причинено от урагана „Мария“, предава AFP.\r\nДокато броят на смъртните случаи в района на Карибско море достигна до 33, от службата на Националният метеорологичен център в Сан Хуан предупредиха, че населението в района на поречието на река Гуахатака, в северозападната част на острова, е заплашено от наводнение, защото язовира, построен през 20-е години на XX век, е на път да се пропука и да залее цялата долина около брега на реката.\r\n„Всички райони по поречието на Гуахатака трябва да се евакуират СЕГА. Живота на хората е в ОПАСНОСТ!“, пише в съобщение в Туитър от службата. От там предупреждават, че наводненията по течението на реката са започнали.\r\nМалко след това, губернаторът на Пуерто Рико Рикардо Росейо издаде заповед за евакуацията на около 70 хиляди души, живеещи в района.\r\nОсвен това, той определи урагана „Мария“ като най-разрушителната буря от сто години насам, след като той разруши цялата електрическа и телекомуникационна инфраструктура на американската територия.\r\nРосейо заяви, че на островът е затруднена комуникацията, но предварителните оценки са, че към момента има 13 фатални случая, в резултат от урагана.\r\n*** Близо 100 държави подкрепиха инициативата на Франция и Мексико за доброволен отказ на постоянните членове на Съвета за сигурност на ООН от използване на правото за вето при разглеждането на мерки в отговор на геноцид и други широкомащабни престъпления, предаде ТАСС, позовавайки се на думите на държавния секретар към министъра по делата на Европа и външните работи на Франция Жан-Батист Лемуан, изказани по време на заседание в щаб-кваритрата на ООН, посветена на въпроса за правото на прилагане на вето.\r\n„Близо 100 страни подкрепиха тази инициатива. Това означава, че повече от половината страни-членки на ООН разбират колко е изгодна тя“, каза дипломатът. Според неговите думи, предложението на Франция е „извънредно актуално“, тъй като „няма никакви гаранции, че няма да се сблъскаме с нови трагедии, подобни на тези, които ние неотдавна видяхме, по време на дългите години на войната в Сирия“. Лемуан заяви, че с подкрепата на Франция, в СС на ООН са били внасяни за гласуване няколко резолюции по теми от сирийската война, но всички те са се провалили заради „серии от вето“ от страна на Русия и Китай.\r\nТой напомни, че Франция и Мексико вече от няколко години придвижват инициативата за ограничаване на правото на вето, в случаите на масово безчинство, включително геноцид, престъпления срещу човечеството и широкомащабни военни престъпления, чрез „неформална, доброволна и колективна договорка на петте постоянни члена на Съвета за сигурност“. „За да се случи това не трябва да се променя Уставът. В основата на тази инициатива е доброволното самоограничение на постоянните членове на Съвета, в ситуации, когато работата опира до масови зверства. Тя е основана на нашето дълбоко убеждение, че ветото не е право или привилегия, а отговорност“, подчерта той.\r\nТемата за ветото е една от най-острите по време на обсъждането на реформи в СС на ООН. Русия нееднократно е заявявала, че за нея са неприемливи всякакви идеи, водещи към ограничаване на правото за вето, дадено на петте постоянни члена на СС (Русия, Великобритания, Китай, САЩ и Франция). Заедно с Москва, категорично се обявяват против всякакви изменения на съществуващите правила Вашингтон и Пекин, докато в Лондон и Париж допускат възможността за доброволен отказ от правото на вето, в случаите, когато има нужда от приемането на спешни мерки за пресичането на масови престъпления.\r\n***Сенатор Джон МакКейн, избран от Републиканската партия, обяви, че няма да гласува в полза на закона за здравеопазване, предложен от неговите колеги, който трябваше да замени спорния закон на Барак Обама, като по този начин нанесе удар на надеждите на лидерите на партията си, да го заменят, предава американската телевизия Fox News.\r\n„Не мога, докато съм в пълно съзнание, да гласувам в полза на предложението на Греъм и Касиди“, заяви републиканският сенатор, избран от щата Аризона, в свое съобщение.\r\nНеговата опозиция обрича на провал предложения нов закон, за който лидерите на Сената се надяваха да бъде приет преди крайния срок следващата седмица. Ако Републиканците не успеят да прокарат закона в този прозорец, това може да означава, че те трябва да се разделят с надеждите си да заменят закона за здравеопазване на бившия президент Барак Обама в обозримото бъдеще.\r\nМакКейн огласи позицията си чрез дълго писмено заявление, предупреждавайки, че законът, предложен от неговите колеги от Републиканската партия Линдзи Греъм от Южна Каролина и Бил Касиди от Луизина, е прибързан.\r\n*** Противостоянието между испанското и каталонското правителство относно плановете за провеждане на референдум за независимост в автономната област продължава, като Мадрид потвърди, че е изпратил допълнителни полицейски части от цялата страна, „за да помогнат на каталонската полиция да поддържа законовия ред“, пише британското ляво издание Morning Star.\r\nПризнанието потвърди слуховете, които се носеха в четвъртък, че яростните протести срещу намесата на министър-председателят на Испания Мариано Рахой срещу провеждането на референдума на 1 октомври са изплашили Мадрид, който е решил да изпрати полицаи от други части на страната, за да е сигурен, че те ще прекършат евентуално неподчинение.\r\nМестната полиция е показала колебания да разпръсне тълпите, които се събраха за яростен протест в регионалната столица Барселона заради конфискацията, от страна на испанското правителство, на 10 милиона бюлетини и ареста на 14 служители на местното правителство.\r\nХиляди протестиращи, подкрепящи независимостта на Каталония, излязоха по улиците на Барселона, а други лагеруваха пред сградата на съда.\r\nОще стотици се събраха пред съда в североизточното каталонско градче Хоспиталитет де Йобрегат, където бяха задържани шест служители.\r\nПрофсъюзните дейци от барселонската организация „Принца на Испания“ и работници от доковете Лепанто бяха сред първите, които забелязаха силовия ход на Мариано Рахой, когато три огромни ферибота, способни да пренесат по 4 хиляди полицая, акостираха в пристанище в сряда и от тях излезнаха микробуси пригодени за борба с безредици, на които грееше логото на националната полиция. Други очевидци съобщиха, че полицейски части и апаратура са докарани във влакове.\r\nГражданската група на каталонското национално събрание призова протестите да продължат, докато регионалните служители бъдат освободени - първите им изслушвания трябваше да се проведат вчера.\r\nПравителството на испанската консервативна Народна партия твърди, че планираният референдум е незаконен и е в нарушение на испанската конституция.", "date": "2017.09.23", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/09/23/2438872/reuters-angela-merkel-i-martin-shults-provedoha-poslednite-si-golemi-meropriyatiya-predi-nedelnite-parlamentarni-izbori-v-germaniya.html", "text": "Повече от осем хиляди души, включително дразнители, надуващи свирки, се събраха в Мюнхен за една от последните речи преди парламентарните избори, които ще се проведат в Германия в неделя, които се очаква да подпечатат четвъртият мандат на лидера на Християн-демократическия съюз(ХДС) на канцлерския пост. От своя страна, основният съперник на Меркел, лидерът на Германската социал-демократическа партия (ГСДП) проведе митинг в Берлин, на който призова привържениците си да направят така, че гласовете им да бъдат чути, заявявайки, че високата явка на изборите може да помогне за намаляването на влиянието на популистката-анти-имигрантска партия „Алтернатива за Германия“(АФД), предава Reuters.\r\nМеркел, чиято партия има двуцифрена преднина пред основния си съперник ГСДП, според изследванията на общественото мнение, игнорира подвикванията на стотици леви и десни демонстранти и произнесе реч, фокусирана върху стабилността, сигурността и обещания да не вдига данъците.\r\nДокато тя говореше, някои демонстранти крещяха „Изчезвай“, „Меркел трябва да си ходи“  и др., докато учудени туристи, пристигнали в Мюнхен за известния Октоберфест, снимаха дългогодишния германския лидер.\r\nМеркел, която се сблъска с подобни дразнители на много други митинги, из цялата страна, особено в бившата ГДР, поучи мирната, но палава тълпа с думите: „Свиркането и викането със сигурност няма да уредят бъдещето на страната ни.“\r\nТя защити решението си от 2015 година, да допусне повече от един милион мигранти, определяйки го като хуманитарна необходимост, но обеща, че ще предотврати повторението на мигрантската криза, като отпусне повече средства за програми насочени към рискови държави, за да предотврати миграцията на народите им.\r\n„Това, което се случи през 2015 година, не може и няма да се повтори“, подчерта германският канцлер, заявявайки, че ще защитава границите на Европа.\r\nПрез това време, лидерът на ГСДП Мартин Шулц, обграден от стотици червени балони, описа АФД като „гробокопачите на демокрацията“ и заяви, че неговата партия, която се е противопоставяла на издигането на нацистите през 30-те години на XX век, ще направи всичко по силите си да се бори с анти-имигрантската група.\r\n„Вие сте наши врагове и ние ще защитаваме германската демокрация“, заяви той. „Колкото повече хора гласуват, толкова по-малка ще е групата на крайно-десните.“\r\nШулц заяви пред вестник Билд, че той не е загубил надежда за победа на изборите, тъй като 37 процента от избирателите все още не са решили за кой ще гласуват.\r\nПревод и редакция:", "date": "2017.09.23", "title": "Reuters: Ангела Меркел и Мартин Шулц проведоха последните си големи мероприятия преди неделните парламентарни избори в Германия"}
{"url": "http://www.focus-news.net/news/2017/09/23/2438873/the-hill-donald-tramp-otnovo-nareche-kim-chen-un-malkiya-chovek-raketa-s-koyto-e-tryabvalo-sasht-da-se-opravyat-predi-mnogo-vreme.html", "text": "Президентът на САЩ Доналд Тръмп разкритикува предходните американски администрации заради това, че не са успели да оправят със Северна Корея и продължи словесната си престрелка с севернокорейския лидер Ким Чен-ун, като отново го нарече „човек ракета“ и „малкият човек ракета“, пише американското издание The Hill, цитирайки думите на президента, изказани по време на митинг в щата Алабама.\r\n„Трябваше да се оправим с човека ракета преди много време“, каза Тръмп на огромна тълпа от привърженици в алабама. \r\n„Не можем да търпим ненормалници, които стрелят ракети нагоре-надолу“, подчерта американският държавен глава.\r\n„С него трябваше да се оправим преди много време, например по времето на Клинтън. Нека не споменавам републиканците, след това от Обама“, продължи той.\r\nПревод и редакция:", "date": "2017.09.23", "title": "The Hill: Доналд Тръмп отново нарече Ким Чен-ун „Малкия човек ракета“, с който е трябвало САЩ да се оправят преди много време"}
{"url": "http://www.focus-news.net/news/2017/09/23/2438874/afp-telata-na-osem-chuzhdentsi-sa-izroveni-ot-razvalinite-prichineni-ot-zemetresenieto-v-meksiko.html", "text": "Телата на осем чуждестранни граждани са били открити при разчистването на развалините, причинени от земетресението, което разтърси Мексико сити, предава AFP, позовавайки се на информация от местните власти.\r\nТелата са на четири жени от Тайван, мъж от Корея, мъж от Испания, жена от Панама и мъж от Аржентина, според информация, споделена от Върховния съд на Мексико, чрез съобщение, в което се цитира информация от разследващ институт.\r\nПревод и редакция:", "date": "2017.09.23", "title": "AFP: Телата на осем чужденци са изровени от развалините, причинени от земетресението в Мексико"}
{"url": "http://www.focus-news.net/news/2017/09/23/2438875/reuters-alternativa-za-germaniya-shte-vleze-v-bundestaga.html", "text": "Подкрепата за партията „Алтернатива за Германия“ (АФД – от Alternative fur Deutschland), която е създадена през 2013 година, по времето на кризата в Еврозоната, но спечели широка подкрепа след 2015 г. с анти-имигрантската си риторика, е около 11 процента, според повечето проучвания на общественото мнение. Това означава, че тя ще стане първата крайно-дясна партия в Бундестага, от повече от половин век, предава Reuters.\r\nАФД, която вече спечели депутатски места в 13 от 16-те федерални провинции, обеща да оживи дебата в парламента, след четирите години на управление на „голямата коалиция“, между двете големи германски партии ХДС/ХСС и ГСДП(Християн-демократическия съюз/Християн-социалния съюз и Германската социал-демократическа партия).\r\n„Трябва да влезнем в долната камара на Бундестага, за да има отново истински дебат“, заяви кандидатът за канцлер от АФД – Александър Гауланд – пред Ройтерс в Регионалния парламент на Брандербург. „Парламентът е станал толкова скучен.“\r\nГауланд каза, че АФД ще донесе „напълно нови политически идеи“, след четири години на съгласие между партиите на Меркел и Шулц по теми, като санкциите срещу Русия, шпионажа от страна на САЩ, или въпросът с бежанците.\r\nОт своя страна, Шулц описва Гауланд като „безсрамник“. Лидерът на АФД предизвика яростни реакции, след като по време на предизборен митинг заяви, че Германия повече не бива да бъде свързвана с нацисткото си минало и трябва да се гордее с постиженията на воините си от времето на двете световни войни.\r\nПревод и редакция:", "date": "2017.09.23", "title": "Reuters: Алтернатива за Германия ще влезе в Бундестага"}
{"url": "http://www.focus-news.net/news/2017/09/23/2438876/aktualna-patna-obstanovka.html", "text": "Въведени са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от км 325+000 до км 359+000 в участъка Карнобат-Ветрен – почистване на окопи и водостоци. Срок до 30.09.2017 г.;\r\nАМ „Хемус“: област София:\r\nОграничено е движението на всички МПС в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок от 25.09.2017 г. до 31.11.2017 г.\r\nОграничено е движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 31.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.09. 2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок от 25.09.2017 г. до 31.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 25.09.2017 г. до 31.11.2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 31.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; от км 61+100 до км 61+180 посока Варна – движение в една лента, поради ремонтни дейности в активна и аварийна ленти. Движението се осъществява в изпреварващата лента. Срок от 09:00 до 18:00 на 25.09.2017 г.\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 29.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 т само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Видин: Поради техническа профилактика на Дунав мост 2 Видин-Калафат временно се спира трафика за всички превозни средства, преминаващи в двете посоки на движение на 25.09.2017 г. от 13.00 часа до 15.00 часа и на 28.09.2017 г. от 13.00 часа до 15.00 часа; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; област Габрово: Севлиево-В. Търново на територията на област Габрово от км 69+833 до км 100+880 – ограничено движение за МПС над 12 т, включително състав с ремаркета и полуремаркета, селскостопанска и земеделска техника, трактори и специализирана строителна техника в периода  на официалните празници, считано от 01.01.2017 г. включително: последния работен ден преди празниците – от 16:00 часа до 20:00 часа и последния почивен /празничен/ ден – от 14:00 часа до 20:00 часа.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 30.09.2017 г.; Карнобат-Соколово от км 451+000 до км 454+000 ще се извършат геодезически измервания. Движение с повишено внимание. Срок до 29.09.2017 г.; област Кюстендил: Гюешево-Драгомирово от км 0+400 до км 42+480 – изсичане на храсти и косене. Стесняване на една от лентите за движение. Срок до 27.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-108 АМ „Струма“-с. Кърналово от км 0+000 до км 7+000 – косене и изсичане на храсти, почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 с. Пирин-с. Горно Спанчево от км 28+000 до км 38+000 – косене и изсичане на храсти, почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nПът II-99 Крайморие-Караагач от км 0+000 до км 49+000 – рязане на сухи дървета. Движение с повишено внимание. Срок до 29.09.2017 г.; път III-795 югозападен обход-Карнобат от км 49+000 до км 53+000 ще се извършат геодезически измервания. Движение с повишено внимание. Срок до 29.09.2017 г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2008 Повеляново-Езерово-Варна от км 12+000 до км 12+250 – направа на регули и италиански улеи. Движение с повишено внимание. Срок до 29.09.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-Велико Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 29.09.2017 г .; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-609 Трявна-Царева ливада-Дряново от км 47+432 до км 58+719, поради извършване на планов ремонт на железен път в района на гара Царева ливада. Поставена е необходимата сигнализация. Срок до 25.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г.; \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина-Ловеч от км 30+600 до км 44+100 – движение с повишено внимание, поради полагане на маркировка. Стесняване на една от лентите за движение. Срок 26.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.;ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 48+000 до км 53+800 – поетапно затваряне на лява и дясна ленти за движение, поради ремонт на асфалтовата настилка. Срок до 25.09.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът III-202 Щръклево-Нисово от км 0+000 до км 6+000 и от км 9+000 до км 12+000 – ремонтни дейности на асфалтовата настилка. Движението се осъществява с повишено внимание. Участъкът е сигнализиран временно. Срок до 24.09.2017 г.; път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г. ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-865 Лещак-Вехтино от км 3+000 до км 15+150 – изсичане на храсти и косене на тревни площи за видимост. Движение с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-18 /СОП/ от 08:00 ч. до 18:00 ч. на 25.09.2017 г. и 26.09.2017 г., от км 26+610 до км 31+416 се затварят изпреварващите ленти на двете платна в участъците от км 27+310 до км 28+310 – ляво платно и от км 28+900 до км 28+900 – дясно платно, поради ремонтни дейности. Движението се осъществява в активните ленти; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.23", "title": "Актуална пътна обстановка"}
{"url": "http://www.focus-news.net/news/2017/09/23/2438877/predstoyashti-sabitiya-v-stranata-za-23-septemvri-agentsiya-fokus.html", "text": "***\r\nВицепрезидентът Илияна Йотова ще бъде гост на Националните хайдушки празници „Капитан Петко Войвода“ в Чепеларе. Вицепрезидентът ще се включи в шествие до бюст-паметника на Капитан Петко Войвода, където ще положи венец и  ще произнесе слово. Преди участието си в Националните хайдушки празници, вицепрезидентът ще проведе работна среща с кмета на Община Чепеларе Славка Чакърова и ще посети Националната астрономическа обсерватория – Рожен. \r\n***\r\nОт 09.00 часа в Представителството на ЕК ще бъде открита международната конференция „European everyday of sport“ в рамките на Европейска седмица на спорта 2017.\r\n***\r\nОт 10.00 часа в Борисовата градина ще се състои официалното откриване на Европейската седмица на спорта #BeActive.\r\n***\r\nОт 10.00 часа от последната спирка на трамвай 5 в кв. „Княжево“ ще тръгне поход до хижа „Момина скала“ в рамките на Европейска седмица на спорта 2017.\r\n***\r\nОт 10.00 до 14.00 часа в Градинката градина, пред сградата на Националната художествена галерия, ще се проведе благотворителен базар по повод Международния ден на глухите. На същото място от 18.30 часа ще започне концерт с грандиозно шоу и мимове.\r\n***\r\nОт 10.30 часа в Sofia Ring Mall ще започне третото издание на детския фестивал Sofia Fun Fest.\r\n***\r\nОт 12.00 часа в Национална спортна академия „Васил Левски“ ще се проведе Волейболно предизвикателство в рамките на Европейска седмица на спорта 2017.\r\n***\r\nОт 12.00 часа на Ларгото, при подлеза пред Президентството, Центърът за независим живот организира митинг за радикална реформа в политиките по уврежданията.\r\n***\r\nОт 12.00 часа на територията на Княжеската градина (Паметникът на Съветската армия“) и ул. „Ген. Гурко“  ще се шрпведе фестивалът за екстремни спортове „Extreme Fest 2017”.\r\n***\r\nОт 17.30 часа в храм „Свети Седмочисленици” с панихида в памет на Никола Д. Петков – водач на обединената опозиция в VI Велико народно събрание, ПП Обединени земеделци и Партия „Никола Петков”ще отбележат 70 години от убийството на политическия водач.\r\n***\r\nОт 19.00 часа на сцената на ТР „Сфумато“ ще бъде показано 30-то юбилейно представление на „Стъклената менажерия“ от Тенеси Уилямс.\r\n***\r\nОт 09.30 часа на пл. „Георги Измирлиев“ ще бъде открито шестото издание на „Спортна панорама“.\r\n***\r\nОт 09.00 часа туристическият комплекс „Акве калиде“ за поредна година ще отбележи своя празник.\r\n***\r\nОт 10.00 до 20.00 часа в рамките на инициативата „Нощ на Самоводската чаршия'' продължава  изложение на занаятчии от страната.\r\n***\r\nОт 11.00 до 13.00 часа на пл. „Цар Асен I” ще се проведе шоу-спектакъл на участниците в ХІ Международен фестивал на военните оркестри.\r\n***\r\nОт 11.30 часа на ул. „Иван Вазов\" с детски празник ще бъде официално открита реновирана детска площадка по проект на Кметство Дебелец към МОСВ и кампанията „За чиста околна среда - 2017\" .\r\n***\r\nОт 17.00 часа на Самоводската чаршия ще бъде представен интерактивният шоу-спектакъл „Не се предавай!” на Театър „Весел“.\r\n***\r\nОт 21.00 часа пред Художествена галерия „Борис Денев“ ще има 3D мапинг спектакъл.\r\n***\r\nОт 11.30 часа с детски празник ще бъде официално открита реновираната детска площадка по проект на Кметство Дебелец към МОСВ и кампанията \"За чиста околна среда - 2017\".\r\n***\r\nОт 12.00 часа в спортен комплекс „Осогово” ще се проведе международен турнир по скокове на батут за купа „Независимост”.\r\n***\r\nОт 18.00 часа в читалище „Братство” се организира песенен концерт „Традиция и съвременност”. \r\n***\r\nОт 19.00 часа в амфитеатъра ще бъдат представени Странджански легенди и предания, пресъздадени от  български и турски художествени състави.\r\n***\r\nОт 10.00 до 20.00 часа в града продължават събитията от празничната програма за „Свищовски лознии“ .\r\n***\r\nОт 17.00 часа в камерна зала при ПБНЧ „Ел. и К. Д. Аврамови – 1856“ поетът и режисьор Симеон Димитров ще представи филма си „Докосване“.\r\n***\r\nОт 10.00 часа ще бъде открит Националният турнир по спортни танци „Гранд купа Хасково 2017“.\r\n***\r\nОт 10.00 часа в местността „Малкото море“, южно от фара на нос Шабла ще се проведе ежегодният Фестивал на хвърчилата.\r\n***\r\nОт 10.30 часа до 11.30 часа в района на Стария град ще се проведат бойни атракции от чуждестранни и български групи в рамките на историческия фестивал „Доблест и слава“.\r\n***\r\nОт 11.00 часа на центъра на село Кюлевча ще се състои празник на плодородието „Кюлевчиада“.\r\n***\r\nОт 11.30 часа до 13.30 часа в района на Стария град ще се състои възстановката „Доблест и слава“. \r\n***\r\nОт 14.00 часа в района на Стария град ще се състоят концерти на ансамбъл „Мадара“ и „Луди млади“. \r\n*** \r\nВ ППМГ „Нанчо Попович\" ще се проведе Национално състезание по Дебати в Шумен – „ШУМЕН WSC 2017.", "date": "2017.09.23", "title": "Предстоящи събития в страната за 23 септември (Агенция „Фокус“)"}
{"url": "http://www.focus-news.net/news/2017/09/23/2438878/kuna-vanshnite-ministri-na-balgariya-i-na-kuveyt-sa-se-sreshtnali-v-nyu-york.html", "text": "Външният министър на Кувейт Шейх Сабах Халед ал Хамад ал Сабах е провел преговори с българския си колега Екатерина Захариева относно засилването на двустранните връзки в общ интерес, предаде  KUNA.\r\nСрещата, проведена в кулоарите на 72-та сесия на Общото събрание на ООН е била посетена от заместник-външния министър на Кувейт Шейх Ахмад Насир ал Сабах и от постоянния представител на страната в ООН Мансур Ал Отайби.  Виктор Турмаков", "date": "2017.09.23", "title": "KUNA: Външните министри на България и на Кувейт са се срещнали в Ню Йорк"}
{"url": "http://www.focus-news.net/news/2017/09/23/2438879/nimh-oblachnostta-shte-e-promenliva-maksimalnite-temperaturi-shte-sa-mezhdu-19-i-24.html", "text": "Днес облачността ще е променлива, значителна над Северна България и планинските райони. Почти без валежи. Ще духа умерен запад-северозападен вятър, който до вечерта ще отслабне. Максималните температури ще са между 19° и 24°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова. Атмосферното налягане бавно ще се повишава, приближавайки се до средното за месеца.  \r\nНад Черноморието облачността ще е променлива. Ще духа умерен вятър от запад-северозапад. Максималните температури ще бъдат 21°-24°, близки до температурата на морската вода. Вълнението на морето ще бъде предимно 2 бала.\r\nНад планините облачността ще е по-често значителна,  по високите части ще е мъгливо. На отделни места, главно в Стара планина, ще превали слаб дъжд, над 2000 м.н.в. ще прехвърча и сняг. Ще духа умерен, по билата и временно силен запад-северозападен вятър. Максималната температура на височина 1200 метра ще е около 11°, на 2000 метра – около 4°.", "date": "2017.09.23", "title": "НИМХ: Облачността ще е променлива, максималните температури ще са между 19° и 24°"}
{"url": "http://www.focus-news.net/news/2017/09/23/2438880/komsomolyskaya-pravda-balgariya-initsiira-pragmatichno-reshenie-za-sanktsiite-sreshtu-rusiya.html", "text": "Българският министър-председател Бойко Борисов заяви, че България ще инициира намиране на прагматично решение на въпроса около санкциите на ЕС срещу Русия. Въпросът ще бъде повдигнат по време на българското председателство в Съвета на ЕС от 1 януари 2018 г., пише  Комсомольская правда.\r\nБойко Борисов посочи, че България ще повдигне въпроса за смекчаването или отмяната на европейските санкции срещу Русия. Новото решение може да бъде взето с аргументирано убеждаване на всички страни членки на ЕС.\r\n„Със спокоен тон трябва да се открие прагматично решение, защото това е важно за цяла България“, подчерта той. Министър-председателят добави, че „все още нищо не е решено, в момента има толкова идеи, предстоят много аргументи и работа“. Виктор Турмаков", "date": "2017.09.23", "title": "Комсомольская правда: България инициира прагматично решение за санкциите срещу Русия"}
{"url": "http://www.focus-news.net/news/2017/09/23/2438881/vitseprezidentat-iliyana-yotova-shte-bade-gost-na-natsionalnite-haydushki-praznitsi-kapitan-petko-voyvoda-v-chepelare.html", "text": "Вицепрезидентът Илияна Йотова ще бъде гост на Националните хайдушки празници „Капитан Петко Войвода“ в Чепеларе. Това съобщиха от прессекретариата на държавния глава. Вицепрезидентът ще се включи в шествие до бюст-паметника на Капитан Петко Войвода, където ще положи венец и ще произнесе слово. \r\nПреди участието си в Националните хайдушки празници вицепрезидентът ще проведе работна среща с кмета на Община Чепеларе Славка Чакърова и ще посети Националната астрономическа обсерватория – Рожен. Илияна Йотова ще се срещне с млади астрономи и с директора Никола Петров.", "date": "2017.09.23", "title": "Вицепрезидентът Илияна Йотова ще бъде гост на Националните хайдушки празници „Капитан Петко Войвода“ в Чепеларе"}
{"url": "http://www.focus-news.net/news/2017/09/23/2438882/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 14.00 часа днес на ул. „Ген. Гурко” пред Гранд хотел София. \r\n- От 17.00 до 21.00 часа на 24 септември на ул. „Проф. Фритьоф Нансен” между бул. „Патриарх Евтимий” и ул. „Гургулят”. \r\n- От 08.00 до 19.00 часа на 28 септември на паркинга на пл. „Св. Александър Невски”.", "date": "2017.09.23", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/09/23/2438883/vidin-3-km-kolona-ot-tovarni-avtomobili-se-e-obrazuvala-na-gkpp-dunav-most-na-izhod-ot-stranata.html", "text": "На българо-румънската граница на ГКПП „Дунав мост” – Видин се е образувала 3 км колона от изчакващи товарни автомобили на изход от страната. Това съобщиха от пресцентъра на ГД „Гранична полиция”. На българо-турската граница трафикът е интензивен от товарни автомобили също на изход от страната. На  ГКПП „Капитан Андреево” има 2 км колона от товарни автомобили.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово – Бекет работи само през деня, поради ниското ниво на река Дунав.", "date": "2017.09.23", "title": "Видин: 3 км колона от товарни автомобили се е образувала на ГКПП „Дунав мост” на изход от страната"}
{"url": "http://www.focus-news.net/news/2017/09/23/2438884/ekathimerini-turski-iztrebiteli-sa-narushili-shest-pati-gratskoto-vazdushno-prostranstvo-za-poslednoto-denonoshtie.html", "text": "Турски изтребители са нарушили гръцкото въздушно пространство над Егейско море шест пъти в петък, 22 септември, което е довело до прихващането им от страна на гръцката авиация, пише  Ekathimerini.\r\nТурските изтребители – четири Ф-16 и един СН-235 са нарушили Атинския информационен полетен регион четири пъти.\r\nДва от четирите турски Ф-16 са били въоръжени според гръцки източници от отбраната, които сочат, че те са били прихванати в съответствие с международните правила в такива случаи.  Виктор Турмаков", "date": "2017.09.23", "title": "Ekathimerini: Турски изтребители са нарушили шест пъти гръцкото въздушно пространство за последното денонощие"}
{"url": "http://www.focus-news.net/news/2017/09/23/2438885/haskovo-natsionalen-turnir-po-sportni-tantsi-grand-kupa-haskovo-2017-shte-se-provede-v-grada.html", "text": "Над 76 двойки-танцьори от 20 клуба в страната са подали заявка за участие в Открит национален турнир по спортни танци „Гранд Купа Хасково 2017“, който ще се проведе в града. Организатори са Клуб по спортни танци „Гранд“, с ръководители Павлина Вълчева и Николай Манолов и Община Хасково. Това съобщиха от пресцентъра на Общината. \r\nОчакват се участници в турнира да бъдат представители на най-големите клубове от Бургас и София, така също от  Варна, Несебър и Смолян, Пловдив, Стара Загора, Асеновград, Пазарджик, Велинград и други. \r\nВ състава на съдийката комисия са едни от най-добрите специалисти, които журират предимно на международни състезания, сред които Андрей Тодоров и Сами Биджерано. \r\nЗа първи път на състезание в България в деня на надпреварата ще се проведе открит жребий за разпределение на съдиите. Целта е да отпаднат опасенията относно безпристрастностността и обективността. \r\nПавлина Вълчева и Николай Манолов подчертаха, че единственият спонсор на събитието е Община Хасково, без чиято помощ провеждането на турнира би било невъзможно. „Това е единственият подобен турнир в България изцяло подпомаган от община“, каза Манолов и добави, че патрон на състезанието е кметът Добри Беливанов. \r\nАмбицията на организаторите е да се възобнови традицията в Хасково да се провежда един от най-големите национални турнири по спортни танци.   \r\nЗа участниците в 26-те категории са предвидени купи, медали и грамоти. Стартът е в 10.00 часа.", "date": "2017.09.23", "title": "Хасково: Национален турнир по спортни танци „Гранд купа Хасково 2017“ ще се проведе в града"}
{"url": "http://www.focus-news.net/news/2017/09/23/2438886/tass-oae-se-zastapva-za-zasilvane-na-kontrola-nad-yadrenata-programa-na-iran.html", "text": "Външният министър на ОАЕ шейх Абдала бен Заид ал Нахаян заяви, че страната му се застъпва за засилване на контрола над ядрената програма на Иран, защото той нарушава ядреното споразумение със „шесторката“ (петте постоянни страни членки на Съвета за сигурност на ООН и Германия), провеждайки ракетни изпитания, предаде ТАСС.\r\n„Изминаха две години след сключването на споразумението за ядрената програма, а иранското враждебно поведение в региона никак не се е изменило, както и ядрените му амбиции. Вместо това той продължава да разработва балистични ракети и да провежда изстрелванията им, преднамерено нарушавайки духа на ядреното споразумение. Затова и ние подкрепяме засилването на контрола над иранската ядрена програма, както и оценката на споразумението и неговото прилагане“, заяви външният министър.\r\nТой също така посочи, че Техеран се намесва във вътрешните работи на страните от региона като Бахрейн, Ирак, Йемен, Кувейт, Ливан, Саудитска Арабия и Сирия, въоръжавайки „терористични групировки“, действащи на тяхна територия. „Иран трябва да осъзнае, че мирното съвместно съществуване въз основата на уважение на суверенитета на страните в региона е най-добрата основа за съвместното съществуване на страните от Персийския залив в хармония“, смята шейх Абдала.  Виктор Турмаков", "date": "2017.09.23", "title": "ТАСС: ОАЕ се застъпва за засилване на контрола над ядрената програма на Иран"}
{"url": "http://www.focus-news.net/news/2017/09/23/2438887/denyat-23-septemvri-v-balgarskata-istoriya.html", "text": "2015 г.\r\nПрезидентът на Република България Росен Плевнелиев присъжда орден „Св. Св. Кирил и Методий“ първа степен на акад. Дочи Ексерова, „за нейните големи заслуги за развитието на колоидната наука“.\r\n2005 г.\r\nМинистър-председателят Сергей Станишев дава работен обяд в чест на президента на Азербайджан Илхам Алиев, който е на официално посещение у нас. Двамата разговарят по външнополитическите приоритети на двете страни и изразяват стремеж към задълбочаване на сътрудничество в областта на европейска и евроатлантическа интеграция, сътрудничеството в борбата с тероризма и другите глобални заплахи. Сред темите на срещата са визовата политика, граничният контрол, миграцията, икономическия и културен обмен.\r\n1999 г.\r\nПо време на 6-часовото си посещение в България германският канцлер Герхард Шрьодер заявява, че България може да бъде поканена за присъединяване към ЕС.\r\nГерхард Шрьодер е роден на 7 април 1944 г. в Мосенберг на Липе. В периода 1959-1961 г. се обучава в сферата на търговията на дребно. След това две години посещава вечерно училище. През 1971 г. завършва право в университета в Гьотинген, а през 1976 г. получава разрешително за адвокат. От 1978 г. до 1990 г. работи като адвокат в Хановер. От 1963 г. става член на Германската социалдемократическа партия (ГСДП). В периода 1978-1980 г. е председател на федералната организация на “Младите социалисти”. От 1986 г. е член на Председателството на ГСДП, а от 1989 г. е член на Президиума на партията. През 1980 г. Шрьодер е избран за депутат в Германския Бундестаг, какъвто е до 1986 г. В периода 1986-1990 г. е председател на фракцията на ГСДП в Ландтага на провинция Долна Саксония. В продължение на осем години, от 1990 г. е министър-председател на провинцията. На 27 октомври 1998 г. Герхард Шрьодер става канцлер на Федерална република Германия. От 12 април 1999 г. до 21 март 2004 г. той е председател Германската социалдемократическа партия. На парламентарните избори произведени на 22 септември 2002 г. Шрьодер е преизбран за канцлер на Германия. През 2005 година Герхард Шрьодер губи изборите и за канцлер на Германия е избрана Ангела Меркел.\r\n1996 г.\r\nС решение на Управителния съвет на БНБ девет банки с ликвидни проблеми са поставени под особен надзор. Това са ТС Банк, Балканбанк, Стопанска банка, Бизнес банка, Елит Банка, ТБ \"Славяни\", ТБ \"Моллов\", Ямболска и Добруджанска банка.\r\nПрез май 1996 г. влизат в сила правните процедури за банковата несъстоятелност. Непосредствено след това 14 банки, представляващи 24 % от банковата система, са поставени под особен надзор. Между май 1996 г. и април 1997 г. броят на затворените банки и банките, поставени под особен надзор, достигна осемнадесет. Това е равносилно на затварянето на една трета от банковия сектор в България. От 27 частни банки, съществували по това време, четирите най-големи и най-популярни, са включени в списъка на институциите под особен надзор.\r\nВ допълнение, банковият надзор предприе поредица мерки спрямо 19 банки, включващи забрана за плащане на дивиденти без разрешение на БНБ, забрана за отпускане на нови кредити, мерки за събиране на плащанията по отпуснати кредити, лимитиране на лихвените проценти по депозитите и съкращаване на оперативните разходи.\r\n1982 г.\r\nЗавършва посещението на генералния секретар на ЦК на ЧКП и президент на Чехословакия Густав Хусак в България. Подписани са основни насоки за задълбочаване на икономическото и научно-техническото сътрудничество между двете страни.\r\n1982 г.\r\nВ София се провеждат консултации между министерствата на външните работи на България и Финландия по международни въпроси и по двустранните отношения.\r\nБългария и Финландия установяват дипломатически отношения на 5 август 1918 г. Посланикът на Република Финландия в Република България Кауко Ямсен връчва акредитивните си писма на 22 февруари 2005 г.\r\n1975 г.\r\nВ курортният комплекс \"Албена\" започва XX конгрес на Международната асоциация на кинопрегледите и кинохрониките.\r\n1955 г.\r\nВ Лондон е подписана спогодба за уреждане финансовите задължения на България към Великобритания.\r\n1950 г.\r\nВ периода 23 - 25 септември се състои посещение в България на делегация на временното правителство на ГДР начело с Валтер Улбрихт. Валтер Улбрихт е роден на 30 юни 1893 г. в Лайпциг. Той е деец на германското и международно работническо движение. Член е на Германската социалдемократическа партия от 1912 г. Служи в армията в годините между 1915-1918 г. През 1918 г. влиза в съюза “Спартак”. Участва в създаването на Германската комунистическа партия (1918 г.). От 1923 г. е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928-1933 г. е депутат в Германския райхстаг. От 1928 г. е член на ИККИ. През 1933 г. емигрира. По време на Втората световна война живее в СССР. Участва в създаването на национален комитет “Свободна Германия”. Завръща се в Германия през 1945 г. Той е един от основателите на Германската единна социалистическа партия (ГЕСП, 1946 г.); генерален-секретар от 1950 г. до 1953 г. През 1953-1971 г. е първи секретар на ЦК на ГЕСП, а от 1971 г. е председател на ГЕСП. През 1955-1960 г. е първи заместник-председател на Министерския съвет. От 1960 г. е председател на Държавния съвет на ГДР. Валтер Улбрихт умира на 1 август 1973 г. в Берлин.\r\n1948 г.\r\nБългария се обръща с втора молба до генералния секретар на ООН за приемането й в организацията.\r\nБългария е приета за пълноправен член на ООН на 14 декември 1955 г. заедно с Албания, Унгария, Румъния, Австрия, Йордания, Ирландия, Испания, Италия, Камбоджа, Лаос, Либия, Непал, Португалия, Финландия и Цейлон.\r\nПрез 1960 г. България става член на Комитета по разоръжаването, а през 1962 г. е избрана в Комитета за приложение на Декларацията за предоставяне на независимост на колониалните страни и народи.\r\n1947 г.\r\nВ 00.15 часа в Софийския централен затвор е изпълнена смъртната присъда на земеделския водач Никола Петков. Никола Петков е политически и държавен деец. Роден е в София на 21 юли 1893 г. Завършва право в Париж. Член е на БЗНС, през 1932–1933 г. е в състава на ПП на БЗНС \"Ал. Стамболийски\". Редактира печатния орган на съюза \"Земеделско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война възприема идеята за създаване на Отечествения фронт. От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944–1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител е в VI Велико народно събрание (1946–1949 г.). През лятото на 1947 г. му е отнет депутатският имунитет и е осъден на смърт за противодържавна дейност.\r\n1945 г.\r\nОткрита е Първата национална конференция на българските писатели.\r\n1944 г.\r\nКъм РМС (Работническо младежки съюз) е създадена детско-юношеска организация, наречена по-късно Димитровска пионерска организация \"Септемврийче\".\r\n1944 г.\r\nБългарското правителство взема решение да скъса дипломатическите си отношения с Унгария.\r\nДипломатическите отношения между България и Унгария са установени на 9 август 1920 г. на равнище легации. На 2 септември 1944 г. България ги прекъсва( в слеудствие на по-рано взето решение от правителството), на 18 юни 1947 г. те са възобновени на равнище легации. От 13 февруари 1953 г. са издигнати на равнище посолства.\r\n1944 г.\r\nГлавнокомандващият генерал-майор Иван Маринов издава заповед за настъпление на българската армия срещу германските войски в Югославия. По искане на Тито нейното изпълнение е отложено от Сталин.\r\n1904 г.\r\nЧетата на Йово Довезенски напада с. Белаковци, Кумановско и убива 4-ма българи. Това е първото сръбско въоръжено нападение в Македония. Йово Довезенски е роден в с. Довезанци близо до гр. Куманово. Основното си образование получава в манастир. След това отива в Сърбия, където учи в гимназия, но я напуска заради липса на пари. Завършва богословско-учителско училище. През 1904 г. влиза в сръбска четническа организация.\r\n1902 г.\r\nИзбухва Горноджумайското въстание.\r\nГорноджумайското въстание е организирано от Върховния македоно-одрински комитет с ръководители Ст. Михайловски и ген. Ив. Цончев. Въстанието си поставя за задача не толкова освобождението на Македония от турско робство, колкото да привлече вниманието на европейската общественост към македонския въпрос и да предизвика намесата на Великите сили за прилагане на реформите, предвидени в чл. 23. от Берлинския договор за християнското население в европейските владения на Османската империя. Въстанието се ограничава в някои селища на Горноджумайския край – Железница, Сърбиново (днес Брежани), Градево, Бистрица и др. В съседните райони – Разложко, Мелнишко, Петричко, Малешевско и Струмишко, се водят само отделни сражения между въстаниците и турските войски. Броят на четниците възлиза на около 2500 души. Въпреки това за потушаването на въстанието са съсредоточени големи войскови части от Високата порта. 15 села са изгорени. Голяма част от местното население е избито, а друго търси спасение чрез бягство в свободното Българско княжество. Неуспехът на въстанието нанася удар на комитетската мрежа на Вътрешната македоно-одринска революционна организация във въстаналите селища. Жестокостите на турските власти предизвикват реакция сред европейската общественост и заставят Великите сили да се намесят. Под тяхно давление Високата порта е принудена да приеме изработените от тях пъдарски реформи. Опасността от нови разкрития на местните комитети заставя ВМОРО да ускори подготвяното от нея въстание.\r\n1884 г.\r\nПровеждат се Общи избори за Областно събрание в Източна Румелия, спечелени от Народната партия с помощта на ген.-губернатора Г. Кръстевич и под лозунга за бързо обединение с Княжеството. За председател е избран Георги Хаканов (23 октомври - 22 декември 1884 г.).\r\nНародната партия е политическа организация, изразяваща интересите на заможните слоеве на търговско-промишлената и земевладелската буржоазия. Образувана е през 1881 г. по време на провеждането на избори за Областно събрание. През 1883 г. приема свои устав и програма и избира Централно бюро. През същата година се провеждат избори за ръководните и органи в окръжните и околийските градове на Областта. Основните цели, които си поставя Народната партия, са свързани със запазване на българския облик и автономния статут на Източна Румелия и присъединяването и към Княжество България. Външнополитическата ориентация на партията е насочена към Русия. Изтъкнати дейци на Народната партия са: Ив. Евстратиев Гешов, К. Величков, Ив. Вазов, М. Маджаров, д-р Г. Янкулов и др. В началото на 1884 г. във връзка с назначаването на Г. Кръстевич за главен управител на Областта партията организира акция за съединяването на Източна Румелия с Княжество България. Независимо че акцията завършва с неуспех, партията засилва своето влияние сред населението.\r\n1869 г.\r\nВ букурещкото читалище \"Братска любов\" се провежда събрание, което упълномощава Димитър Ценович и Любен Каравелов да участват в Учредителното събрание на Българското книжовно дружество в Браила.\r\nБългарското книжовно дружество е основано в края на септември 1869 г. в Браила (Румъния) от представители на българските общини във Влашко, Молдова и Южна Русия. Стреми се да подтиква развитието на научната мисъл на българската интелигенция, но и да оказва положително въздействие на националноосвободителната борба на българския народ. Затова инициативата за неговото създаване среща симпатиите на българската революционна емиграция в Румъния и особено на В. Левски, Л. Каравелов и Хр. Ботев. На първото общо събрание е приет устав на БКД, който регламентира неговото организационно изграждане. За пръв председател на БКД е избран проф. М. Дринов. Дружеството издава свой печатен орган - \"Периодическо списание на Българското книжовно дружество\". По време на Априлското въстание и Руско-турската освободителна война временно прекратява своята дейност. Непосредствено след Освобождението в Браила е свикано общо събрание на БКД, което взема решение за неговото преместване в София. Тук на БКД се отпуска от княжеското правителство ежегодна субсидия. През 1884 г. е приет нов устав на БКД, според който то фактически се превръща в академия. Създават се три клона : историко-филологически, природо-медицински и държавно-научен. В периода 1901-1911 г. дружеството издава \"Летопис на Българското книжовно дружество в София\", а от началото на 1902 г. започва да излиза и поредицата \"Българска библиотека\". През 1903 г. дружеството започва да издава \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица \"Български старини\". БКД развива многостранна дейност, особено в годините непосредствено след Освобождението. На 6 март 1911 г. то се преименува в Българска академия на науките.На тази дата са родени:\r\n1933 г.\r\nРоден е Кольо Димитров Севов - български писател. Завършва гимназия в Хасково. През 1951-1952 г. работи в Родопския минен басейн. Служи като матрос във Военноморския флот (1952-1955 г.), електротехник на яз. “Студен кладенец” (1955-1956 г.). Завършва Библиографския институт в София (1958 г.). Автор на филмови и тв сценарии. Стиховете му са преведени на много езици. Сред неговите съчинения са: “Котвите се вдигат” (стих., 1961 г., “Моряшки възел” (стих., 1964 г.), “В средата на лятото” (стих., 1969 г.), “По високото било” (лир. поеми, 1971 г.), “Големият ден” (стих., 1972 г.), “Индустриален пейзаж” (стих. и поеми, 1974 г.), “Дневник с адрес” (художествена публицистика, 1976 г.), “Есенно море” (стих., 1976 г.); “Моите странствания” (пътеписи, 1978 г.), “Походно легло” (поеми, 1978 г.), “Между два празника” (стих., 1979 г.), “Под едно небе” (есеистични разговори, 1979 г.), “Насрещни ветрове. Стихове” (1980 г.), “Чужди грехове” (1980 г.), “Оброк” (1981 г.), “Айсберги” (1982 г.), “Градището. Роман” (1982 г.), “Безбрежия” (1983 г.), “Книга на живите” (1984 г.), “Безветрие” (1985 г.), “Непредвидено време” (1989 г.) и др. Умира на 11 август 1991 г. в София.\r\n1904 г.\r\nРодена е Зорка Янкова Йорданова - българска драматична актриса. Съпруга е на Г. Стаматов. Учи актьорско майсторство в театралната студия на И. С. Даниел и в школата на Н. О. Масалитинов. Специализира във Виена и Париж. Актриса е в Народния театър \"Иван Вазов\" (1923-1970 г.). Известни нейни роли са: Розалинда (\"Както ви се харесва\" от У. Шекспир), Никол (\"Буржоата благородник\" от Молиер), Елисавета (\"Мария Стюарт\" от Ф. Шилер), Елисавета (\"Дон Карлос\" от Ф. Шилер), Клара (\"Егмонд\" от Й. В. Гьоте), Орлето (\"Орлето\" от Е. Ростан), Олга (\"Три сестри\" от А. П. Чехов), Надя (\"Врагове\" от М. Горки) и мн. др. Умира на 1 септември 1970 г. в София.\r\n1883 г.\r\nРоден е Чудомир Петров Кантарджиев - български революционер, член е на ВМОРО. Завършва гимназия в Сливен и известно време е учител. Учи право в Софийския университет, но напуска (1904 г.) и се посвещава изцяло на работата в Серски революционен окръг. Другар и последовател е на Я. Сандански. Участва в работата на Конгреса на Серския революционен окръг (1905 г.). Заедно с Я. Сандански участва в Младотурската революция (1908 г.). След легализиране на четите известно време учи инженерство в Лозана като стипендиант на младотурското правителство. Участва в Балканските войни (1912-1913 г.) като войвода на чета. По време на Първата световна война воюва в състава на ХI Македонска дивизия. След възстановяването на ВМРО (1919 г.) се включва в дейността й. Опитва се да прокарва идеите на Коминтерна в македонското революционно движение против интересите на българите в Македония. След убийството на Т. Александров от агенти на Коминтерна (31 август 1924 г.) е осъден на смърт от ВМРО и e убит.\r\n1869 г.\r\nРоден е Христо Димитров Бурмов - български офицер, генерал-лейтенант. Завършва Военното училище - София (1889 г.) и Военна академия на генералния щаб в Италия, където по-късно е военен аташе. По време на Балканската война (1912-1913 г.) е началник-щаб на III пехотна Балканска дивизия. През Първа световна война командва I-ва бригада от VII Рилска дивизия, която преминава р. Вардар. През 1918 г. е назначен за началник-щаб на действащата армия. Умира на 23 декември 1936 г. в София.\r\n1853 г. \r\nРоден е д-р Константин Стоилов Стоилов - български държавник и политик, юрист. Член е на БКД (1884 г.). Завършва Роберт колеж в Цариград (1871 г.) и право с докторат в Хайделберг (1877 г.). Специализира в Париж, където слуша лекции по френско гражданско право (1877-1878 г.). В края на Руско-турската война се завръща в България и участва активно в движението против Берлинския мирен договор (1878 г.). Председател е на Пловдивския областен съд (1878-1879 г.) Участва в работата на Учредителното събрание, където се проявява като един от водачите на Консервативната партия. Министър е на външните работи и на вероизповеданията по време на Режима на пълномощията (1881-1883 г.) и министър на правосъдието (1883-1884 г.). След абдикацията на княз Ал. Батенберг (1886 г.) и образуването на регентството е министър на правосъдието (1886-1887 г.). След избора на Фердинанд Сакскобургготски за български княз (1887 г.) е министър-председател (28 юни – 20 август 1887 г.), а след това за министър на правосъдието (20 август 1887 г. – 12 юли 1888 г.). След падането на Ст. Стамболов е отново министър-председател (18 май 1894 г. – 18 януари 1899 г.). Водач е на Народната партия, основана през лятото на 1894 г. Като ръководител на правителството Стоилов съдейства за възстановяване на отношенията между България и Русия (2 февруари 1896 г.). Води политика на добросъседски отношения с балканските държави и особено с Османската империя. Българската екзархия получава от Високата порта три берата за екзархийски митрополити в Македония - в Дебър, Битоля и Струмица (1897 г.), откриват се български търговски агентства в някои средищни градове на европейска Турция - Солун, Битоля, Скопие, Дедеагач, Сяр и др. Умира на 23 март 1901 г. в София.На тази дата умират:\r\n1853 г.\r\nУмира Иван Василев Шопов - първият български библиограф. Роден е през 1826 г. Учи в килийното училище в родния си град, в Карлово при Р. Попович, в гръцкото търговско училище на о-в Халки, в Атина (1843 г.). През 1846 г. следва в Историко-филологическия факултет на Московския университет. През 1851 г. се записва студент в Медицинския факултет в Прага. Сътрудничи на П. Шафарик – изследовател по история на славянските езици, фолклор, литература. Публикува в “Цариградски вестник” (бр. 99, 6 септември 1852 г.) “Списък на български книги на нововъзраждащата се българска писменост в XIX в.”, който излиза и като самостоятелно издание. Притежава една от най-богатите частни библиотеки през Възраждането. Самоубива се в Прага.\r\n1813 г.\r\nУмира Софроний Врачански (поп Стойко Владиславов) - български възрожденски книжовник, учител и общественик. Получава килийно образование на гръцки език. През 1762 г. е ръкоположен за свещеник в Котел. В продължение на 20 години е учител в килийното училище, където обучава децата на български език. През 1765 г. преписва Паисиевата “История славянобългарска”. Преписът се съхранява повече от столетие в котленската църква “Св. Петър и Павел”. Съставя сборник (дамаскин) от църковни проповеди и други поучителни текстове, пише “Часословец” (наустница) през 1768 г. След Руско-турската война (1768-1774 г.) посещава Света гора за 6 месеца (1776 г.). През 1781 г. прави втори препис на Паисиевата история. През 1794 г. се прибира при сина си в с. Арбанаси (Великотърновско) и през есента е ръкоположен за Врачански епископ. Размириците в Северозападна България, предизвикани от кърджалиите и ордите на Осман Пазвантоглу, го принуждават да се крие в манастири и във Влашко. Съставя 2 ръкописни сборника, наречени Видински (1802 г.). Първият сборник - “Поучения и словосказания на праздников господних”, продължава дамаскинската традиция. Съдържа 79 религиозни слова - поучения за празниците, проповеди, откъси от съчинения на класиците на християнската литература, поучителни разкази, едно посвещение и едно послесловие, преведени от църковнославянски на “болгарский простий и краткий язик”. Вторият Видински сборник - “Разкази и разсъждения”, е съставен предимно от произведения със светско съдържание - поучения и кратки поучителни разкази, средновековната повест “Митология Синтипа Философа”, басни от Езоп, откъси от книгата на Амвросий Марлиан “Театрум политикум” под заглавие “Философские мудрости”. През 1803 г. отива в Букурещ. Написва “Житие и страдание грешнаго Софрония”, отпечатана през 1861 г. от Г. С. Раковски в “Дунавски лебед” (бр. 55-61), а по-късно в “Периодическо списание” (1872 г.). С нея се поставя началото на българската художествена проза. През 1806 г. издава в Римник сборник с поучителни слова “Кириакодромион, сиреч Неделник”, който е първата новобългарска печатна книга. През 1809 г. превежда съчинението “Театрон политикон” (“Гражданское позорище”). По време на Руско-турската война българската емиграция в Румъния, създава Първи български комитет начело със Софроний Врачански.За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;\r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.23", "title": "Денят 23 септември в българската история"}
{"url": "http://www.focus-news.net/news/2017/09/23/2438888/predstoyashti-mezhdunarodni-sabitiya-za-23-septemvri-agentsiya-fokus.html", "text": "Ангела Меркел ще проведе предизборно мероприятие в последния ден от предизборната кампания, докато Мартин Шулц ще се появи в Аахен.\r\n***  Френската крайна левица ще организира протест срещу правителството, който ще бъде оглавен от Жан-Люк Меланшон.\r\n***  Италианското „Движение Пет звезди“ провежда конгрес, на който ще се избере кандидата за премиер на партията.\r\n***  Турският парламент ще проведе извънредна сесия, за да обсъди операциите в Сирия и Ирак.\r\n***  Продължават опитите на испанските власти да предотвратят референдума за независимост на Каталония.\r\n***  Лидерът на иракските кюрди Масуд Барзани ще обяви по време на пресконференция дали ще има референдум за независимост на Иракски Кюрдистан.\r\n***  „Сирийските демократични сили“ са близо до победа над последните позиции на „Ислямска държава“ в Ракка.\r\n***  Иракските сили за сигурност се готвят за освобождението на северния град Хавия, след като освободиха Шаркат и още 20 селища.\r\n***  Саудитска Арабия отбелязва националния си празник.", "date": "2017.09.23", "title": "Предстоящи международни събития за 23 септември ( Агенция „Фокус“ )"}
{"url": "http://www.focus-news.net/news/2017/09/23/2438889/blagoevgrad-za-treta-poredna-godina-obshtinata-se-vklyuchva-v-izlozhenieto-izberi-sport-badi-aktiven.html", "text": "За трета поредна година Община Благоевград се включва в изложението „Избери спорт #Бъди активен“, част от организираната от Министерството на младежта и спорта „Европейска седмица на спорта“. Това съобщиха от пресцентъра на Община Благоевград. „Спортна панорама 2017“ се провежда за 6 поредна година и ще бъде открита в 09.30 часа на площад „Георги Измирлиев“. Инициативата ще даде възможност на родители, деца, гости на града да се запознаят със спортните дейности, клубове и бази, които се развиват в Благоевград. На площадното пространство ще бъдат направени и демонстрации. \r\n„Спортна панорама” е сред проявите, с които Община Благоевград цели да популяризира и развива спортната среда в града и да мотивира младите хора да спортуват активно. Празникът, в чест на спортистите от Благоевград и отдаването на значение на техните постижения е част от целта на общинското ръководство областния център на Пиринско да се превърне в „Спортен Благоевград”.\r\nЕвропейската седмица на спорта като е инициатива на Европейската комисия за насърчаване на заниманията със спорт и двигателната активност сред населението в Европа.", "date": "2017.09.23", "title": "Благоевград: За трета поредна година Общината се включва в изложението „Избери спорт #Бъди активен“"}
{"url": "http://www.focus-news.net/news/2017/09/23/2438890/sofiya-vavedena-e-vremenna-organizatsiya-na-dvizhenieto-vav-vrazka-s-remont-na-tramvaen-relsov-pat-po-bul-tsar-boris-iii.html", "text": "Въвежда се временна организация на движението във връзка с ремонт на трамваен релсов път по бул. „Цар Борис III”. Това съобщиха от пресцентъра на Столична община. Днес и утре, 24 септември, за времето от 08.00 до 16.00 часа ще се извърши ремонт на релсовия път по бул. „Цар Борис III” в участъка от площад „Руски паметник” до трамвайно ухо „Бъкстон” по маршрута на трамвайни линии №4 и 5. \r\nЗа времето от 04.30 до 16.00 часа днес и на 24 септември е в сила следната организация на движението: \r\n-  ще се движи от кв. „Орландовци“ по маршрута си до кръстовище ул. „Алабин” - бул. „Христо Ботев”, надясно по бул. „Христо Ботев”, наляво през площад „Възраждане”, надясно по бул. „Христо Ботев” и наляво по ул. „Алабин” по маршрута до кв. „Орландовци“. \r\n-  ще се движи от ТМ ухо „Бъкстон” до кв. „Княжево”. Разкрива се временна автобусна линия № 5-ТМ с маршрут: начална спирка - с код 0890 кв. „Павлово” на ул. „Александър Пушкин” в посока център за автобусна линия №107, ул. „Александър Пушкин”, надясно по бул. „Цар Борис ІІІ”, бул. „Ген. Тотлебен”, надясно по трамвайното платно на бул. „Македония” до бул. „Христо Ботев”, надясно по бул. „Христо Ботев” до бул. „Ген. Скобелев”, надясно по бул. „Ген. Скобелев” до площад „Руски паметник”, бул. “Ген. Тотлебен”, бул. “Цар Борис ІІІ”, наляво по ул. “Александър Пушкин”, крайна спирка - с код 0893 кв. „Павлово” за автобусна линия №107 в посока изход, обратен завой на площад „Знаме на мира” и до началната спирка с код 0890 кв. „Павлово”. : \r\nВ посока център:- с код 0876 кв. „Овча купел” за автобусна линия №260; с код 0589 ж.к. „Бъкстон” – на перона на трамвайната спирка, като се демонтират пана от пешеходната ограда; с код 0686 ж.к. „Красно село” за автобусни линии №63 и 260; - с код 2110 ул. „Нишава” на перона след трамвайната спирка;- с код 0694 ж.к. „Хиподрума” на перона на трамвайната спирка, като се демонтират пана от пешеходната ограда; с код 0645 ж.к. „Лагера” - на перона на трамвайната спирка, като се демонтират пана от пешеходната ограда;- с код 0392 бул. „Цар Борис ІІІ” за автобусни линии №74 и 260; с код 0758 „УМБАЛСМ Пирогов” – на перона на трамвайната спирка, като се демонтират пана от пешеходната ограда; с код 6418 „Площад Руски паметник” – временна в трамвайното платно на бул. „Македония” срещу съществуващата трамвайна спирка в посока кв. „Княжево“; на трамвайната спирка с код 1279 „Площад Македония” в трамвайното платно на бул. „Македония” преди бул. „Христо Ботев” – крайна и начална \r\nВ посока кв. „Княжево“: с код 0362 бул. „Прага” на бул. „Ген. Скобелев” за тролейбусни линии №1 и 5] с код 1297 пл. „Руски паметник” на бул. „Ген. Сколебев” за тролейбусни линии №1 и 5 с код 6132 „УМБАЛСМ Пирогов” на бул. „Ген Тотлебен” след бул. „Пенчо Славейков” с код 2543 „Бул. Цар Борис ІІІ” за автобусни линии №63 и 260 с код 6134 ж.к. „Лагера” – непосредствено след светофара; с код 6136 ж.к. „ Хиподрума” – временна след светофара в района на пешеходната пътека; с код 6136 ул. „Нишава” - временна след светофара в района на пешеходната пътека; - с код 0638 ж.к. „Красно село” за автобусни линии №63 и 260; с код 6137 ж.к. „Бъкстон” - временна след светофара в района на пешеходната пътека; - с код 0875 кв. „Овча купел” за автобусни линии №107 и 260 \r\nАвтобуси №63 и 260 ще спират на временните спирки по бул. „Цар Борис III”.", "date": "2017.09.23", "title": "София: Въведена е временна организация на движението във връзка с ремонт на трамваен релсов път по бул. „Цар Борис III”"}
{"url": "http://www.focus-news.net/news/2017/09/23/2438891/ekathimerini-sadat-v-gartsiya-obyavi-turtsiya-za-bezopasna-i-posochi-che-bezhantsite-mogat-da-badat-deportirani-obratno-v-neya.html", "text": "Гръцкият държавен съвет взе решение, че мигрантите могат да бъдат връщани обратно в Турция като част от споразумението между ЕС и Анкара, предаде  Ekathimerini.\r\nНай-висшия административен съд на Гърция реши, че депортираните бежанци не се сблъскват със заплаха за мъчение, нехуманно отношение или наказание в Турция. \r\nРешението е взето в отговор на иска, заведен от двама сирийски мъже, чиито молби за предоставяне на убежище бяха отказани и които се борят срещу депортацията си в Турция.  Виктор Турмаков", "date": "2017.09.23", "title": "Ekathimerini: Съдът в Гърция обяви Турция за безопасна и посочи, че  бежанците могат да бъдат депортирани обратно в нея"}
{"url": "http://www.focus-news.net/news/2017/09/23/2438892/dobrich-kitaristi-ot-saratov-shte-gostuvat-v-grada-po-povod-negoviya-praznik.html", "text": "Изпълнители от детски ансамбъл китаристи „Радуга“ заедно с преподавателя си Виталий Ганеев, ще гостуват в Добрич от днес до 27 септември, съобщиха от пресцентъра на Общината. Младежите са възпитаници на детската музикална школа №19 в град Саратов, Русия. Те вече са били многократни победители в международни конкурси, сред които ІІ международен конкурс на изпълнителите на класическа китара „Viva guitarra“ (гр. Курск), ХІІ международен конкурс-фестивал „Ренесанс на китарата“ (гр. Гомел, Беларус) и други. Освен това младите музиканти са стипендианти на поименната стипендия на губернатора на Саратовска област. \r\nПреподавателят им Виталий Ганеев е кандидат изкуствовед, лауреат на международни конкурси, лауреат на премията на фонд „Руско изпълнително изкуство и победител в руския национален конкурс „Най-добър преподавател в детска школа за изкуство – 2015“, професор на Руската Академия на естествознанието. \r\nГражданите на Добрич ще могат да се запознаят с таланта на Алексей Федотов и Артур Маркарян на 25 септември, които ще се включат в програмата за празника на града с концерт в градски парк „Св. Георги“ (пред сградата на музея) от 17.30 часа. Виталий Ганеев ще проведе майсторски клас по китара на 26 септември в СУ „Климент Охридски“. Гостите от побратимения на Добрич град Саратов ще изнесат концерт и в КК „Албена“ на 24 септември.", "date": "2017.09.23", "title": "Добрич: Китаристи от Саратов ще гостуват в града по повод неговия празник"}
{"url": "http://www.focus-news.net/news/2017/09/23/2438893/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-sofiya-evropeyska-stolitsa-na-sporta.html", "text": "Въвежда се временна организация на движението във връзка с провеждането на „София – Европейска столица на спорта”, съобщиха от пресцентъра на Столична община. От 20.00 часа днес до 24.00 часа на 24 септември се забранява престоят и паркирането на пътни превозни средства на ул. „Ген. Гурко” между бул. „Васил Левски” и бул. „Евлоги и Христо Георгиеви”. \r\nОт 07.00 до 24.00 часа на 24 септември се забранява влизането на пътни превозни средства в двете посоки по ул. „Ген. Гурко” между бул. „Васил Левски” и бул. „Евлоги и Христо Георгиеви”. \r\nОт 04.30 до 24.00 часа на 24 септември частично се променят маршрутите на масовия градски транспорт, както следва: \r\nАвтобусните по линия № 9 (в посока пл. „Орлов мост”): от бул. „Евлоги и Христо Георгиеви” по бул. „Цар Освободител”, бул. „Васил Левски”, ул. „Шипка” и по маршрута си. Автобусите ще спират на временна спирка на бул. „Цар Освободител” на 50 м. след бул. „Евлоги и Христо Георгиеви”. \r\nАвтобусни линии № 84 и 184: от бул. “Цариградско шосе” по бул. “Евлоги и Христо Георгиеви”, обратен завой при ул. “Шипка”, бул. “Евлоги и Христо Георгиеви” и по бул. “Цариградско шосе” по маршрутите. Автобусите ще спират на сп. „Военна академия” в посока пл. „Орлов мост”.", "date": "2017.09.23", "title": "София: Въвежда се временна организация на движението във връзка с провеждането на „София – Европейска столица на спорта”"}
{"url": "http://www.focus-news.net/news/2017/09/23/2438894/mkd-makedoniya-ivitsa-dachich-kosovo-v-yuneskoi-te-shte-zagubyat-tazi-bitka.html", "text": "Министърът на външните работи на Сърбия Ивица Дачич заяви, че Косово ще загуби битката, когато става дума за получаване на членство ЮНЕСКО, предаде македонската медия „МКД“.\r\n„Те загубиха на конференцията в Париж, ще загубят сега. И всеки следващия път \", заяви Дачич, коментирайки изявлението на външния министър Бехджет Пацоли, че Прищина е получила достатъчно гласове за членството на Косово в ЮНЕСКО. \"Те нямат достатъчно гласове за ЮНЕСКО, Пацоли смята, че всичко може да бъде решено с пари, но това не е точно така“, добави той. Сръбският министър припомни, че тридесет представители на сръбското МВнР през изминалия период са лобирали в чужбина и че няма шансове Косово да получи достатъчен брой гласове. \r\nДачич също припомни, че Пацоли е бил заедно с президента на Косово  Хашим Тачи в Париж на Общото събрание на ЮНЕСКО преди две години, когато са загубили. Виктор Турмаков", "date": "2017.09.23", "title": "„МКД“ (Македония): Ивица Дачич: „Косово в ЮНЕСКО? Те ще загубят тази битка“"}
{"url": "http://www.focus-news.net/news/2017/09/23/2438895/denyat-23-septemvri-v-svetovnata-istoriya.html", "text": "2015 г.\r\nВременният президент на Буркина Фасо Мишел Кафандо се завръща на власт на власт след постигане на споразумение с военните.\r\n2014 г.\r\nПри въздушните удари върху „Ислямска държава“ САЩ използва за първи път истребители F-22.\r\n2014 г.\r\nИталия блокира активите на руския олигарх Аркадиий Ротенберг.\r\n2013 г.\r\nОсъдената Надежда Толоконникова от Пуси Райът обявява гладна стачка, за да обърне внимание към нарушенията в колонията, където излежава присъдата си.\r\n2012 г.\r\nВ Беларус се провеждат парламентарни избори.\r\n2004 г.\r\nЕвропейският комисар по разширяването Гюнтер Ферхойген заявява, че вече няма пречки за започване на преговори с Турция.\r\n2003 г.\r\nВ резултат на енергиен срив няколко милиона граждани на Дания и Швеция остават за 2 часа без електрически ток.\r\n1973 г.\r\nХуан Перон е избран за втори път за президент на Аржентина, след като през 1955 г. е свален чрез преврат.\r\nХуан Доминго Перон е роден през 1895 г. в малко градче в провинция Буенос Айрес. Завършва военно училище. През 30-те години е изпратен като военен наблюдател в Италия, а през 1943 г. играе важна роля във военния преврат срещу цивилното управление на Рамон Кастийо. През следващите години заема различни министерски постове в рамките на установения военен режим, но през 1945 г. изпада в немилост и за кратко е арестуван. През 1946 г. печели президентските избори и започва да провежда социална политика в полза на бедните слоеве на обществото. Макар и да нарича действията си “третият път” между капитализма и комунизма, Перон е антиамерикански и антибритански настроен. През 1947 г. създава Перонистката партия, чиято дейност е основана на принципите на хустисиализма (от 1958 г. партията се нарича Хустисиалистка). През 1945 г. той се жени за Ева Дуарте, по-известна като Евита. Перон е преизбран през 1951 г., но постепенно страната навлиза в период на икономическа криза, а конфликтът с католическата църква и всепроникващата корупция предизвикват преврат, който сваля Перон от власт. През следващите години той живее в изгнание последователно в Парагвай, Панама и Испания. Връща се в Аржентина през октомври 1973 г., и отново опитва да спечели президентските избори, а по-малко от година по-късно - през юли 1974 г. умира.\r\n1912 г.\r\nПоявява се първият филм на Мак Сенет от поредицата „Кийстоунските полицаи\".\r\nМак Сенет е американски актьор и режисьор. Роден е на 17 януари 1880 г. През 1912 г. организира компанията “Кийстоун”, в която започва системно производство на комедии, което полага началото на американската комедийна филмова школа. Създава оригиналния комедиен жанр “слапситки”, основан на традициите на мюзикхола и американския популярен театър. В неговите филми (на които той е по-скоро художествен ръководител) постоянен герой е групата на кийстоунските полицаи, както и групата на красивите къпещи се дами. “Кийстоун” е школа и трамплин за бъдещата кариера на Роско Арбакъл, Бен Търпин, Мейбъл Норман, Чарлз Чаплин. През 1915 г. създава фирмата “Трайенгъл” заедно с Томас Инс и Дейвид Грифит, в която продължава да снима комедии, а след ликвидацията £ (1917 г.) работи и в други компании като режисьор и продуцент. От 1920 г. снима пълнометражни филми. Късометражният му филм “Схватка с риба меч” получава “Оскар”. През 1935 г. се оттегля от киното. През 1937 г. получава специален “Оскар” за цялостно творчество и принос за развитието на американската ексцентрична комедия. Мак Сенет умира на 5 ноември 1960 г.\r\n1846 г.\r\nНемският астроном от Берлинската обсерватория Йохан Хале открива планетата Нептун. Нептун е осмата планета по отдалеченост от слънцето и четвъртата по големина в слънчевата система. Екваториалният й радиус е 24,746 км. Нептун извършва една пълна обиколка около оста си за 16 часа 6 мин. Атмосферата на Нептун е съставена от водород 85% хелий 13 и метан 2%. Планетата има пръстени и това е потвърдено от “Войджър-2” на 26 август 1989 г. Дотогава само се предполага за съществуването им. Масата на пръстените все още е неизвестна. Те са съставени от малки прахообразни частици, които са се отделили вероятно при сблъсъците на метеорити със спътниците на Нептун. По-известни спътници на Нептун са Тритон и Нереида. Тритон обикаля около Нептун по почти кръгова орбита и в обратна посока.\r\n1788 г.\r\nФренският крал Луи XVI обявява възстановяването на Парламента в страната. По време на управлението на Луи XVI финансовото състояние на Франция се влошава. През 1789 г. кралят свиква Генералните щати след прекъсване от 175 години (висш орган на съсловното представително събрание в средновековна Франция), които се събират във Версай през 1789 г. На 17 юни с. г. се конституират в Национално събрание. Кралят не съумява да предотврати Великата френска революция (която премахва абсолютизма) и е отстранен от власт – 1789 г. През 1791 г. Луи XVI и неговото семейство са заловени от Националната гвардия в опит да избягат от очакващия ги в Париж съдебен процес. Кралят е хвърлен в затвор и осъден като \"виновен за съзаклятие срещу свободата на народа и за посегателство срещу общата сигурност на държавата\". Екзекутиран е на 21 януари 1793 г.На тази дата са родени:\r\n1949 г.\r\nРоден е Брус Спрингстийн - американски рок-изпълнител, китарист, композитор, автор на текстове. Изпълнителската си кариера започва през 1969 г., когато записва песни с групата “Костийлс”. В колежа създава собствена група - “Стийлс Милс” (1969-1971 г.), с която концертира. Следващите му групи са “Д-р Зу”, “Соник Бум”, “Брус Спрингстийн бенд”. Първият солов албум на Спрингстийн е записан във фирмата “Си Би Ес” (1974 г.). През 70-те и 80-те години работи със съпровождащата група “Ийстрийт бенд”. Спрингстийн печели много награди “Грами” и награда “Оскар” за музиката към филма “Филаделфия”. Дискография: “Greetings from Asbury Park, New Gersey” (1973 г.), “The Wild, the Innocent and the E. Street Shuffle” (1973 г.), “Born to Run” (1975 г.), “Darkness of the Edge of Town” (1978 г.), “The River” (1980 г.), “Nebraska” (1982 г.), “Born in the USA” (1984 г.), “Born on the Run” (1985 г.), “Bruce Springsteen and the E. Street Band [live, 1975-1985 г.]” (1986 г.), “Tunnel of Love” (1987 г.), “Human Touch” (1992 г.), “Lucky Toun” (1992 г.), “In Concert” [MTV Plugged, live] (1993 г.), “The Ghost of Tom Joad” (1995 г.), “Live in New York City” (2001 г.), “No Sweat” (2001 г.), “Survivor” (2001 г.), “The Rising” (2002 г.).\r\n1930 г.\r\nРоден е Рей Чарлз (Р. Ч. Робинсън) - американски певец и пианист, композитор, аранжор, саксофонист, кларинетист. Заболява от глаукома и на 6-годишна възраст загубва зрението си. Учи в училището за слепи деца “Сейнт Августин” в Грийнвил, Флорида. Там започва да свири на алтсаксофон, кларинет, тромпет, орган и пиано. От 1946 г. е изпълнител-професионалист. През 1947 г. организира джаз-трио в Сиатъл. През 1960 г. създава собствен биг-бенд от първокласни джазови музиканти. Концертира по цял свят. В България гостува през 1980 г. Изпълнява класически блус, джазови стандарти, кънтри-енд-уестърн.На тази дата умират:\r\n1939 г.\r\nУмира Зигмунд Фройд - австрийски психолог, невропатолог и психиатър, основател на психоанализата. Роден е през 1856 г. В началото на 90-те години в сътрудничество с И. Бройер разработва т. нар. “метод на катарзиса” за терапия на неврозите, който се основава върху концепцията за психотравматичната невроза. Съгласно тази концепция неврозите са защитна реакция на психиката спрямо травмираща идея, която “се изтласква” от съзнанието, но запазва своя афективен заряд (“катексис”). По-нататъшното развитие става чрез издигнатата от Фройд хипотеза за изключителната роля на сексуалността в етиологията на неврозите. По-късно следва отказ от хипнозата, замяна с метода на свободните асоциации и тълкуване на сънищата, предлагане на учението за безсъзнателното. Творческата еволюция на Фройд от момента, когато той окончателно се заема с разработката на психоанализата, може да бъде разделена на три периода: ранен период (1895-1905 г.), период на Първа психоаналитична система (1905-1920 г.), период на Втора психоаналитична система (1920-1939 г.). Основни теоретични достижения от ранния период са концепцията за психоневрозата и учението за психичния апарат, които се основават върху идеята за безсъзнателното. Фройд разглежда психичния апарат в два аспекта: топографичен и динамичен. При топографичния подход в психиката се отделят три области - съзнанието, предсъзнателното и безсъзнателното. Безсъзнателното е тази част на психиката, в която са съсредоточени безсъзнателните желания и са изтласканите от съзнанието идеи. То е ирационално. От съзнанието - прозорец към външния свят - безсъзнателното е разграничено с областта на предсъзнателното. То е разумното Аз на човека, памет, мислене. Фройд свързва областта на съзнанието предимно с възприятието на външния свят. Източниците на психичната динамика са желанията на безсъзнателното, които се стремят към разтоварване чрез действия. Затова те трябва да попаднат в съзнанието, което управлява реализацията на поведенческите актове. Това е възможно само чрез посредничеството на предсъзнателното. То осъществява цензура на желанията на безсъзнателното и представящите ги идеи. Фройд по-късно уточнява, че психичната дейност на безсъзнателното се подчинява на принципа на удоволствието, а психичната дейност на предсъзнателното - на принципа на реалността. Като се съобразява с реалността на външния свят, предсъзнателното изтласква обратно в безсъзнателното неприемливите желания и идеи (сексуални, егоистични, асоциални), съпротивлява се на техните опити да проникнат в съзнанието. За Фройд учението за либидото е призвано да замести учението за пряката сексуална детерминация на неврозите, да уточни въпроса за природата на безсъзнателните подбуждащи сили. Във връзка с учението за либидото по-нататъшно развитие получава набелязаният в ранния период енергетичен подход към психиката. Психичната енергия, която често фигурира в трудовете на Фройд от началото на 90-те години, е интерпретирана като енергия на либидото. Като я мисли за количествено променяща се субстанция (тук е оказала влияние школата на Хелмхолц), Фройд описва начините за превръщане на либидото. От гледна точка на учението за либидото психичното развитие на човека е в своята същност биологично детерминиран процес на превръщанията на неговия сексуален инстинкт. В основата на учението му е убеждението, че има антагонизъм между природното начало при човека, сексуалните и агресивните импулси на безсъзнателното и културата. Културата според Фройд е основана върху отказ от удовлетворяване на желанията на безсъзнателното и съществува за сметка на сублимираната енергия на либидото. В труда си “Неудовлетвореността от културата” (1930 г.) стига до извода, че прогресът на културата води до намаляване на човешкото щастие и засилване на чувството за вина поради растящо ограничаване на реализацията на природните желания. Психологичните и социологичните възгледи на Фройд оказват значително влияние върху изкуството, социологията, етнографията, психологията и психиатрията от първата половина на ХХ в.За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.;\r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.09.23", "title": "Денят 23 септември в световната история"}
{"url": "http://www.focus-news.net/news/2017/09/23/2438896/ria-novosti-vulkanat-karimskiy-na-kamchatskiya-poluostrov-e-izhvarlil-stalb-pepel-na-2000-metra.html", "text": "Руското министерство на извънредните ситуации съобщава, че вулканът Каримский, намиращ се на Камчатския полуостров е изхвърлил стълб пепел на височина от 2000 метра, предаде  РИА Новости.\r\n„На Вулкана Каримский е регистрирано изхвърляне на пепел на височина от 2000 метра. Височината на вулкана е 1486 метра. С отчет на направлението на вятъра пепелния шлейф се е разпространил на 15 километра в югоизточна посока към залива Кроноцкий. Населени места по пътя на разпространението на пепелния шлейф няма“, пише в официално съобщение на министерството. \r\nВ района на вулкана в момента на изригването не е имало туристи. В района му е обявен „оранжев код“ за авиационна опасност.  Виктор Турмаков", "date": "2017.09.23", "title": "РИА Новости: Вулканът Каримский на Камчатския полуостров е изхвърлил стълб пепел на 2000 метра"}
{"url": "http://www.focus-news.net/news/2017/09/23/2438897/veliko-tarnovo-renovirana-detska-ploshtadka-shte-bade-otkrita-v-debelets.html", "text": "Реновирана детска площадка ще бъде открита в Дебелец, съобщиха от пресцентъра на Община Велико Търново. От 11.30 часа с детски празник ще бъде официално открита детската площадка по проект на Кметство Дебелец към МОСВ и кампанията „За чиста околна среда – 2017”. Съоръжението се намира в междублоковото пространство на ул. „Иван Вазов”.", "date": "2017.09.23", "title": "Велико Търново: Реновирана детска площадка ще бъде открита в Дебелец"}
{"url": "http://www.focus-news.net/news/2017/09/23/2438898/tass-kitay-shte-ogranichi-dostavkite-na-petrolni-produkti-na-kndr.html", "text": "Министерството на търговията на Китай обяви за прекратяването от 23 септември на доставките на природен газ за Северна Корея. От 1 октомври ще бъде ограничен и износа на петролни продукти към КНДР, предаде  ТАСС.\r\n„В деня на публикацията на даденото заявление се преустановяват доставките в КНДР на газов кондензат и на втечнен природен газ“, пише в документ на министерството. Забраната засяга и енергоносителите, които вече са подготвени за износ, но все още не  са достигнали до севернокорейска територия.\r\nВ съобщението също така се отбелязва, че в изпълнение на „резолюция №2375 на Съвета за сигурност на ООН от 1 октомври 2017 г. се ограничава и износа на петролни продукти към КНДР“. \r\nМинистерството също така обяви, че преустановява вноса на текстил от КНДР. Пълната забрана за търговията с него настъпва на 11 декември.  Виктор Турмаков", "date": "2017.09.23", "title": "ТАСС: Китай ще ограничи доставките на петролни продукти на КНДР"}
{"url": "http://www.focus-news.net/news/2017/09/23/2438899/varna-se-vklyuchva-v-initsiativata-evropeyska-sedmitsa-na-sporta.html", "text": "Варна се включва в инициативата Европейска седмица на спорта. Това съобщиха от пресцентъра на Община Варна. От днес до 30 септември ще се организират поредица спортни прояви и отворени врати по различни видове спорт. Желаещите граждани ще имат възможност да участват безплатно в тренировки и демонстрации по тенис на маса, йога, кондиционни тренировки на открито, спортно ориентиране, велопоход, горско бягане, лекоатлетически пробег, кунг фу, аква аеробика, табата, латино танци и други. За същия период ще бъде предоставен безплатен достъп до общинските спортни бази, по утвърден график, съобщиха от общинската дирекция „Спорт“ към Община Варна.\r\nСедмицата ще бъде закрита със спортно шоу, демонстрации в различни спортове, надпревари, игри с публиката и награди на 30 септември от 18.00 часа в зала „Конгресна“ на ДКС. Инициативата се провежда за трета поредна година в страната.", "date": "2017.09.23", "title": "Варна се включва в инициативата Европейска седмица на спорта"}
{"url": "http://www.focus-news.net/news/2017/09/23/2438900/voice-of-america-kanada-nalozhi-sanktsii-varhu-venetsuelski-pravitelstveni-deytsi.html", "text": "Министърът на външните работи на Канада Кристия Фрийланд обяви, че страната налага санкции върху ключови членове на режима на президента на Венецуела Николас Мадуро. Тя посочи, че мярката е ясен сигнал, че антидемократичното поведение има последствия, предаде  Voice of America.\r\nСанкциите на Канада са насочени срещу 40 души, членове на правителството на Мадуро, включително и самият Мадуро. Министърът посочи, че въпросните държавни дейци „са играли ключова роля в подкопаването на сигурността, стабилността и интегритета на демократичните институции на Венецуела“. \r\nСанкциите замразяват всички активи на лицата, които те имат в Канада. На канадските граждани се налага забрана да имат бизнес със засегнатите от санкциите венецуелци.  Виктор Турмаков", "date": "2017.09.23", "title": "Voice of America: Канада наложи санкции върху венецуелски правителствени дейци"}
{"url": "http://www.focus-news.net/news/2017/09/23/2438901/burgas-s-boyni-demonstratsii-strelba-s-lak-i-muzey-na-otkrito-prodalzhava-praznikat-na-turisticheskiyat-kompleks-akve-kalide.html", "text": "Туристическият комплекс „Акве калиде” за поредна година отбелязва своя празник с много и различни събития в дните до 24 септември. Това съобщиха от пресцентъра на Община Бургас. Посетителите ще се пренесат в миналото и ще станат активни участници в български средновековен лагер. Сдружение „Чигот” ще пресъздаде бита на хората, живели по тези земи през Второто българско царство (XII – XIV век).\r\nОт 09.00 до 19.00 часа хилядолетната история на Акве калиде ще оживее с бойни демонстрации, стрелба с лък, музей на открито, представящ средновековно бойно снаряжение, демонстрации на различни занаяти (бродерия, плетене на гайтани и кожарство), рисуване с къна на типични за времето татуировки. Малки и големи ще имат възможността да държат в ръка меч, щит и бойна брадва, ще се докоснат до реплики на средновековна керамика и ще се включат в автентични средновековни игри. По време на празника всеки, закупил билет за 3D прожекция, ще има възможност безплатно да стреля с лък или ще получи характерна за времето татуировка с къна.\r\nУтре, 24 септември, ще бъде творчески и забавен ден за всички посетители на Акве калиде. Арт работилница за обработка на глина, представяне на автентични средновековни прически и облекла са само част от програмата. Любителите на вкусните изкушения ще могат да се насладят на хляб с квас, както и да опитат катми, приготвени на сач.", "date": "2017.09.23", "title": "Бургас: С бойни демонстрации, стрелба с лък и музей на открито продължава празникът на туристическият комплекс „Акве калиде”"}
{"url": "http://www.focus-news.net/news/2017/09/23/2438902/ria-novosti-kitayskiyat-vanshen-ministar-prizova-kam-podobryavane-na-mehanizmite-za-nerazprostranyavane-na-yadreno-orazhie.html", "text": "Китайският външен министър Ван Йи заяви, че ефективността и универсалността на международните механизми за неразпространяване на ядрено оръжие трябва да бъдат засилени във връзка с нарастващите рискове, че оръжие за масово поразяване могат да се окажат в ръцете на терористи, предаде РИА Новости.\r\n\"Международната общност последователно предприема непрестанни усилия за усъвършенстване  на механизма на неразпространение на ядреното оръжие, но в сферата на сигурността, в момента се осъществяват дълбоки и сложни промени, при което рисковете и предизвикателствата остават все още достатъчно сериозни\", заяви Ван Йи. \r\nВ изказването си на срещата с министрите в Съвета по въпросите на неразпространението на ядреното оръжие в  кулоарите на Общото събрание на ООН, ръководителят на китайското външно министерство заяви, че \"редица страни игнорират постигнатия консенсус и нееднократно са  извършили ядрени опити, което увеличава риска оръжията за масово поразяване  ще бъдат получени и ще бъдат използвани от недържавни актьори , по-специално от терористи, във връзка с които е необходимо да се повиши ефективността, универсалността и доверието в механизмите за неразпространение на ядрените оръжия \". Той добави, че Китай е готов да работи с други страни, за да се защити и укрепи съответните международни механизми. Виктор Турмаков", "date": "2017.09.23", "title": "РИА Новости: Китайският външен министър призова към подобряване на механизмите за неразпространяване на ядрено оръжие"}
{"url": "http://www.focus-news.net/news/2017/09/23/2438903/pazardzhik-konstantiyskiyat-episkop-yakov-shte-oglavi-v-nedelya-arhiereyska-sveta-liturgiya-v-hrama-sv-vmchk-georgi-v-selo-ivaylo.html", "text": "С благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия в  храм „Св. Вмчк Георги” в село Ивайло, Пазарджишка духовна околия на Пловдивска епархия, предаде репортер на Агенция „Фокус”. Литургията ще бъде отслужена в неделя от 09.00 часа.  \r\nНикола ПЕТКОВ", "date": "2017.09.23", "title": "Пазарджик: Константийският епископ Яков ще оглави в неделя архиерейска света Литургия в храма „Св. Вмчк Георги” в село Ивайло"}
{"url": "http://www.focus-news.net/news/2017/09/23/2438904/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция \"Фокус\" от Планинска спасителна служба (ПСС) към БЧК. Във високите части духа силен вятър, а на много места са се образували мъгли. Температурите варират между 4 и 8 градуса, на връх Ботев - 0 градуса. От ПСС съветват всички туристи, които все пак предприемат преходи в планината, да си набавят необходимата екипировка и внимателно да подбират маршрутите си, съобразявайки се с метеорологичната обстановка. Няма регистрирани инциденти през изминалото денонощие. Информация за обстановката в планините може да намерите на .\r\nТелефоните на ПСС са: 02/ 9632000 и 088 1470.", "date": "2017.09.23", "title": "ПСС: Лоши са условията за туризъм в планините"}
{"url": "http://www.focus-news.net/news/2017/09/23/2438905/balgariya-gartsiya-rumaniya-i-harvatiya-shte-pomagat-za-evropeyskata-integratsiya-na-zapadnite-balkani.html", "text": "Четирите държави на Балканите, които са членове на Европейския съюз - България, Гърция, Румъния и Хърватия, ще помагат заедно за европейската интеграция на останалите шест държави от региона. За това се разбраха първите дипломати Екатерина Захариева, Никос Кодзиас, Теодор Мелешкану и Мария Пейчинович Бурич на работна среща в Ню Йорк, съобщиха от пресцентъра на Министерство на външните работи.\r\nМинистрите направиха преглед на постигнатото до момента от Албания, Босна и Херцеговина, Косово, Република Македония, Сърбия и Черна гора и се договориха да дадат политическа и експертна подкрепа за тяхната европейска перспектива. Захариева, Кодзиас, Мелешкану и Бурич се договориха да посетят заедно държавите-кандидатки, за да дадат знак, че застават зад тях в усилията им да изпълнят критериите за членство. Така Западните Балкани се превръщат не само в приоритет на Българското председателство на Съвета на ЕС, но и на останалите държави-членки от региона.\r\n„Страните трябва да бъдат оценявани според собствените им заслуги. Знаем, че на Балканите често има ревност, но тя може и да е градивна и да стимулира реформите в някои държави. Помощта ни трябва да се изразява и в практични неща - предоставяне на експерти, съдействие за срещи в Брюксел, работа за свързване на инфраструктурата”, каза министър Екатерина Захариева.", "date": "2017.09.23", "title": "България, Гърция, Румъния и Хърватия ще помагат за европейската интеграция на Западните Балкани"}
{"url": "http://www.focus-news.net/news/2017/09/23/2438906/interfaks-vav-venetsuela-sa-se-poyavili-mnogochasovi-opashki-za-benzin.html", "text": "На бензиностанциите в няколко провинции на Венецуела са се появили многочасови опашки за бензин, предаде Интерфакс, позовавайки се на местни медии.\r\nВ столицата Каракас хората чакат по четири часа за да заредят колите си. Недостигът на гориво може да доведе до прекъсвания в доставките на гориво. В провинция Мерида дефицитът на бензин се наблюдава вече от пет дни. Там хората чакат по три часа, при това не могат да зареждат повече от 30 литра наведнъж. В град Санта Барбара дел Сулиа бензин се отпуска единствено за градския транспорт и за фермерите. \r\nМинистърът на петрола на Венецуела Еулохио дел Пино обеща в близко време да поправи системата за разпределение на гориво по цялата територия на страната и увери съгражданите си, че проблемите скоро ще бъдат отстранени. \r\nВенецуела, чиято икономика в значителна степен зависи от петролните доходи, преживява една от най-тежките кризи в своята история. В страната се наблюдава недостиг на хранителни продукти и на много стоки от първа необходимост – от тоалетна хартия до лекарства.  Виктор Турмаков", "date": "2017.09.23", "title": "Интерфакс: Във Венецуела са се появили многочасови опашки за бензин"}
{"url": "http://www.focus-news.net/news/2017/09/23/2438907/tsvetan-tsvetanov-gerb-izborat-na-chlenove-na-vss-ot-parlamentarnata-kvota-beshe-iztsyalo-prozrachen-nyama-dogovorki.html", "text": "Изборът на членове на ВСС от парламентарната квота беше изцяло прозрачен. Това каза председателят на ПГ на ГЕРБ Цветан Цветанов в предаването  по Нова телевизия, коментирайки проведеното гласуване за избора на членове на Висшия съдебен съвет от квотата на парламента. „Категорично мога да заявя, че няма договорки. Знаете колко е изострен дебатът в парламента, особено разделението между управляващо мнозинство и опозиция“, посочи Цветанов. „И опозицията, и управляващото мнозинство не малко пъти сме казвали, че има национални приоритети, които трябва да бъдат обединяващи“, допълни още той. „Всички кандидати за членове на ВСС имаха своите професионални качества. Беше най-важно да се знае, че новият избор за квотата на парламента във ВСС е по новите изисквания, съгласно промените в Конституцията, които станаха факт през есента на 2015 година“, обясни председателят на ПГ на ГЕРБ и подчерта, че водещият критерий е бил професионализмът, за да се покрият изискванията, заложени в процедурните правила.", "date": "2017.09.23", "title": "Цветан Цветанов, ГЕРБ: Изборът на членове на ВСС от парламентарната квота беше изцяло прозрачен, няма договорки"}
{"url": "http://www.focus-news.net/news/2017/09/23/2438908/varna-byust-pametnik-na-belezhitiya-stomatolog-i-uchen-dots-d-r-dichko-kolarov-shte-bade-otkrit-v-devnya.html", "text": "Бюст-паметник на бележития стоматолог и учен доц. д-р Дичко Коларов ще бъде открит в Девня в 10.30 часа пред Дневния център за хора с увреждания в Девня. Това съобщиха от пресцентъра на Община Девня. В негова чест името му ще стане патрон на Дневния център. Инициативата за увековечаване делото на личности с голям принос за развитието на града и неговото прославяне е на кмета на Община Девня Свилен Шитов. На 7 септември в парка край Музея на мозайките бе открит бюст-паметник на строителя на индустриална Девня и България Иван Рачев.\r\nДоц. д-р Дичко Дичев Коларов е роден на 9 януари 1925 година в село Девня, сега квартал „Девня 1“. През 1944 година завършва Класическата гимназия във Варна, а през 1948-ма – зъболекарство в София. До 1951-ва работи като участъков стоматолог в град Варна, а в периода 1951-1952-а – като завеждащ терапевтичното отделение на Окръжната стоматологична поликлиника във Варна. След изпит е избран за аспирант към Катедрата по хирургична стоматология в София. През 1956 година защитава дисертационен труд за присъждане на научна степен „кандидат на медицинските науки“ и работи като ординатор. Избран е за асистент, през 1969-а за главен асистент, през 1971-ва за хоноруван доцент, а през 1973-а за редовен доцент. Бил е заместник-декан на Стоматологичния факултет в София.\r\nДоцент Коларов е автор на много учебници и рецензент на голям брой кандидатски дисертации и монографии, автор, съавтор и редактор на над 80 научни труда и публикации в различни области на хирургичната стоматология и лицево-челюстна хирургия. Участвал е с доклади в научни конгреси и конференции в страната и чужбина. Ползвал е писмено и говоримо английски, френски и руски език.\r\nБил е секретар на републиканското научно дружество по стоматология, носител е на орден „Кирил и Методий – ІІ степен“.\r\nПенсионира се през 1985 г. на 60 години. Житейският му път приключва на 18 август 2010 година в град София.", "date": "2017.09.23", "title": "Варна: Бюст-паметник на бележития стоматолог и учен доц. д-р Дичко Коларов ще бъде открит в Девня"}
{"url": "http://www.focus-news.net/news/2017/09/23/2438909/plovdiv-nepravosposoben-mototsikletist-e-zaginal-pri-katastrofa-v-kv-belomorski.html", "text": "Неправоспособен мотоциклетист е загинал при катастрофа в Пловдив. Това съобщиха за Радио „Фокус“ – Пловдив от пресцентъра на МВР.  Според подадената информация инцидентът е станал около полунощ в кв. „Беломорски“ в пловдивския район „Южен“. Пресичайки кръгово кръстовище, мотоциклетистът е изгубил контрол над превозното средство, ударил се е в бордюр и е загинал на място. Спътникът му е настанен в болница без опасност за живота.\r\nТони МИХАЙЛОВ", "date": "2017.09.23", "title": "Пловдив: Неправоспособен мотоциклетист е загинал при катастрофа в кв. „Беломорски“"}
{"url": "http://www.focus-news.net/news/2017/09/23/2438910/anadolu-agency-kmetat-na-istanbul-e-podal-ostavka.html", "text": "Кметът на Истанбул Кадир Топбаш подаде оставка, предаде  Anadolu Agency.\r\nГоворейки по време на пресконференция в Истанбул Топбаш заяви, че подава оставка от кметския пост, но не къса връзките си с управляващата Партия на справедливостта и развитието. „Подадох оставка от задълженията си на кмет. Но, под каквито и да е условия ще прекъсна връзките си с моята политическа партия. Аз съм активен член на моята партия“, посочи той.\r\nТопбаш също така посочи, че няма да позволи опозицията да твори политика на гърба на неговата оставка. Виктор Турмаков", "date": "2017.09.23", "title": "Anadolu Agency: Кметът на Истанбул е подал оставка"}
{"url": "http://www.focus-news.net/news/2017/09/23/2438911/gen-sekretar-na-oon-antoniu-guterish-blagodari-na-prezidenta-rumen-radev-za-aktivnata-podkrepa-na-balgariya-za-evropeyskata-perspektiva-na-zapadnite-balkani.html", "text": "ООН цени високо активната дейност на България в работата на Организацията и особено за утвърждаването на страната ни като фактор на стабилност в Югоизточна Европа и за насърчаването на процеса на европейска интеграция за своите съседи. Това заяви на среща с президента Румен Радев Генералният секретар на ООН Антониу Гутериш, съобщиха от прессекретариата на държавния глава. Той приветства подписването на двустранния договор за добросъседство между България и Република Македония, който дава силен позитивен сигнал за целия регион. Подкрепата на европейската перспектива за страните от Западните Балкани ще бъде във фокуса на предстоящото Българско председателство на Съвета на ЕС, подчерта президентът Радев.   \r\nОбща бе позицията, че продължаващите кризи в Близкия Изток и Северна Африка, представляват заплаха за международния мир и сигурност и изискват съвместни действия от страна на ООН и държавите-членки за тяхното решаване. Антониу Гутериш приветства присъединяването на България към Плана за действие за Либия, както и подкрепата, която страната ни оказва за дейността на Специалния пратеник по въпросите на Либия Гасан Саламе за стабилизиране на ситуацията в тази държава.   \r\nРумен Радев и Антониу Гутериш бяха единодушни, че приемането на Глобалния пакт по миграцията на ООН е важна стъпка за справяне с този проблем, както за държавите, от които произхождат мигрантите, така и за страните, към които се отправят тези хора. Подкрепата за икономическото и социално развитие на държавите, от които произхождат мигрантите, спазването на човешките права и  борбата с нелегалния трафик на хора, са ключови мерки в тази насока, беше подчертано още по време на срещата.", "date": "2017.09.23", "title": "Ген. секретар на ООН Антониу Гутериш благодари на президента Румен Радев за активната подкрепа на България за европейската перспектива на Западните Балкани"}
{"url": "http://www.focus-news.net/news/2017/09/23/2438912/veliko-tarnovo-s-15-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 15 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 149 см. \r\nТемпературата на водата e 19 градуса.", "date": "2017.09.23", "title": "Велико Търново: С 15 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/09/23/2438913/kyustendil-otkrit-urok-po-narodni-tantsi-shte-se-provede-v-ramkite-na-mezhdunarodniya-festival-balkanska-cherga-v-selo-shishkovtsi.html", "text": "Открит урок по народни танци ще се проведе в рамките на Международния фестивал „Балканска черга” в село Шишковци. Това съобщи за Радио „Фокус” – Кюстендил Борислав Крумов, председател на сдружение „Роден край”. Откритият урок ще започне от 13.00 часа в селото на Майстора. Във втория ден от фестивала ще се проведе демонстрация на клуба по авио и ракето моделизъм. Предвидено е и провеждането на кулинарна изложба и на конкурс „Зелника на Майстора”, както и демонстрация-състезание за най-сръчно рязане на дърва за огрев. „Специални гости ще са сдружение “Весели пенсионери” от Пробищип, Македония, които ще покажат как се прави „Зелника на баба“. Привечер всички присъстващи ще могат да се насладят на изпълненията на Поли Паскова, както и на „Младежка дискотека“ за подрастващите”, каза Борислав Крумов.\r\nВенцеслав ИЛЧЕВ", "date": "2017.09.23", "title": "Кюстендил: Открит урок по народни танци ще се проведе в рамките на Международния фестивал „Балканска черга” в село Шишковци"}
{"url": "http://www.focus-news.net/news/2017/09/23/2438914/prezidentat-rumen-radev-tryabva-da-ubedim-evropeyskiya-sayuz-che-balkanite-mogat-da-badat-siguren-i-prosperirasht-region.html", "text": "България ще продължи да подкрепя действията на международната общност за утвърждаването на Косово като стабилна и демократична държава в Югоизточна Европа, заяви президентът Румен Радев на среща с президента на Република Косово Хашим Тачи, съобщават от прессекретариата на държавния глава. Българският държавен глава подчерта, че страната ни ще продължи да работи за европейската перспектива на всички свои съседи от региона на Западните Балкани.  \r\n„Трябва да убедим ЕС, че Балканите могат да бъдат сигурен и проспериращ регион“, подчерта Румен Радев. През пролетта на 2018 г. в рамките на Българското председателство на ЕС ще бъде проведена среща на върха ЕС-Западни Балкани, на която държавите от региона да представят своите позиции по дебата за бъдещето на Европа, а през октомври т.г. София ще бъде домакин на среща на министрите на правосъдието и вътрешните работи от ЕС и Западните Балкани. \r\nПрезидентът Радев беше категоричен, че ангажиментът на ЕС към европейската перспектива на държавите от нашия регион трябва да продължи, а кандидатстващите за европейско членство страни трябва да получат подкрепа за изпълнението на критериите за членство. „България е готова да сподели своя опит в този процес и работи за развитието на отношения на добросъседство между всички страни на Балканите“, добави Румен Радев. \r\n„Диалогът със Сърбия няма алтернатива и Косово ще продължи да полага всички усилия за изграждането на добросъседски отношения между двете държави“, заяви от своя страна Хашим Тачи. Той благодари за оказваната от България  подкрепа на Косово в рамките на международните мисии и особено на EULEX. Хашим Тачи подчерта, че присъединяването на Косово към ЕС и НАТО е водещ външнополитически приоритет за страната. \r\nПо време на срещата бяха обсъдени перспективите за развитие на регионалната инфраструктура в Югоизточна Европа, увеличаването на икономическия обмен между България и Косово, сътрудничеството в областта на образованието и културата.", "date": "2017.09.23", "title": "Президентът Румен Радев: Трябва да убедим Европейския съюз, че Балканите могат да бъдат сигурен и проспериращ регион"}
{"url": "http://www.focus-news.net/news/2017/09/23/2438915/sport-portu-pobedi-portimonenze-s-52-v-mach-ot-portugalskoto-parvenstvo.html", "text": "Порту победи като домакин Портимонензе с 5:2 в седми кръг на португалското футболно първенство.\r\nПорту през този сезон са отбелязвали единствено победи и заемат първо място в класирането с 21 точки. На второ място е Спортинг с 18 точки при шест мача и една игра в запас. Виктор Турмаков", "date": "2017.09.23", "title": "Спорт: Порту победи Портимонензе с 5:2 в мач от португалското първенство"}
{"url": "http://www.focus-news.net/news/2017/09/23/2438916/pazardzhik-zhitelite-na-panagyurskoto-selo-popintsi-izlizat-na-protest-zaradi-lipsata-na-voda.html", "text": "Жителите на панагюрското село Попинци излизат на протест заради липсата на вода, съобщи за Радио „Фокус“ – Пазарджик бившият кмет на селото Нона Загорска. Тя обясни, че протестът ще се проведе на главния път Пазарджик – Панагюрище. „Протестът ще започне в 10.00 часа. Очакваме да се съберат повече хора, тъй като вече три месеца имаме проблеми с водоснабдяването. За сега в протеста ще се включат само жители на селото, но ако има и други желаещи от съседните населени места, също могат да се присъединят“, обясни Загорска.\r\nВаня НИКОЛОВА", "date": "2017.09.23", "title": "Пазарджик: Жителите на панагюрското село Попинци излизат на протест заради липсата на вода"}
{"url": "http://www.focus-news.net/news/2017/09/23/2438917/zam-predsedatelyat-na-gerb-tsvetan-tsvetanov-za-upravlyavashtata-koalitsiya-vsyako-semeystvo-ima-protivorechiya-vazhnoto-e-da-imame-obshti-tseli-i-politiki-koito-da-stigat-do-horata.html", "text": "Изпитвам уважение към Валери Симеонов и към коалиционните ни партньори. Убеден съм, че много са били въпросите, които всеки един от нас е могъл да изнесе публично, но не сме го направили. Знаем, че всяко едно семейство има противоречия, важното е да имаме общи цели и политики, които да стигат до хората. Това заяви председателят на ПГ на ГЕРБ Цветан Цветанов в предаването „Събуди се“ по Нова телевизия, коментирайки казаното от вицепремиера Валери Симеонов, че напоследък няма диалог с коалиционните партньори от ГЕРБ. „Валери Симеонов е доста прям човек. Някой път в своята емоция споделя неща, които би трябвало да бъдат изчиствани във формат между коалиционните партньори“, посочи той и допълни, че е съвсем нормално да има различни мнения. „Изцяло подкрепям казаното от Валери Симеонов, че ние в политически формат не сме се срещали последните месец и половина, два. Имаше стичане на обстоятелства през август и началото на септември, министрите, които участват във формата бяха много ангажирани“, уточни Цветан Цветанов. „Чух се с него в самия ден след интервюто. Видяхме се и 2-3 дни преди самото интервю, имаше неща, които маркирахме и неща, за които имахме принципно съгласие“, посочи председателят на ПГ на ГЕРБ. „Това, което бяхме договорили е в предстоящата седмица да направим политически съвет между ГЕРБ и „Обединени патриоти““, поясни той.\r\nВъв връзка с процедурата за придобиване на нов боен самолет и размяната на реплики между президента Румен Радев и управляващите Цветан Цветанов коментира: „Няма противопоставяне между институциите. Единственото, което се стараем да направим е да покрием очакванията на обществото за прозрачност, която трябва да има в процедури, свързани с харчене на над 1,5 млрд. пари на българския данъкоплатец“. „Инвестирането в националната сигурност струва много пари. Изградените механизми трябва да бъдат гаранция, че процедурата ще бъде прозрачна“, заяви той. „Лобизъм ли е, че искаме да направим прозрачна процедура. Лобизъм ли е, че искаме да отстраним критерий, който е сложен допълнително от тези, които днес говорят за лобизъм. Не може ли да се направи предположението, че някой някога във времето е имал други цели“, попита Цветан Цветанов.", "date": "2017.09.23", "title": "Зам.-председателят на ГЕРБ Цветан Цветанов за управляващата коалиция: Всяко семейство има противоречия, важното е да имаме общи цели и политики, които да стигат до хората"}
{"url": "http://www.focus-news.net/news/2017/09/23/2438918/ria-novosti-na-zavod-za-foyerverki-v-kitay-e-progarmyal-vzriv.html", "text": "Взрив е избухнал в завод за производство на фойерверки в източната китайска провинция Цзянси, в резултат на която са загинали седем души, предаде РИА Новости, позовавайки се на местни медии.\r\nИнцидентът се е случил в петък вечерта в град Шанли. Местните власти разпореждат спирането на дейността на предприятието в петък сутринта заради открити по време на инспекции проблеми със системата за сигурност. Заводът е трябвало напълно да преустанови производство до пълното поправяне на откритите неизправности. \r\n Въпреки това още вечерта на същия ден служителите на запечатания завод в нарушение на предписаните ограничения започват работа, след което последва взрив. Все още не е ясно колко души е имало в предприятието в момента на взрива.  Виктор Турмаков", "date": "2017.09.23", "title": "РИА Новости: На завод за фойерверки в Китай е прогърмял взрив"}
{"url": "http://www.focus-news.net/news/2017/09/23/2438919/prezidentat-rumen-radev-pred-sanarodnitsite-ni-v-nyu-york-balgariya-shte-e-uspyala-kogato-kazhete-na-vashite-detsa-da-se-varnat-za-da-uchat-i-rabotyat-v-neya.html", "text": "Президентската институция има амбицията да инициира създаването на регистър на българите и българските общности в чужбина, за да има връзка между тях и браншовите, образователните институции и бизнеса в България. Това заяви президентът Румен Радев на среща с представители на българската общност в Ню Йорк, съобщиха от прессекретариата на държавния глава. По думите му този регистър ще улесни комуникацията със сънародниците ни зад граница за използването на тяхната професионална експертиза и опит. „В глобалния свят една държава не може да съществува сама – финанси, инвестиции, технологии, научен и културен обмен, всичко е свързано. И когато вие успявате, това е успех и за България“, подчерта президентът и изрази признателността си към българите, които рекламират родината в международните институции и компаниите, в които работят. „За мен България ще е успяла, когато кажете на вашите деца да се върнат, за да учат и работят в нея“, заяви в отговор на въпрос президентът. Румен Радев добави, че има какво да се направи, за да се създаде много по-голямо доверие в българските институции, чувство за справедливост в обществото и за свобода от корупционни схеми при възлагането на обществени поръчки. \r\nПопитан за правосъдната реформа в България и за възможността да бъде въведен румънският антикорупционен модел, държавният глава посочи, че проблемите на България трябва да се решават от българите. „Ако дойде някой друг отвън да ни реши проблемите, това означава, че ние нямаме самочувствието, куража и убедеността като нация, да ковем нашето собствено бъдеще. За мен реформата в съдебната система е абсолютен приоритет и затова за пръв път в президентската институция се свиква КСНС на тази тема“, заяви Румен Радев. По отношение на обществения дебат за начина, по който трябва да бъде създадена институцията за борба с корупцията, президентът посочи: „В България сякаш искаме да имаме литература без Достоевски. Можем ли да си представим Достоевски без „Престъпление и наказание“ или Достоевски, но само с „престъпление“, без „наказание“? Крайно време е да се наказваме и да имаме независим антикорупционен орган, който да дисциплинира политическата класа“, каза още държавният глава. През последните десетилетия отношенията със САЩ се превърнаха в стратегическо партньорство, успех за което има и българската общност, заяви още Румен Радев и добави, че при всяка своя среща с представители на държавните институции на САЩ, поставя въпроса за отпадането на визовия режим за българските граждани. Президентът благодари на сънародниците ни в Ню Йорк за запазената връзка с родината, за съхраненото национално самосъзнание и чувство за общност, за съботно-неделните училища, които създават условия и за децата да опазят своя роден език. „България е там, където хората говорят, сънуват и мечтаят на български език“, заяви Румен Радев. Държавният глава призова Министерството на външните работи да се бори за създаването на културен център, който да разпространява българската култура, традиции и фолклор в Ню Йорк. „Всички ще работим заедно за това“, заяви Румен Радев. По време на разговора бяха поставени и редица въпроси, свързани с перспективите за преодоляване на демографската криза в България, за двойното гражданство, за Националната стратегия за българите и българските общности в чужбина и много други. В срещата в Генералното консулство в Ню Йорк участваха президентът (1997-2002 г.) Петър Стоянов, заместник министър-председателят по правосъдната реформа и министър на външните работи Екатерина Захариева и над 200 наши сънародници. По-рано президентът Румен Радев посети и българския православен храм в Ню Йорк.", "date": "2017.09.23", "title": "Президентът Румен Радев пред сънародниците ни в Ню Йорк: България ще е успяла, когато кажете на вашите деца да се върнат, за да учат и работят в нея"}
{"url": "http://www.focus-news.net/news/2017/09/23/2438920/kyustendil-pesenen-kontsert-traditsiya-i-savremennost-shte-se-provede-v-grada.html", "text": "Читалище „Братство” организира песенен концерт „Традиция и съвременност”. Това съобщи за Радио „Фокус” – Кюстендил Иван Андонов, председател на читалище „Братство”. Концертът ще започне от 18.00 часа в голямата зала на читалището. Той е посветен на 109 години от обявяване на Независимостта на България. В него ще вземат участие университетски смесен хор „Фолк-джаз формация” на Нов български университет с диригент доц. д-р Георги Петков и Фолк-арт формация при читалище „Братство” с диригент Адела Харалампиева. В програмата ще прозвучи традиционен фолклор, съвременни композиции на фолклорна основа с поп и джаз елементи.\r\nВенцеслав ИЛЧЕВ", "date": "2017.09.23", "title": "Кюстендил: Песенен концерт „Традиция и съвременност” ще се проведе в града"}
{"url": "http://www.focus-news.net/news/2017/09/23/2438921/afp-iran-e-izpital-nova-raketa-vapreki-preduprezhdeniyata-na-sasht.html", "text": "Иран съобщи, че е изпитал успешно нова ракета със среден обхват на действие, въпреки предупрежденията на Вашингтон, че е готов да се откаже от ключовото ядрено споразумение заради това, предаде  AFP.\r\nИранската държавна телевизия излъчи кадри от изстрелването на ракетата „Хорамшахр“, която за първи път бе изложена на военен парад в петък.  Медиите не съобщават датата на изстрелването, макар и високопоставени политици от страната да бяха заявили в петък, че изпитанието на ракетата „ще е скоро“.  Виктор Турмаков", "date": "2017.09.23", "title": "AFP: Иран е изпитал нова ракета, въпреки предупрежденията на САЩ"}
{"url": "http://www.focus-news.net/news/2017/09/23/2438922/shumen-40-godishen-mazh-predade-samnitelen-bagazh-v-politsiyata-proverkata-e-pokazala-che-ne-e-vzrivno-ustroystvo.html", "text": "40-годишен мъж предаде съмнителен багаж в полицията – проверката е показала, че не е взривно устройство. Това съобщиха от Областната дирекция на МВР – Шумен във връзка с информация за сигнал за такова устройство в района на Съдебната палата. От полицията уточняват, такъв не е имало. По отношение на поставените заградителни ленти снощи в района на Районно управление „Полиция” – Шумен от дирекцията съобщиха, че в късните следобедни часове вчера 40-годишен мъж от Шумен брал билки в покрайнините на града. Забелязал предмет, който му се сторил съмнителен. Донесъл го пред сградата на полицейското управление, за да го предаде. Изказал съмнения, че може да е вид взривно устройство. Предприети са необходимите мерки за установяване на съдържанието и ако се наложи-обезопасяването му. Екип от специалисти е извършил оглед. Изяснено било, че намерената найлонова торба съдържа две метални кутии.", "date": "2017.09.23", "title": "Шумен: 40-годишен мъж предаде съмнителен багаж в полицията – проверката е показала, че не е взривно устройство"}
{"url": "http://www.focus-news.net/news/2017/09/23/2438923/mvr-dvama-sa-zaginali-a-22-sa-raneni-pri-katastrofi-v-stranata-prez-izminaloto-denonoshtie.html", "text": "Двама са загинали, а 22 са ранени при 17 катастрофи в страната през изминалото денонощие. Това съобщиха от пресцентъра на МВР. В София са станали 87 леки и 2 тежки пътни произшествия, ранени са двама души. От началото на месеца в страната са възникнали 446 катастрофи. Загинали са 40 души, ранени са 542. От началото на годината в 4874 пътни произшествия са загинали 454 души, ранените са 6168.", "date": "2017.09.23", "title": "МВР: Двама са загинали, а 22 са ранени при катастрофи в страната през изминалото денонощие"}
{"url": "http://www.focus-news.net/news/2017/09/23/2438924/nikola-belishki-kmet-na-panagyurishte-protestirashtite-ot-selo-popintsi-da-proyavyat-tarpenie-raboti-se-aktivno-po-otstranyavaneto-na-avariyata-po-vodoprovoda.html", "text": "Непрекъснато работим за подмяна на проблемния участък от магистралния водопровод от село Злокучене, който аварира, каза за Радио „Фокус“ – Пазарджик кметът на Община Панагюрище Никола Белишки. Той обясни, че и в момента е по трасето на водопровода, където се копае, за да се поставят нови тръби. „Трябва да подменим 2 254 метра и днес се надяваме да приключим. Очакваме доставката на 500 метра тръби, а до края на деня и на още 200 метра, които ще бъдат монтирани веднага. Имаме сформирани 5 екипа, които ще направят заварките на тръбите. Правим всичко възможно за по-бързото решаване на проблема с авариралия водопровод“, коментира Белишки. \r\nПо отношение на обявения протест на жители на село Попинци той обясни, че хората трябва да проявят разбиране и още малко търпение, защото се работи активно за отстраняване на аварията. „Проблемите с този водопровод не са от сега и не може да се обвинява сегашното ръководство на общината за тях“, допълни Белишки.\r\nВаня НИКОЛОВА", "date": "2017.09.23", "title": "Никола Белишки, кмет на Панагюрище: Протестиращите от село Попинци да проявят търпение – работи се активно по отстраняването на аварията по водопровода"}
{"url": "http://www.focus-news.net/news/2017/09/23/2438925/tass-siriyskite-vlasti-privetstvaha-uchastieto-na-kitay-v-sledvoennoto-vazstanovyavane-na-stranata.html", "text": "Външният министър на Сирия Уалид Муалем благодари от името на правителството си на Китай заради неговата позиция по сирийската криза и приветства активното участие на Пекин в следвоенното възстановяване на близкоизточната държава, предаде ТАСС.\r\n„Сирия благодари на Китай за неговата справедлива позиция, към която той в течение на дълго време се придържаше относно сирийската криза, високо цени конструктивната роля, която Китай играе във възстановяването на мира и стабилността в Сирия, а също така и в подобряването на хуманитарната обстановка“, заяви Муалем. „Приветстваме активното участие на Китай в следвоенното възстановяване на Сирия“, добави той.  Виктор Турмаков", "date": "2017.09.23", "title": "ТАСС: Сирийските власти приветстваха участието на Китай в следвоенното възстановяване на страната"}
{"url": "http://www.focus-news.net/news/2017/09/23/2438926/api-dvizhenieto-v-tunel-vitinya-na-avtomagistrala-hemus-v-posoka-sofiya-shte-se-izvarshva-v-dve-lenti-na-24-septemvri.html", "text": "Движението в тунел „Витиня“ на автомагистрала „Хемус“ в посока София ще се извършва в две ленти на 24 септември. При необходимост, за да се избегне задръстване, от км 35 част от трафика ще се пренасочва по път I-1 Ботевград – София до пътен възел „Витинска Река“. Ремонтираната тръба, в посока Варна е отворена за движение. Това съобщиха от пресцентъра на Агенция „Пътна инфраструктура”. От агенцията препоръчват на водачите, пътуващи от Северозападна България – от градовете Видин, Монтана и Враца, да използват прохода „Петрохан“ и пътя през Искърското дефиле, за да избегнат натоварения трафик по автомагистрала „Хемус“.\r\nДвижението по автомагистрала „Тракия“ е без ограничения. Не се извършват ремонтни дейности. Препоръчваме на водачите да използват и подбалканския път в посока София.\r\nЗа улеснение на трафика през Владая и повишаване на пътната безопасност на 24 септември от 10.00 до 20.00 часа на път I-1 (Е-79) ще има две ленти за влизащите в София. По този начин пристигащите в столицата шофьори ще могат да пътуват по-удобно и безопасно. Препоръчваме на шофьорите да използват алтернативния маршрут на първокласния път през Владая - автомагистрала „Люлин“.\r\nПри възможност пътуващите към София в неделния ден е препоръчително да тръгнат на път по-рано. Апелираме водачите да шофират внимателно и със съобразена скорост, да не предприемат резки маневри и да спазват ограниченията, пътната сигнализация и указанията на „Пътна полиция“, която следи и предприема необходимите действия за организацията на движението.\r\nНа 24 септември от 14.00 до 20.00 часа ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни около Деня на Независимостта на България.\r\nОграничено ще е преминаването на камионите над 12 тона по следните участъци от републиканската мрежа:\r\n· автомагистралите;\r\n· път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n· път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n· път I-4 п. в. „Коритна“ - Велико Търново - Шумен;\r\n· път I-5 Русе - Велико Търново;\r\n· път I-8 ГКПП „Калотина“ – София;\r\n· път I-9 Варна - Бургас;\r\n· път II-18 Околовръстен път на град София;\r\n· път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nКарта с временната организация на движението по участъците от републиканската пътна мрежа в празничните дни през 2017 г.", "date": "2017.09.23", "title": "АПИ: Движението в тунел „Витиня“ на автомагистрала „Хемус“ в посока София ще се извършва в две ленти на 24 септември"}
{"url": "http://www.focus-news.net/news/2017/09/23/2438927/ria-novosti-islyamska-darzhava-vse-oshte-kontrolira-poveche-ot-80-ot-petrolnite-nahodishta-v-provintsiya-deir-ez-zor.html", "text": "Според прессекретаря на сирийската национална газова компания в Деир ез Зор Амин Ал Хамид по-голямата част от петролните и газови находища в едноименната провинция продължават да се намират под контрола на „Ислямска държава“, предаде РИА Новости.\r\n„Днес под контрола на „Ислямска държава“ остават повече от 80% от петролните ресурси в Деир ез Зор. Говорейки за газовите находища, те на практика са все още под контрола на терористите. Всички заводи и местонахождения на газ, за които говорим, се намират от другата страна на Ефрат“, посочи Ал Хамид. Той отбеляза, че единственото поле в провинция Деир ез Зор, което се намира под правителствен контрол е „Ат Тайем“. На находището има сонди, както и рафинерии. В последно време добивът там е намален силно – едва до 200-300 барела на денонощие. \r\n„Ислямска държава“ завзе петролните и газови находища в Деир ез Зор през април 2014 г. Според Ал Хамид до кризата в страната най-голямото находище в областта – „Коноко“ е отговаряло за 35% на газовия добив на цяла Сирия. В този регион се е добивал и 25-35% от петрола в цялата страна.  Виктор Турмаков", "date": "2017.09.23", "title": "РИА Новости: „Ислямска държава“ все още контролира повече от 80% от петролните находища в провинция Деир ез Зор"}
{"url": "http://www.focus-news.net/news/2017/09/23/2438928/veliko-tarnovo-programata-na-obshtinata-posvetena-na-denya-na-nezavisimostta-na-balgariya-prodalzhava-i-dnes.html", "text": "Мащабен шоу-спектакъл пред Царевец ще представят участниците в 11-я Международен фестивал на военните оркестри. Събитието се организира за втора поредна година в площадното пространство пред крепостта и се радва на изключителен интерес от страна на жителите и гостите на града. Това каза за Радио „Фокус“ – Велико Търново Нелина Църова, директор Дирекция „Култура и туризъм“ в Община. По думите й, жителите на града изключително много са оценили факта, че концертът не се провежда на закрито, а на фона на двата хълма – Царевец и Трапезица. \r\nВ 11-то издание на Фестивала участват изпълнители от Гърция, Турция и България. „Това са представителни оркестри. Освен това се включват и членовете на Националния гвардейски оркестър и разбира се Фестивалният оркестър, който е съставен от оркестрите на Националния военен университет „Васил Левски“ във Велико Търново и военния оркестър на Тунджанската оторизирана бригада – Стара Загора“, каза още Нелина Църова. Концертът днес ще се проведе между 11.00 и 13.00 часа. Общината е подготвила и още едно атрактивно събитие за днешния ден – от 21.00 часа в района на паметника на Асеневци ще бъде реализиран 3D Mapping спектакъла „Царевград Търнов“.\r\nЛуиза ТРАНЧЕВА", "date": "2017.09.23", "title": "Велико Търново: Програмата на Общината, посветена на Деня на Независимостта на България, продължава и днес"}
{"url": "http://www.focus-news.net/news/2017/09/23/2438929/vitseprezidentat-iliyana-yotova-shte-poseti-yambol-na-24-septemvri.html", "text": "На 24 септември (неделя) вицепрезидентът Илияна Йотова ще вземе участие в откриването на храм „Сурп Агоп“ в град Ямбол. Това съобщиха от прессекретариата на държавния глава. След церемонията по освещаването и тържествения молебен, отслужени от архиепископ Езрас Нерсисян, в 12.00 часа вицепрезидентът ще произнесе слово.", "date": "2017.09.23", "title": "Вицепрезидентът Илияна Йотова ще посети Ямбол на 24 септември"}
{"url": "http://www.focus-news.net/news/2017/09/23/2438930/sport-anastasiya-pavlyuchenkova-se-klasira-na-finala-na-turnira-na-zhenskata-tenis-asotsiatsiya-v-tokio.html", "text": "Рускинята Анастасия Павлюченкова победи германката Ангелик Кербер в полуфинала на турнира в Токио на  Женската тенис асоциация с резултат 6:0, 6:7,  6:4\r\nСъперница на 26-годишната Павлюченкова ще стане победителката от другата полуфинална среща между испанката Гарбине Мугуруса и датчанката Каролин Возняцки.", "date": "2017.09.23", "title": "Спорт: Анастасия Павлюченкова се класира на финала на турнира на Женската тенис асоциация в Токио"}
{"url": "http://www.focus-news.net/news/2017/09/23/2438931/gerb-predstaviteli-na-chernomorskite-obshtini-obsadiha-vazmozhnostite-za-satrudnichestvo-s-kitayskiya-grad-syaman.html", "text": "Възможностите за по-интензивно сътрудничество между българските черноморски общини и Сямън бяха обсъдени при посещението на делегация на ПП ГЕРБ в китайския град, съобщиха от пресцентъра на партията. В състава на делегацията, водена от народния представител и председател на парламентарната група за приятелство с Китай Димитър Бойчев, има представители и на трите области по протежение на черноморското ни крайбрежие – кметовете на общините Аврен, Девня, Поморие, Созопол и Царево - Емануил Манолов, Свилен Шитов, Иван Алексиев, Панайот Рейзи и Георги Лапчев, зам.-кметът на община Аксаково Руска Илиева, зам.-областният управител на Добрич Красимир Николов и председателят на Общинския съвет в Бургас Константин Луков.  \r\nНа среща с Шао Ючин , заместник-началник на външния отдел на Сямън, те се запознаха с потенциала на морския град в югоизточната китайска провинция Фудзиен, където успешно се развиват електрониката, екологичните технологии, медицината и др. 20% от Брутния вътрешен продукт на Сямън се формира от туризма, като се отчитат 68 млн. туристи годишно, 70% от които пътуват в границите на страната. \r\nДиректните самолетни полети между Европа и Китай бяха посочени като важна предпоставка за активизирането на сътрудничеството в областта на туризма. Шао Ючин информира, че към момента има директен полет от Сямън до Амстердам, а догодина такъв ще бъде открит и до Лондон. В рамките на разговора бе отбелязана и необходимостта да се търси възможност за директен полет до летище в България.\r\n„Туризмът формира 16% от БВП на страната ни. Българското Черноморие има съществен принос за това, тъй като предлага отлични условия за летен туризъм и се отличава с богато културно-историческо наследство и с много минерални извори”, изтъкна Димитър Бойчев, който е и областен координатор на ПП ГЕРБ-Бургас.\r\nАкцент в разговора бяха и търговските взаимоотношения със Сямън. Пристанището на града е на 15-то място сред най-големите в света, а функциониращата безмитна зона привлича много чуждестранни инвестиции. Като перспективна област за сътрудничество се очерта българското винопроизводство, тъй като Сямън е един от големите вносители на вино.  \r\nДелегацията на ПП ГЕРБ бе поканена да посети и жилищния комплекс „Дзиншан”, където се запозна с внедрените социални услуги. Голяма част от дейностите се извършват от доброволци, а QR-кодове информират за служителите, които са ангажирани с обслужването на живеещите в комплекса. \r\nБългарската делегация гостува и в парка Уйуан, който е известен със своите мочурища, а ¼ от територията му е защитена зона, забранена за посетители. В парка, който е разположен на площ от 85 хектара, има повече от 50 вида редки птици и около 1000 защитени растителни вида, над 10 от които растат единствено по тези блатисти земи. Ръководството запозна гостите с усилията, полагани за поддържането на парка, който е бил напълно разрушен вследствие на тайфун през септември 2016 г., но само за година е възстановен.", "date": "2017.09.23", "title": "ГЕРБ: Представители на черноморските общини обсъдиха възможностите за сътрудничество с китайския град Сямън"}
{"url": "http://www.focus-news.net/news/2017/09/23/2438932/apa-rezhimat-na-primirie-v-nagorni-karabah-e-bil-narushen-112-pati-za-poslednoto-denonoshtie.html", "text": "Министерството на отбраната на Азербайджан съобщава, че частите на арменските въоръжени сили са извършили 112 нарушения на примирието в Нагорни Карабах за последното денонощие, предаде АПА.\r\nСъобщава се, че част от нарушенията са извършени с тежки картечници.  Виктор Турмаков", "date": "2017.09.23", "title": "АПА: Режимът на примирие в Нагорни Карабах е бил нарушен 112 пъти за последното денонощие"}
{"url": "http://www.focus-news.net/news/2017/09/23/2438933/inzh-mariya-valkanova-zam-kmet-na-asenovgrad-tselogodishnata-sotsialna-trapezariya-osiguryava-topal-obyad-za-250-dushi-ot-10-naseleni-mesta-v-obshtinata.html", "text": "Целогодишната социална трапезария в Асеновград осигурява топъл обяд за 250 души от 10 населени места на територията на общината. Това каза за Радио „Фокус“ – Пловдив заместник-кметът инж. Мария Вълканова. По думите й първоначално социалната трапезария е започнала да работи сезонно, но от октомври 2016 година осигурява постоянна подкрепа на социално слабите граждани. „От 1 октомври 2016 година ние имаме сключен договор с Агенцията за социално подпомагане за безвъзмездна финансова помощ „Осигуряване на топъл обяд“ по Оперативна програма за храни и/или основно материално подпомагане от Фонда за европейско подпомагане на най-нуждаещите се лица. По тази програма имаме 250 потребители на социалната услуга. Заявленията на кандидатите се подават непрекъснато, като тук няма някакъв краен срок. Одобрените кандидати са в листа на чакащите. В момента има 22 души, които са одобрен и при евентуално освобождаване на капацитет, те биха могли да се възползват от социалната услуга „Осигуряване на топъл обяд“, обясни инж. Мария Вълканова.\r\nТя посочи, че потребителите на услугата в общинския център – град Асеновград са 102 души, а на територията на 9 села в общината са общо 148. „Тази социална услуга достига до всички населени места, където хората имат нужда от подкрепа и предоставянето на топъл обяд. Не е съсредоточена само в общинския център. Надявам се, че заедно с Агенцията за социално подпомагане ще продължим да осигуряваме топъл обяд за 250 потребители в Община Асеновград“, каза още Мария Вълканова.\r\nТони МИХАЙЛОВ", "date": "2017.09.23", "title": "Инж. Мария Вълканова, зам.-кмет на Асеновград: Целогодишната социална трапезария осигурява топъл обяд за 250 души от 10 населени места в общината"}
{"url": "http://www.focus-news.net/news/2017/09/23/2438934/plovdiv-52-godishen-mazh-ot-pomorie-e-zaginal-pri-katastrofa-na-magistrala-trakiya-sled-kato-mu-e-priloshalo-po-vreme-na-shofirane.html", "text": "52-годишен мъж от Поморие е загинал при катастрофа на автомагистрала „Тракия“ в резултат на влошено здравословно състояние. Това съобщиха за Радио „Фокус“ – Пловдив от Областната дирекция на МВР. Инцидентът е станал около 15.50 часа вчера в района на км 108 от автомагистралата, в посока Бургас. Лек автомобил „Субару“ се е ударил последователно в предпазна мантинела, след което в пет броя колчета. 52-годишният водач е загинал на място. По първоначални данни причината за инцидента е влошено здравословно състояние. Местопроизшествието е посетено, извършени са и огледи. Случаят се разследва от Районното управление „Полиция“ - Стамболийски в рамките на досъдебно производство.\r\nТони МИХАЙЛОВ", "date": "2017.09.23", "title": "Пловдив: 52-годишен мъж от Поморие е загинал при катастрофа на магистрала „Тракия“, след като му е прилошало по време на шофиране"}
{"url": "http://www.focus-news.net/news/2017/09/23/2438935/the-independent-emanyuel-makron-posochi-che-velikobritaniya-tryabva-da-izyasni-tri-vaprosa-predi-pregovorite-za-brekzit-da-prodalzhat.html", "text": "Президентът на Франция Еманюел Макрон заяви, че процесът на Брекзит не може да продължи докато три въпроса не бъдат изяснени: уреждането на правата на гражданите на ЕС, живеещи във Великобритания, финансовите условия и проблемите около ирландската граница, предаде  The Independent.\r\nПрезидентът отбеляза, че има прогрес в ключовата реч на британския министър-председател Тереза Мей, изнесена във Флоренция, но добави, че все още няма отговор на трите въпроса. \r\n„Сигналите, изпратени от британския министър-председател демонстрират воля“, заяви Макрон. „Преди да отидем напред, трябва да изясним въпросите, свързани с положението на европейските граждани, финансовите условия и въпросът с Ирландия. Ако тези три въпроса не бъдат изяснени, няма да успеем да продължим напред“, смята той Виктор Турмаков", "date": "2017.09.23", "title": "The Independent: Еманюел Макрон посочи, че Великобритания трябва да изясни три въпроса преди преговорите за Брекзит да продължат"}
{"url": "http://www.focus-news.net/news/2017/09/23/2438936/nikola-belishki-kmet-panagyurishte-staraem-se-da-osigurim-voda-za-vsichki-zhiteli-na-obshtinata-ne-mozhe-da-ima-voda-samo-v-nyakoi-sela.html", "text": "Освен аварията на магистралния водопровод, причина за проблемите при осигуряването на вода в село Попинци е и подмяната на вътрешен за населеното място водоповод. Това каза за Радио „Фокус“ – Пазарджик кметът на Община Панагюрище Никола Белишки. Той обясни, че когато е възможно се пуска вода към населените места в общината. „Стараем се да осигурим вода макар и за часове, но на 18 хиляди души в цялата община. Не може да пуснем вода само в селата Левски, Елшица и Попинци, където живеят около 2 хиляди души. В Попинци има 8-кубикова цистерна с вода, но тя почти не се ползва. Разтоварили сме 400 - 500 бутилки с вода. В село Баня кметът с автомобила си кара вода по домовете на възрастните хора“, обясни Белишки. Той коментира, че вода трябва да се осигури за общинския център Панагюрище. „Там е болницата, пожарната, не можем да ги оставим без вода. В двора на болницата дежури 8-кубикова водоноска, за да може при спиране на водата да има резерв, необходим за нормалното функциониране на лечебното заведение“, уточни Белишки.\r\nВаня НИКОЛОВА", "date": "2017.09.23", "title": "Никола Белишки, кмет Панагюрище: Стараем се да осигурим вода за всички жители на общината – не може да има вода само в някои села"}
{"url": "http://www.focus-news.net/news/2017/09/23/2438937/parlamentarna-delegatsiya-vodena-ot-dimitar-glavchev-shte-uchastva-v-chestvaniyata-na-155-ata-godishnina-ot-preselvaneto-na-balgarite-v-tavriya.html", "text": "Парламентарна делегация, водена от председателя на Народното събрание Димитър Главчев, ще участва в Украйна в честванията на 155-ата годишнина от преселването на българите в Таврия, съобщиха от пресцентъра на Народното събрание. В състава на делегацията са заместник-председателят на парламента Цвета Караянчева, председателят на Групата за приятелство България – Украйна Милен Михов, нейният заместник-председател Георги Йорданов и народният представител Ахмед Ахмедов. \r\nПредседателят на Народното събрание ще разговаря с ръководството на Мелитополската градска администрация и ще поднесе цветя пред паметника на Христо Ботев в село Ботево. В град Приморск Димитър Главчев и българските парламентаристи ще се срещнат с ръководството на районната администрация, районния съвет, кметове и българската диаспора. \r\nПо-късно българската парламентарна делегация ще присъства на Официално откриване на Шестия областен събор на българите от Таврия, посветен на 155-тата годишнина от преселването им. Българските парламентаристи ще се срещнат с българската общност във Всеукраинския център за българска култура в Одеса.", "date": "2017.09.23", "title": "Парламентарна делегация, водена от Димитър Главчев, ще участва в честванията на 155-ата годишнина от преселването на българите в Таврия"}
{"url": "http://www.focus-news.net/news/2017/09/23/2438938/plovdiv-zaginaliyat-mototsikletist-pri-katastrofata-v-kv-belomorski-e-40-godishen-mazh-ot-suhindol.html", "text": "40-годишен е загиналият неправоспособен мотоциклетист при катастрофата в кв. „Беломорски“ в Пловдив. Това съобщиха за Радио „Фокус“ – Пловдив от Областната дирекция на МВР. Мъжът, който е от Сухиндол, е изгубил контрол над мотоциклета, пресичайки кръговото кръстовище на бул. „Димитър Талев“ в район „Южен“. Ударил се е в бордюр и е загинал на място. 48-годишният му спътник, настанен в болница след инцидента, е без опасност за живота.\r\nВзета е кръвна проба на водача. Образувано е досъдебно производство по случая, като изясняването на причините за птънотранспортното произшествие продължават служители на Първо районно управление „Полиция“ - Пловдив.\r\nТони МИХАЙЛОВ", "date": "2017.09.23", "title": "Пловдив: Загиналият мотоциклетист при катастрофата в кв. „Беломорски“ е 40-годишен мъж от Сухиндол"}
{"url": "http://www.focus-news.net/news/2017/09/23/2438939/gerb-delegatsiya-na-partiyata-se-zapozna-s-modela-na-sazdadenata-zona-za-svobodna-targoviya-v-syaman.html", "text": "В рамките на посещението си в китайския град Сямън делегация на ПП ГЕРБ се срещна с ръководството на създадената през 2015 г. зона за свободна търговия. Това съобщиха от пресцентъра на ГЕРБ. „Постигнатото тук е пример за съчетаването на финансови услуги, логистика и високотехнологично производство в една зона. Нейният успех не би бил възможен без изграждането на съответната инфраструктура. Усилията в тази сфера са важна предпоставка за развитието на бизнес потенциала. Подобряването на инфраструктурата безспорно е и сред приоритетите в управленската програма на ГЕРБ и на българското правителство”, коментира народният представител и председател на парламентарната група за приятелство с Китай Димитър Бойчев, който ръководи българската делегация. Част от състава й са кметовете на общините Аврен, Девня, Поморие, Созопол и Царево - Емануил Манолов, Свилен Шитов, Иван Алексиев, Панайот Рейзи и Георги Лапчев, зам.-кметът на община Аксаково Руска Илиева, зам.-областният управител на Добрич Красимир Николов и председателят на Общинския съвет в Бургас Константин Луков. Пред гостите бяха презентирани условията, създадени в зоната, както и мерките, които се полагат за нейното развитие. Отчетено бе, че на площ от 43 кв. км са регистрирани 280 000 компании, 4 500 от които са свързани с финансовите услуги. Проектите, които се реализират с преки чуждестранни инвестиции, са близо 13 000.Успешно са внедрени и електронните услуги, в резултат от което времето за минаване през митницата например е намалено от 4 часа до 5-10 минути. Освен чрез намаляване на административната тежест, бизнесът е стимулиран и чрез въведените данъчни облекчения, обясни ръководството на една от най-успешните зони за свободна търговия в Китай. По-късно пред деня делегацията на ПП ГЕРБ посети и модерната зона за градско планиране. Пред гостите от България беше представена визията за развитие на Сямън, който обхваща островна и континентална част на югоизточната китайска провинция Фудзиен.", "date": "2017.09.23", "title": "ГЕРБ: Делегация на партията се запозна с модела на създадената зона  за свободна търговия в Сямън"}
{"url": "http://www.focus-news.net/news/2017/09/23/2438940/alsat-m-makedoniya-spored-prezidenta-na-harvatiya-sloveniya-zastrashava-mezhdunarodnoto-pravo.html", "text": "Хърватският президент Колинда Грабар-Китарович застана зад министър-председателя Андрей Пленкович, чиято реч за граничния арбитраж със Словения в ООН доведе до отмяна на визитата на словенския му колега Миро Церар в Загреб, предаде македонската медия Алсат М.\r\nГрабар-Китарович прецени, че Словения с компрометирането на арбитражните процедури, всъщност \"застрашава международното право\". Тя прецени, че Словения и Хърватия са две приятелски страни и че този единствен спорен въпрос не трябва да се поставя в центъра на двустранните отношения.\r\nПленкович в четвъртък от трибуната на Общото събрание на ООН подчерта, че Хърватия е трябвало да излезе от арбитража за границата със Словения, защото властите в Любляна са го \"компрометирали\" и предупреди, че такова \"незачитане на международното право\" обезсърчава останалите държави да решават спорове с помощта на посредничество от трета страна.\r\nВ отговор словенският премиер Миро Церар отмени посещението си в Загреб и заяви, че Пленкович със своите коментари за арбитражния процес със Словения се \"оттегля от този процес\". Виктор Турмаков", "date": "2017.09.23", "title": "\"Алсат М\" (Македония): Според президента на Хърватия Словения застрашава международното право"}
{"url": "http://www.focus-news.net/news/2017/09/23/2438941/blagoevgrad-sportnite-klubove-ot-grada-se-vklyuchiha-v-izlozhenieto-izberi-sport-badi-aktiven.html", "text": "Спортните клубове от Благоевград за трета поредна година се включиха в изложението „Избери спорт #Бъди активен“, предаде репортер на Радио „Фокус“ – Пирин. Изложението е част от организираната от Министерството на младежта и спорта „Европейска седмица на спорта“. Малко след 09.30 часа на площад „Георги Измирлиев“ бе поставено официалното начало на тазгодишното издание на „Спортна панорама 2017“. Спортната проява бе открита от заместник-кметът по хуманитарни дейности и култура към Община Благоевград Христина Шопова, която заяви, че за общинското ръководство спортът винаги е бил и ще продължава да бъде приоритет. В рамките на целия ден в пространството пред общината ще има разположени шатри на спортните клубове от града, както и изкуствени игрища за най-различни спортове сред които футбол, баскетбол, бадминтон и други. Освен това на площадното пространство ще бъдат направени и демонстрации.\r\n„Спортна панорама” е сред проявите, с които Община Благоевград цели да популяризира и развива спортната среда в града и да мотивира младите хора да спортуват активно. Празникът, в чест на спортистите от Благоевград и отдаването на значение на техните постижения е част от целта на общинското ръководство областния център на Пиринско да се превърне в „Спортен Благоевград”.\r\nЕвропейската седмица на спорта като е инициатива на Европейската комисия за насърчаване на заниманията със спорт и двигателната активност сред населението в Европа.\r\nЛивия НИНОВА", "date": "2017.09.23", "title": "Благоевград: Спортните клубове от града се включиха в изложението „Избери спорт #Бъди активен“"}
{"url": "http://www.focus-news.net/news/2017/09/23/2438942/petar-kichashki-yurist-promenite-v-telk-ovete-sazdavat-opasnost-za-hilyadi-hora-s-uvrezhdaniya.html", "text": "Готвените промени в процеса по оценяване на хората с увреждания създават реалната опасност хиляди да останат без елементарна социална закрила. Това заяви пред Агенция \"Фокус\" юристът Петър Кичашки - член на Комисията за защита от дискриминация. \"Никакъв спор няма, че промяна в системата по оценка на уврежданията трябва да има. Но това не бива да става на гърба на хората. Когато правиш реформа в толкова чувствителен сектор без да отчиташ потребностите на самите хора, а мислиш само как да си спестиш някой лев, тогава обричаш дори и най-добронамерената промяна на неуспех. Промени в ТЕЛК-овете \"Да\", но категорично \"Не\" това да става на гърба на хората с увреждания\", каза той.\r\n\"Опасно е НОИ да оценява уврежданията, защото НОИ е крайният платец на пенсиите за хора с увреждания. Разбира се, че интересът на осигурителния институт ще е пенсиите да са по-малко на брой. Това е все едно да поверим на лисица да пази кокошарник и после да се чудим къде са пилетата. Масово в Европа оценката на уврежданията е комплексна - прави се от комисии, в които влизат и лекари, и социални работници, и експерти. Няма нужда да опитваме да изобретим колелото, особено рискувайки потърпевши в крайна сметка да се окажат най-уязвимите в обществото ни, а именно хората с увреждания\", обясни още Петър Кичашки.", "date": "2017.09.23", "title": "Петър Кичашки, юрист: Промените в ТЕЛК-овете създават опасност за хиляди хора с увреждания"}
{"url": "http://www.focus-news.net/news/2017/09/23/2438943/plovdiv-kampaniya-stara-hartiya-za-nova-kniga-se-provezhda-v-grada.html", "text": "Кампания „Стара хартия за нова книга“ се провежда в центъра на Пловдив. Това съобщиха за Радио „Фокус“ – Пловдив организаторите на инициативата с национален мащаб. Празникът на детското четене и опазването на природата, който е част от кампанията в Пловдив, се провежда на пл. „Стефан Стамболов“ и ще продължи 14.00 часа. Всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор, както и различни подаръци. \r\nОрганизаторите напомнят, че колкото повече стара хартия съберат децата, толкова повече дървета ще спасят от изсичане. Децата, донесли допълнителни 5 кг хартия, ще получат втора книга на екотематика. Така в рамките на празничния ден те могат да получат максимален брой две книги, независимо от количеството предадена хартия. Кампанията „Стара хартия за нова книга“ се провежда за втори път на територията на Пловдив със съдействието на Народна библиотека „Иван Вазов“.\r\nТони МИХАЙЛОВ", "date": "2017.09.23", "title": "Пловдив: Кампания „Стара хартия за нова книга“ се провежда в града"}
{"url": "http://www.focus-news.net/news/2017/09/23/2438944/ria-novosti-islyamska-darzhava-e-razrushila-pochti-tsyalata-gazodobivna-infrastruktura-v-deir-ez-zor.html", "text": "Според прессекретаря на сирийската национална газова компания в Деир ез Зор Амин Ал Хамид терористите от „Ислямска държава“ преднамерено са разрушили практически цялата инфраструктура на големите газови находища в едноименната провинция, предаде  РИА Новости.\r\n„По наши данни терористите вече са унищожили напълно инфраструктурата в находищата „Омар“ и „Танак“ . На находището „Коноко“ са разрушени част от обектите“, заяви Ал Хамид. Според инженера терористите също така са взривили газопровода в югоизточната част на провинция Деир ез Зор, пренасящ гориво от „Коноко“ до град Хомс. \r\nОт „Коноко“ може да се добиват до два милиона кубически метра газ на денонощие. Това е най-голямото находище в провинцията. До войната то бе третото по големина в Сирия. Възстановяването на инфраструктурата е напълно възможна, но оценката на щетите може да се даде, едва когато успеем да посетим тези места и да проведем задълбочено изследване“, добави той.  Виктор Турмаков", "date": "2017.09.23", "title": "РИА Новости: „Ислямска държава“ е разрушила почти цялата газодобивна инфраструктура в Деир ез Зор"}
{"url": "http://www.focus-news.net/news/2017/09/23/2438945/pazardzhik-v-selo-radilovo-prodalzhava-sedmoto-izdanie-na-festivala-na-keshkeka-i-narodnite-umeniya.html", "text": "В село Радилово продължава седмото издание на Фестивала на кешкека и народните умения, каза за Радио „Фокус“ – Пазарджик секретарят на читалище „Зора” в селото Марена Вачкова. „В програмата през тази година сме включили освен пресъздаване на легендата за кешкека, варене и дегустация на ястието. Освен това сме предвидили танцово надиграване, представяне на филм за забележителностите в община Пещера. Имаме гостуващи групи, организирана е и изложба на занаяти, а също и работилници, където  има състезателен елемент при изработването на различни изделия“, обясни Вачкова. На площада и пред откритата сцена се предлагат на изложба-базар храни, земеделски продукти и сувенири.\r\nВаня НИКОЛОВА", "date": "2017.09.23", "title": "Пазарджик: В село Радилово продължава седмото издание на Фестивала на кешкека и народните умения"}
{"url": "http://www.focus-news.net/news/2017/09/23/2438946/sport-karolin-voznyatski-se-klasira-na-finala-na-turnira-na-zhenskata-tenis-asotsiatsiya-v-tokio.html", "text": "Датчанката  Каролин Возняцки победи испанката Гарбине Мугуруса в полуфинала на турнира в Токио на  Женската тенис асоциация с резултат  6:2, 6:0.\r\nСъперница на Возняцки на финала ще стане победителката от другата полуфинална среща – рускинята Анастасия Павлюченкова. Виктор Турмаков", "date": "2017.09.23", "title": "Спорт: Каролин Возняцки се класира на финала на турнира на Женската тенис асоциация в Токио"}
{"url": "http://www.focus-news.net/news/2017/09/23/2438947/yerun-diselblum-gartsiya-shte-ostane-pod-nadzor-i-sled-spasitelnata-programa.html", "text": "Председателят на Еврогрупата Йерун Диселблум заяви, че Гърция ще остане под надзор и след като приключи догодина настоящата си спасителна програма, предаде  Reuters.\r\n„При всички случаи ще приложим надзор след приключването на спасителната програма, както се случи и в Ирландия, Испания и Кипър“, заяви Диселблум. „Ние ще имаме надзорна програма и за Гърция, особено след като има дългове с дълъг погасителен срок“, добави той. \r\nДиселблум трябва да се срещне в понеделник в Атина с гръцкия финансов министър Евклидис Цакалотос. \r\n„Общата цел на гръцкото правителство и неговите европейски партньори трябва да бъде август да стане край на програмата за финансова помощ. Трябва да сме сигурни, че Гърция да бъде напълно готова“, добави той.  Виктор Турмаков", "date": "2017.09.23", "title": "Йерун Диселблум: Гърция ще остане под надзор и след спасителната програма"}
{"url": "http://www.focus-news.net/news/2017/09/23/2438948/veliko-tarnovo-zam-predsedatelyat-na-gerb-tsvetan-tsvetanov-otkri-lekoatleticheski-turnir-v-svishtov.html", "text": "Председателят на ПГ на ГЕРБ и зам.-председател на партията Цветан Цветанов даде старт на есенното лекоатлетическо състезание „Желю Замфиров“, провеждащо се на стадион „Академик” в Свищов. Това съобщиха от пресцентъра на ГЕРБ. Заедно с него турнира откриха кметът на Велико Търново и областен лидер на ГЕРБ Даниел Панов, председателят на Общинския съвет в Свищов д-р Кристиян Кирилов и кмета на града Генчо Генчев. Надпреварата е част от проявите, свързани с празника на крайдунавския град „Свищовски лозници” и се провежда в памет на големия треньор, създал спринтьора Петър Петров – медалист от олимпиадата в Москва през 1980 година. Националният рекорд на дисциплината 100 метра все още принадлежи на легендарния бегач. „Поздравявам всички участници в турнира и техните родители, за това че младите хора са днес тук и са избрали да спортуват. Уверявам ви, че с общи усилия ще възродим и възстановим спортните терени, за да станат привлекателно място за децата“, каза Цветан Цветанов. Той сподели, че като бивш лекоатлет помни как родителите тогава били направили така, че стадионите да са достъпни и спортната инфраструктура била добра и е позволявала на семействата да бъдат спокойни къде са децата им. Цветанов подчерта, че Свищов се нуждае от нова спортна инфраструктура и увери всички, че възможностите, които се дават по новите оперативни програми „Региони в растеж“, ще бъдат отделени средства за спортни площадки и стадиони. „Заедно с председателя на Общинския съвет и кмета на града ще положим всички усилия, за да може след година-две Свищов да има своя спортен комплекс и стадиона, в който децата да се чувстват добре и да бъдат бъдещите републикански, световни и олимпийски шампиони на България и на света“, заяви Цветан Цветанов пред присъстващите. Председателят на ПГ на ГЕРБ не пропусна да поздрави и участниците в  турнира по хокей на трева за купата „Цветан Радославов“, в който има и участници от Босилеград.", "date": "2017.09.23", "title": "Велико Търново: Зам.- председателят на ГЕРБ Цветан Цветанов откри лекоатлетически турнир в Свищов"}
{"url": "http://www.focus-news.net/news/2017/09/23/2438949/hristina-shopova-zam-kmet-na-blagoevgrad-obshtinata-izpalnyava-svoyata-zadacha-detsata-da-imat-nay-dobrite-usloviya-za-sport.html", "text": "Общината изпълнява своята задача  – децата да имат най-добрите условия за спорт. Това каза заместник-кметът по хуманитарни дейности и култура към Община Благоевград Христина Шопова по време на откриването на изложението „Избери спорт #Бъди активен“, което е част от организираната от Министерството на младежта и спорта „Европейска седмица на спорта, предаде репортер на Радио „Фокус“ – Пирин. Тя заяви, че за нея е чест от свое име и от името на кмета на Благоевград д-р Атанас Камбитов да поздрави всички спортисти на Благоевград, които се включват в инициатива, представяйки отличията, медалите и това, което са постигнали през годините. „Искам да поздравя всички треньори, клубове и участници, че подкрепиха Европейската седмица на спорта, инициатива, която провеждаме заедно с Министерството на младежта и спорта. \r\nУважаеми участници, истинска гордост е за мен да видя толкова млади хора тук – деца, които един ден, сигурна съм, че ще са на почетната стълбичка и ще слушат химна на България, карайки всички нас да се чувстваме горди. Скъпи роделите, благодаря ви за това, че подкрепяте децата си в това да се занимават със спорта. Всяко едно дете, спечелено за спорта значи, че ние създаваме по-добро общество, създаваме хора и поколения, които ще бъдат далече от съвременните пороци“, каза още Шопова. Тя допълни, че макар да звучи клиширано, спортът е дисциплина и отговорност. „Той изгражда в хората качества, които всеки един от нас трябва да притежава. Подкрепете децата си. Ролята на Общината е да създава условия, затова ние ще продължаваме да изпълняваме нашата задача стъпка по стъпка, за да може децата на Благоевград да имат най-добрите условия за спорт. Скъпи деца, чрез спорта Вие представяте себе си, Благоевград и страната. Пожелавам Ви много здраве и успех, защото Вие сте избрали по-трудния път, а имено да се занимавате със спорт“, подчерта Шопова. Заместник-кметът на Благоевград съобщи и новината, че  благоевградските таекуондисти днес ще се включат в изложението по-късно, тъй като се прибират от Северна Корея, където са спечелили всички медали, представяйки Благоевград и България на изключително високо ниво.\r\nЛивия НИНОВА", "date": "2017.09.23", "title": "Христина Шопова, зам.-кмет на Благоевград: Общината изпълнява своята задача  – децата да имат най-добрите условия за спорт"}
{"url": "http://www.focus-news.net/news/2017/09/23/2438950/gabrovo-svatbeni-obichai-ot-tsyalata-strana-predstavyat-v-etara.html", "text": "Сватбени обичаи от цялата страна представят в Етъра. Събитията са част от инициативата Дни на сватбената обредност, която протича в културната институция, съобщиха за Радио „Фокус“ – Велико Търново от музея. В изложбените помещения над Дърворезбарската работилница е подредена експозицията „Родопска сватба” на Регионалния исторически музей в Пазарджик. Представени са облекла и вещи, ползвани от населението в миналото. Експозицията запознава с традициите както на християнското, така и на мюсюлманското население в Родопа планина. \r\nДнес и утре в часовете между 11.00 и 16.00 часа специални групи представят обичаите „Калесване”, „Приготвяне на сватбено жито”, „Приготвяне на обредни хлябове”, изработване на сватбени гердани и украса на сватбарско знаме“. Днес до 14.00 часа ще бъде пресъздаден обичаят „Засевки”. Той разказва за традициите, които се изпълняват в домовете на булката и младоженеца преди деня на сватбения ритуал. Възстановката е на Ансамбъл за автентичен фолклор „Капанци” при Народно читалище „Искра 1893”, село Паламарца, община Попово. Утре от 11.00 до 14.00 часа ще бъде представен и обичаят „Извеждане на булка”, който е последният преди самата сватба, според народната традиция.\r\nЛуиза ТРАНЧЕВА", "date": "2017.09.23", "title": "Габрово: Сватбени обичаи от цялата страна представят в Етъра"}
{"url": "http://www.focus-news.net/news/2017/09/23/2438951/ria-novosti-spored-postoyanniya-predstavitel-na-venetsuela-v-oon-rechta-na-tramp-pred-obshtoto-sabranie-e-bila-neudachna.html", "text": "Според постоянния представител на Венецуела в ООН Рафаел Рамирес речта на президента на САЩ Доналд Тръмп пред Общото събрание на Световната организация е била „много неудачна“, предаде РИА Новости.\r\n„Речта на Тръмп бе много неудачна. Той посети дома на международната любов, само за да говори за пълното разрушаване на КНДР, само за да  призове към преразглеждане на ядреното споразумение с Иран или отмяната му и само за да съобщи за по-голяма намеса във Венецуела“, заяви Рамирес. \r\nПо-рано по време на речта си Тръмп заяви, че Вашингтон е готов към по-нататъшни действия срещу Венецуела, ако правителството на страната не промени курса си.  Виктор Турмаков", "date": "2017.09.23", "title": "РИА Новости: Според постоянния представител на Венецуела в ООН речта на Тръмп пред Общото събрание е била неудачна"}
{"url": "http://www.focus-news.net/news/2017/09/23/2438952/plovdiv-predstoi-udalzhavane-na-sroka-za-predostavyane-na-sotsialnata-usluga-topal-obyad-v-asenovgrad.html", "text": "Предстои удължаване на срока за предоставяне на социалната услуга „Осигуряване на топъл обяд“ в Асеновград. Това каза за Радио „Фокус“ – Пловдив инж. Мария Вълканова, заместник-кмет на Община Асеновград. По думите й договорът, който Общината сключва с Агенцията за социално подпомагане, е срочен. „Последното ни допълнително споразумение е до 31 декември 2017 година. Възнамеряваме един месец преди изтичането му отново да подадем молба за удължаване на срока за осигуряването на безплатен обяд за нуждаещите се“, обясни инж. Вълканова. \r\nПотребителите на социалната услуга трябва да отговарят на определени критерии. „Специална комисия извършва преглед на всички постъпили заявления. Задължително се проследяват доходите на кандидатстващите за услугата. В зависимост от дохода се одобрява или съответно не се одобрява даденият кандидат. Друг важен момент при одобряването е дали потребителят има някакво двойно финансиране. Не се допуска двойно финансиране, тоест да се възползва от финансирането и подпомагането на два различни източника. Критериите са точни и ясни и хората са добре запознати с тях. Обикновено кандидатстващите за топъл обяд са и одобрените кандидати за получаването му“, коментира инж. Мария Вълканова. Тя добави, че капацитетът на услугата е ограничен до 250 потребители, като при отпадане на част от тях се включват хора, които са в листата на чакащите за предоставяне на топъл обяд.\r\nТони МИХАЙЛОВ", "date": "2017.09.23", "title": "Пловдив: Предстои удължаване на срока за предоставяне на социалната услуга „Топъл обяд“ в Асеновград"}
{"url": "http://www.focus-news.net/news/2017/09/23/2438953/daily-sabah-nachalnik-generalniyat-shtab-na-turskata-armiya-shte-provede-sreshta-s-irakskiya-si-kolega.html", "text": "Началник-генералният щаб на иракската армия ген. Отман ал Ганими пристигна в Анкара, където  ще проведе среща с турския си колега Хулеси Акар, пише  Daily Sabah.\r\nОчаква се двамата да обсъдят планирания от Кюрдското регионално правителство референдума, териториалната цялост на Ирак и борбата срещу тероризма.  \r\nТурция, Ирак, САЩ, Иран и ООН са срещу провеждания референдум, сочейки, че той единствено ще служи за отвличане от настоящата борба срещу „Ислямска държава“ и че допълнително ще дестабилизира региона. \r\nЦентралното правителство на Ирак заплаши преди време, че ще се намеси военно, ако референдумът доведе до насилие.  \r\nПрезидентът на Кюрдското регионално правителство Масуд Барзани посочи, че гласуване с „Да“ на допитването няма да доведе до автоматично обявяване на независимост, а просто ще доведе до по-нататъшни преговори с Багдад.  Виктор Турмаков", "date": "2017.09.23", "title": "Daily Sabah: Началник-генералният щаб на турската армия ще проведе среща с иракския си колега"}
{"url": "http://www.focus-news.net/news/2017/09/23/2438954/pazardzhik-priklyuchi-protestat-na-zhiteli-na-panagyurskoto-selo-popintsi-zaradi-lipsata-na-voda.html", "text": "Приключи протестът на жители на панагюрското село Попинци заради липсата на вода, предаде репортер на Радио „Фокус“ – Пазарджик. Около 50 души излязоха на главния път Панагюрище – Пазарджик и пресичаха шосето като по този начин затрудняваха трафика. В района на протеста не се образуваха колони от автомобили, тъй като протестиращите пропускаха периодично пътуващите.\r\nВаня НИКОЛОВА", "date": "2017.09.23", "title": "Пазарджик: Приключи протестът на жители на панагюрското село Попинци заради липсата на вода"}
{"url": "http://www.focus-news.net/news/2017/09/23/2438955/delegatsiya-na-gerb-predstavi-chernomorskite-pristanishta-v-kitayskiya-grad-syaman.html", "text": "Потенциала за развитие на черноморските пристанища беше сред акцентите при посещението на делегация на ПП ГЕРБ в китайския град Сямън, съобщиха от пресцентъра на партията. Българската делегация е ръководена от народния представител и председател на парламентарната група за приятелство с Китай Димитър Бойчев. Той е на посещение в азиатската държава заедно с кметовете на общините Аврен, Девня, Поморие, Созопол и Царево - Емануил Манолов, Свилен Шитов, Иван Алексиев, Панайот Рейзи и Георги Лапчев, зам.-кметът на община Аксаково Руска Илиева, зам.-областният управител на Добрич Красимир Николов и председателят на Общинския съвет в Бургас Константин Луков.\r\nВ рамките на своята визита те се срещнаха с ръководството на пристанището в Сямън. В компанията IPC, която управлява контейнерния терминал в града, българските гости бяха посрещнати от Йе Жон, главен директор по контрол и развитие на дейността.\r\nМорските маршрути до българското Черноморие бяха дискутирани в контекста на проекта за бърза жп връзка между Егейско море, Черно море и Дунава чрез подписания меморандум между България и Гърция за изграждане на жп коридора Солун-Кавала-Александруполис-Бургас-Варна-Русе.\r\nПристанището в Сянън, което бе презентирано пред делегацията на ПП ГЕРБ, е на седмо място по големина в Китай и на 15-то в света. Годишният му оборот е 10 млн. контейнера, които заемат 80% от неговия капацитет. Обслужват се 143 контейнерни маршрута до 133 международни пристанища от 37 страни. През миналата година е постигнат световен рекорд, като е организирано преминаването на 360 контейнера за час, отчетоха от компанията, която има амбицията да утвърди порта като международен контейнерен център.", "date": "2017.09.23", "title": "Делегация на ГЕРБ представи черноморските пристанища в китайския град Сямън"}
{"url": "http://www.focus-news.net/news/2017/09/23/2438956/ahlulbayt-siriyskata-armiya-e-ustanovila-kontrol-nad-novi-selishta-v-zapadnata-chast-na-provintsiya-deir-ez-zor.html", "text": "Сирийската армия е установила контрол над нови територии в западната част на провинцията Деир ез Зор. Установен е контрол над селищата Халбиа, Залбиа и ал Касаби в западната част на провинцията, както и над прилежащите им археологически разкопки, предаде  AhlulBayt.\r\nАрмейските сапьорски части прочистват селищата, за да обезвредят поставените от „Ислямска държава“ в някои къщи импровизирани експлозиви. В момента армията готви настъпление към град Маадан, разположен на около 70 км. от град Деир ез Зор.  Виктор Турмаков", "date": "2017.09.23", "title": "AhlulBayt: Сирийската армия е установила контрол над нови селища в западната част на провинция Деир ез Зор"}
{"url": "http://www.focus-news.net/news/2017/09/23/2438957/zam-predsedatelyat-na-gerb-tsvetan-tsvetanov-poseti-obnoveniya-park-v-zhk-rila-v-svishtov.html", "text": "Председателят на ПГ на ГЕРБ и зам.-председател на партията Цветан Цветанов обиколи днес парка в свищовския квартал „Рила“, съобщиха от пресцентъра на партията. Доскоро зеленият кът беше в окаяно състояние, но след като бе ремонтиран благодарение на средствата от ОП „Региони в растеж“, той отново се превърна в предпочитано място за отдих на жителите на Свищов. Заедно с Цветан Цветанов бяха кметът на града Генчо Генчев и председателят на общинския съвет д-р Кристиян Кирилов, народният представител от ГЕРБ-Велико Търново Станислава Стоянова, кметът на старата столица Даниел Панов и председателят на общинския съвет Венцислав Спирдонов.\r\n„Щастлив съм, че спазваме ангажиментите за подкрепа на регионите, защото така жителите усещат положителната промяна в населените места. В парка вече е изградена площадката за игра и отдих“, изрази задоволството си председателят на ПГ на ГЕРБ.\r\nЕдни от най-мащабните дейности в Свищов стартираха с изпълнението на обекти от Интегрирания план за възстановяване и развитие за близо 10 млн. лв. По оперативна програма „Региони в растеж” в Свищов текат строителните дейности по три дългоочаквани инвестиционни проекта, които обхващат 8 обекта на територията на общината и са на обща стойност 9 847 027, 30 лева. „След успешното им реализиране, обликът на града ще бъде значително променен“, категоричен бе Цветан Цветанов.", "date": "2017.09.23", "title": "Зам.-председателят на ГЕРБ Цветан Цветанов посети обновения парк в жк „Рила“ в Свищов"}
{"url": "http://www.focus-news.net/news/2017/09/23/2438958/veliko-tarnovo-nad-10-000-nablyudavaha-tarzhestvenata-proverka-i-shouto-na-tsarevets-po-sluchay-109-godishninata-ot-nezavisimostta-na-balgariya.html", "text": "Над 10 000 великотърновци и гости на града се събраха на площад „Цар Асен I“ във Велико Търново, за да наблюдават кулминацията на тържествата по случай 109-годишнината от обявяването на българската Независимост. Въпреки лошото време пространството пред крепостта Царевец бе изпълнено с хора от цяла България, както и чуждестранни туристи от Румъния, Дания, Франция, Испания, Германия, Великобритания и др. Това съобщиха от пресцентъра на Община Велико Търново. Празничната програма започна с изпълнения на строеви хватки от представителните роти на Националния военен университет „Васил Левски“. Последва тържествена проверка, а строят бе приет от председателя на Народното събрание Димитър Главчев. Кметът Даниел Панов изнесе слово, в което подчерта, че обявяването на Независимостта е пример за единство между политическа класа и народ, а държавническият акт е сред най-великите в новата и най-нова българска история. „България възвръща статута си на равноправна и равностойна държава, която активно и суверенно участва в балканските, европейски и световни политически дела. С обявяването на Независимостта историческата столица Търново отново се доказва като център на българската държавност“, каза Даниел Панов. Слово произнесе и председателят на Народното събрание Димитър Главчев. Вечерта завърши с тържествена заря – проверка и с прожекция на аудиовизуалния спектакъл „Царевград Търнов – звук и светлина“, чийто финал бе съчетан с празнични илюминации. Сред гостите във вечерните часове на 22 септември бяха също заместник-председателите на Народното събрание Цвета Караянчева и Веселин Марешки, министърът на труда и социалната политика Бисер Петков, заместник-социалният министър Росица Димитрова, заместник-регионалният министър Валентин Йовев, евродепутатът Ева Паунова – Майдел, председателят на най-голямата парламентарна група Цветан Цветанов, представители на държавни, образователни институции, дипломати и др. Тази вечер във Велико Търново ще бъде излъчена прожекция на популярното 3D мапинг шоу „Царевград Търнов“. То е първият от двата създадени спектакъла, арена на чиито излъчвания е фасадата на Художествената галерия „Борис Денев“ и пространството около Паметника на Асеневци. Началото на шоуто е в 21.00 часа.", "date": "2017.09.23", "title": "Велико Търново: Над 10 000 наблюдаваха тържествената проверка и шоуто на Царевец по случай 109-годишнината от Независимостта на България"}
{"url": "http://www.focus-news.net/news/2017/09/23/2438959/sport-boksoviyat-mach-mezhdu-dmitriy-kudryashov-i-yunier-dortikos-shte-se-sastoi-na-24-septemvri.html", "text": "На 24 септември ще се състои четвъртфиналния бой от Световната суперсерия по бокс между руснака Дмитрий Кудряшов и кубинеца Юниер Дортикос. Боят ще започне в 4:30 часа българско време в американския град Сан Антонио.\r\n Кудряшов е притежател на сребърния пояс на Световния боксов съвет, докато Дортикос е световен шампион на Световна боксова асоциация. Виктор Турмаков", "date": "2017.09.23", "title": "Спорт: Боксовият мач между Дмитрий Кудряшов и Юниер Дортикос ще се състои на 24 септември"}
{"url": "http://www.focus-news.net/news/2017/09/23/2438960/pregled-na-mezhdunarodnite-novini-do-13-chasa-agentsiya-fokus.html", "text": "Подкрепата за партията „Алтернатива за Германия“ (АФД – от Alternative fur Deutschland), която е създадена през 2013 година, по времето на кризата в Еврозоната, но спечели широка подкрепа след 2015 г. с анти-имигрантската си риторика, е около 11 процента, според повечето проучвания на общественото мнение. Това означава, че тя ще стане първата крайно-дясна партия в Бундестага, от повече от половин век .\r\nАФД, която вече спечели депутатски места в 13 от 16-те федерални провинции, обеща да оживи дебата в парламента, след четирите години на управление на „голямата коалиция“, между двете големи германски партии ХДС/ХСС и ГСДП(Християн-демократическия съюз/Християн-социалния съюз и Германската социал-демократическа партия).\r\n„Трябва да влезнем в долната камара на Бундестага, за да има отново истински дебат“, заяви кандидатът за канцлер от АФД – Александър Гауланд – пред Ройтерс в Регионалния парламент на Брандербург. „Парламентът е станал толкова скучен.“\r\nГауланд каза, че АФД ще донесе „напълно нови политически идеи“, след четири години на съгласие между партиите на Меркел и Шулц по теми, като санкциите срещу Русия, шпионажа от страна на САЩ, или въпросът с бежанците.\r\nОт своя страна, Шулц описва Гауланд като „безсрамник“. Лидерът на АФД предизвика яростни реакции, след като по време на предизборен митинг заяви, че Германия повече не бива да бъде свързвана с нацисткото си минало и трябва да се гордее с постиженията на воините си от времето на двете световни войни.\r\n***  Хърватският президент Колинда Грабар-Китарович застана зад министър-председателя Андрей Пленкович, чиято реч за граничния арбитраж със Словения в ООН доведе до отмяна на визитата на словенския му колега Миро Церар в Загреб.\r\nГрабар-Китарович прецени, че Словения с компрометирането на арбитражните процедури, всъщност \"застрашава международното право\". Тя прецени, че Словения и Хърватия са две приятелски страни и че този единствен спорен въпрос не трябва да се поставя в центъра на двустранните отношения.\r\nПленкович в четвъртък от трибуната на Общото събрание на ООН подчерта, че Хърватия е трябвало да излезе от арбитража за границата със Словения, защото властите в Любляна са го \"компрометирали\" и предупреди, че такова \"незачитане на международното право\" обезсърчава останалите държави да решават спорове с помощта на посредничество от трета страна.\r\nВ отговор словенският премиер Миро Церар отмени посещението си в Загреб и заяви, че Пленкович със своите коментари за арбитражния процес със Словения се \"оттегля от този процес\".\r\n*** Председателят на Еврогрупата Йерун Диселблум заяви, че Гърция ще остане под надзор и след като приключи догодина настоящата си спасителна програма.\r\n„При всички случаи ще приложим надзор след приключването на спасителната програма, както се случи и в Ирландия, Испания и Кипър“, заяви Диселблум. „Ние ще имаме надзорна програма и за Гърция, особено след като има дългове с дълъг погасителен срок“, добави той. \r\nДиселблум трябва да се срещне в понеделник в Атина с гръцкия финансов министър Евклидис Цакалотос. \r\n„Общата цел на гръцкото правителство и неговите европейски партньори трябва да бъде август да стане край на програмата за финансова помощ. Трябва да сме сигурни, че Гърция да бъде напълно готова“, добави той. \r\n*** Иран съобщи, че е изпитал успешно нова ракета със среден обхват на действие, въпреки предупрежденията на Вашингтон, че е готов да се откаже от ключовото ядрено споразумение заради това.\r\nИранската държавна телевизия излъчи кадри от изстрелването на ракетата „Хорамшахр“, която за първи път бе изложена на военен парад в петък.  Медиите не съобщават датата на изстрелването, макар и високопоставени политици от страната да бяха заявили в петък, че изпитанието на ракетата „ще е скоро“. \r\n***  Взрив е избухнал в завод за производство на фойерверки в източната китайска провинция Цзянси, в резултат на която са загинали седем души.\r\nИнцидентът се е случил в петък вечерта в град Шанли. Местните власти разпореждат спирането на дейността на предприятието в петък сутринта заради открити по време на инспекции проблеми със системата за сигурност. Заводът е трябвало напълно да преустанови производство до пълното поправяне на откритите неизправности. \r\n Въпреки това още вечерта на същия ден служителите на запечатания завод в нарушение на предписаните ограничения започват работа, след което последва взрив. Все още не е ясно колко души е имало в предприятието в момента на взрива. \r\n***Телата на осем чуждестранни граждани са били открити при разчистването на развалините, причинени от земетресението, което разтърси Мексико сити.\r\nТелата са на четири жени от Тайван, мъж от Корея, мъж от Испания, жена от Панама и мъж от Аржентина, според информация, споделена от Върховния съд на Мексико, чрез съобщение, в което се цитира информация от разследващ институт.\r\n***", "date": "2017.09.23", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/09/23/2438961/tass-v-severna-koreya-e-registrirano-zemetresenie-koeto-mozhe-da-e-predizvikano-ot-vzriv.html", "text": "Китайският сеизмологичен център съобщава, че в североизточната провинция на КНДР Хамгьон-Пукто е регистрирано земетресение с магнитуд 3,4 по скалата на Рихтер. Възможно е то да е предизвикано от взрив, предаде ТАСС.\r\nТрусът е регистриран в 16:29 часа пекинско време (11:29 българско) на дълбочина от 0 (нула) метра.\r\nЕпицентърът е приблизително на същото място като на предишното плитко земетресение от 3 септември, което се оказа, че е предизвикано от севернокорейско ядрено изпитание.  Виктор Турмаков", "date": "2017.09.23", "title": "ТАСС: В Северна Корея е регистрирано земетресение, което може да е предизвикано от взрив"}
{"url": "http://www.focus-news.net/news/2017/09/23/2438962/plovdiv-9-signala-sa-postapili-na-zeleniya-telefon-na-regionalnata-inspektsiya-po-okolnata-sreda-i-vodite-prez-avgust.html", "text": "Общо 9 сигнала, отнасящи се до защитени животински видове и растителност, са постъпили на „зеления телефон“ на Регионалната инспекция по околната среда и водите в Пловдив през месец август. Това съобщиха за Радио „Фокус“ – Пловдив от институцията. След подадени сигнали са извършени пет проверки, в резултат на които са изпратени за лечение в Спасителния център за диви животни в Стара Загора 5 щъркела и голям воден бик. „Един от сигналите е за отглеждане на животни в лоши условия в зоомагазин в Асеновград, който е препратен по компетентност до Областната дирекция по безопасност на храните в Пловдив. Вторият сигнал е за притежание и продажба в интернет на препариран екземпляр – дива котка, който е изпратен до Районна прокуратура – Пловдив. Третият сигнал е за паднала върба върху кола в Пловдив, който е изпратен по компетентност до Общинската администрация. Взето е участие в комисия за нанесени щети върху домашни животни от кафява мечка в село Узуново, община Асеновград“, обясниха от РИОСВ.\r\nПрез периода е съставено наказателно постановление във връзка с акт за установяване на административно нарушение по Закона за биологичното разнообразие, съставен през юли. Тогава вследствие на  извършена проверка бе установено отглеждане на 3 екземпляра от вида обикновена блатна костенурка.\r\nТони МИХАЙЛОВ", "date": "2017.09.23", "title": "Пловдив: 9 сигнала са постъпили на „зеления телефон“ на Регионалната инспекция по околната среда и водите през август"}
{"url": "http://www.focus-news.net/news/2017/09/23/2438963/ria-novosti-petima-politseyski-sluzhiteli-sa-zaginali-pri-napadenie-nad-kontrolno-propuskatelen-punkt-v-afganistan.html", "text": "Талибани са извършили нападение срещу контролно-пропускателен пункт в централната афганистанска провинция Газни. Петима полицейски служители са загинали, а други осем са ранени, предаде РИА Новости, позовавайки се на местни медии.\r\nПредставителя на провинциалната администрация Мохамад Ариф Нури нападението се е случило в района Багх и Аттар. Според него пристигналите на място полицейски подкрепления са отразили нападението. Терористите също са понесли загуби, макар и все още да няма точни данни за ликвидирани техни бойци.  Виктор Турмаков", "date": "2017.09.23", "title": "РИА Новости: Петима полицейски служители са загинали при нападение над контролно-пропускателен пункт в Афганистан"}
{"url": "http://www.focus-news.net/news/2017/09/23/2438964/cnn-trk-referendumat-na-masud-barzani-startira-ofitsialno-zapochnaha-da-idvat-parvite-glasove-ot-chuzhbina.html", "text": "Вече е осъществено първото гласуване на референдума за независимост на кюрдите в Северен Ирак, който е планиран да се проведе на 25 септември, предаде телевизионният канал CNN Türk.\r\n Председателят на Висшия съвет за избори и референдуми на автономното кюрдско управление в Северен Ирак Карван Джелял заяви, че живеещите зад граница иракски кюрди ще могат да упражнят правото си на глас по електронен път още от днес. Карван Джелял посочи, че по-специално поради часовата разлика вече е започнало гласуването от Китай и подаденият първи глас е именно от там, уточнява още CNN Türk.  Георги Димов", "date": "2017.09.23", "title": "CNN Türk: Референдумът на Масуд Барзани стартира официално: Започнаха да идват първите гласове от чужбина"}
{"url": "http://www.focus-news.net/news/2017/09/23/2438965/kyustendil-politsiyata-e-zadarzhala-mazh-otkril-strelba-v-tsentara-na-dupnitsa-nyama-postradali.html", "text": "Задържан е мъж, открил стрелба в централната част на Дупница. Това съобщиха за Агенция „Фокус“ от пресцентъра на МВР. Инцидентът е станал рано тази сутрин и няма пострадали. Оръжието, с което е стрелял, е законно притежавано. Работата по случая продължава.\r\nБиляна ИВАНОВА", "date": "2017.09.23", "title": "Кюстендил: Полицията е задържала мъж, открил стрелба в центъра на Дупница, няма пострадали"}
{"url": "http://www.focus-news.net/news/2017/09/23/2438966/veliko-tarnovo-dva-sportni-turnira-i-kontsert-na-srabska-izpalnitelka-sa-chast-ot-dneshnata-programa-na-praznika-svishtovski-loznitsi.html", "text": "Два спортни турнира и голям концерт на известна сръбска изпълнителка се провеждат днес в Свищов. Събитията са част от програмата на празника Свищовски лозници, който продължава вече втори ден в града, каза за Радио „Фокус“ – Велико Търново Росен Маринов, директор Дирекция „Култура и културно наследство“ в Община Свищов. Първата проява се провежда в Спортния комплекс в града. Това е турнирът по хокей на трева за купата „Цветан Радославов“. Освен това на стадион „Академик“ бе даден старт-финал на лекоатлетическото състезание „Жельо Замфиров“.  „От 11.00 часа в Художествената галерия „Николай Павлович“ започна един изключителен концерт на камерен ансамбъл „Силуети“ с участието на Калина Митрева – цигулка, Габриела Калоянова – виолончело, Кристиян Калоянов – кларнет и Лидия Ашикова – пияно. \r\nВ 17.00 часа в Камерна зала на Първото българско народно читалище „Еленка и Кирил Д. Аврамови – 1856 година“ ще се състои прожекция на филма „Докосване“, след което ще има и среща със сценариста и режисьор Симеон Димитров“, обясни Росен Маринов. Програмата приключва с мащабен концерт на пл. „Алеко“ , който ще започне в 20.00 часа. В него ще се представи голямата балканска Весна Змиянац. Росен Маринов каза, че стотици гости от страната и чужбина са пристигнали за празника Свищовски лозници.\r\nЛуиза ТРАНЧЕВА", "date": "2017.09.23", "title": "Велико Търново: Два спортни турнира и концерт на сръбска изпълнителка са част от днешната програма на празника Свищовски лозници"}
{"url": "http://www.focus-news.net/news/2017/09/23/2438967/reuters-po-predvaritelni-danni-parlamentarnite-izbori-v-nova-zelandiya-sa-specheleni-ot-natsionalnata-partiya.html", "text": "Според предварителни данни, получени при преброяването на 70% от бюлетините, на парламентарните избори в Нова Зеландия с 46,5% от гласовете печели управляваща Национална Партия.  Според ЦИК на страната това най-вероятно ще доведе до четвърти мандат на дясно-центристката партия, предаде  Reuters.\r\nЛяво-центристката Лейбъристка партия получава 35,5% от гласовете и е възможен коалиционен партньор, докато Зелената партия получава 5,9% гласа.\r\nВъпреки това, най-вероятно е Националната партия да формира коалиция с популистката партия „Нова Зеландия на първо място“, която е получила 7,4% от гласовете.\r\nОчаква се окончателните резултати да бъдат публикувани на 7 октомври. Виктор Турмаков", "date": "2017.09.23", "title": "Reuters: По предварителни данни парламентарните избори в Нова Зеландия са спечелени от Националната партия"}
{"url": "http://www.focus-news.net/news/2017/09/23/2438968/sport-zhilberto-ramires-pobedi-dzhesi-hart-zashtitavayki-titlata-na-svetovna-boksova-organizatsiya-kategoriya-do-76-kilograma.html", "text": "Мексиканецът Жилберто Рамирес победи американеца Джеси Харт и защити световната титла на Световната боксова организация в категория до 76 кг. \r\nДвубоят, състоял се в американския град Тусон завърши с победа на 26-годишния Рамирес със съдийско решение.\r\nРамирес, защитаващ за втори път титлата си, удържа своята 36 победа в 36 боя на професионалния ринг. 28-годишният Харт претърпя своето първо поражение в 23 двубоя.   Виктор Турмаков", "date": "2017.09.23", "title": "Спорт: Жилберто Рамирес победи Джеси Харт, защитавайки титлата на Световна боксова организация, категория до 76 килограма"}
{"url": "http://www.focus-news.net/news/2017/09/23/2438969/vratsa-narodni-predstaviteli-i-evrodeputatat-vladimir-uruchev-se-vklyuchiha-v-chestvaniyata-v-grada-po-povod-denya-na-nezavisimostta.html", "text": "Народните представители от ГЕРБ – Враца инж. Петя Аврамова, Красен Кръстев и евродепутатът от ГЕРБ/ЕНП Владимир Уручев бяха сред официалните гости на отбелязването на 109-ата година от обявяването Независимостта на България. Това съобщиха от пресцентъра на партията. Тържеството на пл. „Христо Ботев” започна с издигането на национални флаг и камбанен звън, оповестяващ Независимостта на България. „Днес България е пълноправен член на Европейския съюз, стояща на прага на своето първо председателство. Повече от всякога сме убедени, че всичко постигнато е стъпило здраво на устоите на историческата ни давност. В този ден се прекланяме пред мъжеството на онези ярки и доблестни български държавници, подписали и провъзгласили Манифеста от 1908 година, който гласи „Да живее свободна и независима България“, каза в словото си областният управител Малина Николова.\r\nБлагодарствен молебен и водосвет за здраве и благополучие отслужи Негово Високопреосвещенство Врачански Митрополит Григорий.\r\nНа тържественото честване присъстваха още кметът на Община Враца Калин Каменов, председателят на Общинския съвет Румен Антов, зам.-кметът Мария Попова, зам.-областният управител Мирослав Комитски, общински съветници, ученици и граждани.\r\nВ знак на признателност и преклонение пред подвига и героизма на падналите за свободата и независимостта на България, на паметника на Христо Ботев бяха поднесени венци и цветя. \r\nПразничната програма продължи с празничен концерт на Представителен танцов състав „Мездра“. Участие в церемонията за отбелязване на 109-тата годишнина от Независимостта на България взеха Духов оркестър към Народно читалище „Развитие – 1869“, представителни роти на военно формирование 54 990 – Враца и Трио „Тенорите“.", "date": "2017.09.23", "title": "Враца: Народни представители и евродепутатът Владимир Уручев се включиха в честванията в града по повод Деня на Независимостта"}
{"url": "http://www.focus-news.net/news/2017/09/23/2438970/veliko-tarnovo-izpalneniya-na-ulichni-artisti-detski-kuklen-spektakal-i-ogneno-shou-sa-chast-ot-programata-na-initsiativata-nosht-na-samovodskata-charshiya.html", "text": "Изпълнения на улични артисти, детски куклен спектакъл и огнено шоу са част от програмата във втория ден от инициативата Нощ на Самоводската чаршия. Това поясни за Радио „Фокус“ – Велико Търново Борислав Йорданов, управител на Общинското туристическо предприятие „Царевград Търнов“. Програмата започна още в 10.00 часа с изложение на занаятчии от цялата страна. Освен това през целия ден всички дюкяни на търговската улица ще представят демонстрации и открити уроци за деца и възрастни. До 18.00 часа ще се провеждат Детска работилничка за сапуни и кулинарни работилнички. Паралелно с тях улични артисти са подготвили изпълнения, подходящи както за малки, така и за големи. В 17.00 часа е една от големите изненади на организаторите – куклен театър „Весел“ ще представи на открито небезизвестния си спектакъл „Не се предавай“. В 19.00 часа е концертът на група „Кову“, а след тях ще бъде и музикалния поздрав на проект „Коприва“. Програмата и тази вечер ще завърши с Огнено шоу от 21.00 часа.\r\nВ тазгодишното издание на Нощта на Самоводската чаршия и Фестивала на занаятите, който протича паралелно с нея, се включват над 50 творци от цялата страна. Тридневните инициативи съчетават минало и настояще в занаятите, традициите, музиката и съвременното изкуство.\r\nЛуиза ТРАНЧЕВА", "date": "2017.09.23", "title": "Велико Търново: Изпълнения на улични артисти, детски куклен спектакъл и огнено шоу са част от програмата на инициативата Нощ на Самоводската чаршия"}
{"url": "http://www.focus-news.net/news/2017/09/23/2438971/anadolu-agency-turskiyat-ministar-predsedatel-razkritikuva-referenduma-v-irakski-kyurdistan-kato-avantyurizam.html", "text": "Турският министър-председател Бинали Йълдъръм разкритикува планирания референдум за независимост на Северен Ирак като „авантюризъм“, който поставя Турция в опасност, предаде  Anadolu Agency.\r\n„С  нашите 80 милиона граждани и 780 хил. кв. км. родина, ние никога няма да толерираме какъвто и да е авантюризъм за сигурността на нашата страна или за добруването на нашата нация“, заяви Йълдъръм. Определяйки референдума като „погрешно решение“, той добави, че „като съседна държава Турция е дала нужните предупреждения по приятелски начин още от самото начало, но в момента виждаме, че тези предупреждения не са отчетени.\r\nМинистър-председателят добави, че референдумът не е въпрос  за „нашите кюрдски братя“ (в Турция) и добави, че „нашето най-голямо желание е те – и в страната и в съседните държави, да живеят по един и същи начин в мир, спокойствие и стабилност“.  \r\nМинистър-председателят също така добави, че тези, които са взели решението за провеждането на референдума ще си платят цената за това. Той посочи, че евентуалният отговор може да включва икономически и политически мерки, както и такива свързани със сигурността.  Виктор Турмаков", "date": "2017.09.23", "title": "Anadolu Agency: Турският министър-председател разкритикува референдума в Иракски Кюрдистан като „авантюризъм“"}
{"url": "http://www.focus-news.net/news/2017/09/23/2438972/iliyana-popova-zam-kmet-na-petrich-dnes-shte-bade-nagrazhdavaneto-na-uchastnitsite-vav-festivala-zlaten-kesten-2017.html", "text": "В Петрич днес ще бъде награждаването на участниците във фестивала „Златен кестен 2017“. За Радио „Фокус“ – Пирин заместник-кметът на общината Илияна Попова заяви, че фестивалът се провежда на открита сцена на градския площад в Петрич. „Фестивалната вечер започва в 20.00 часа, като днес ще се извърши награждаването на участниците в конкурса за нова популярна песен. В него се състезаваха изпълнители от шест държави – България, Гърция, Македония, Босна и Херцеговина, Сърбия, Черна гора“, каза още Попова.\r\nИзпълненията оценява жури в състав: Красимир Гюлмезов – композитор, Петко Петков – ръководител на група „Трамвай №5”, Григор Копов – композитор от Македония, Илияна Попова – зам.-кмет „Хуманитарни дейности” на община Петрич, и представител на национална електронна медия. Гостуващите изпълнители в тазгодишното издание на фестивала „Златен кестен” през вчерашния ден бяха популярните звезди на българската поп музика – Стивън Ачикор и ТИТА, а тази вечер на сцената в града ще излязат 100 кила и Гери-Никол. Организатори на Международния музикален фестивал „Златен кестен” са Община Петрич и читалище „Братя Миладинови – 1914”.\r\nЛивия НИНОВА", "date": "2017.09.23", "title": "Илияна Попова, зам.-кмет на Петрич: Днес ще бъде награждаването на участниците във фестивала „Златен кестен 2017“"}
{"url": "http://www.focus-news.net/news/2017/09/23/2438973/dzhumhuriet-turskoto-pravitelstvo-promeni-teksta-na-iskanoto-ot-medzhlisa-razreshenie-za-izprashtane-na-voenni-zad-granitsa.html", "text": "Буквално в последния момент правителството на Партията на справедливостта и развитието (ПСР) направи маневра и промени (подмени) съдържанието, акцентите формулировките на искания от Меджлиса мандат за изпращане на турски военнослужещи зад граница, предаде електронното издание на вестник „Джумхуриет”. Вместо първоначалния вариант на определението „Ирак и северната част на Сирия”, сега се посочва по-неопределеното „Сирия и Ирак”; което означава, че е смекчен тонът към режима на Башар Асад.\r\nИсканото от правителството на ПСР разрешение ще бъде обсъдено и прието на днешното извънредно заседание на Меджлиса и трябва да бъде със срок от една година, считано от 30 септември.\r\nВ самата формулировка насроченият за 25 септември референдум за независимост на кюрдите в Северен Ирак се определя като „пряка заплаха за Турция” в 3 основни направления:\r\n-  действия за разделение на обществото на етническа основа;\r\n- заплаха и нарушаване на регионалния мир, стабилността и териториалната цялост на отделните страни;\r\n- опитите за провеждане на политика „на свършените факти” с извършените нелегитимни действия на терен.\r\nПод влияние на процеса  от Астана от текста са извадени фразите по отношение на Сирия. А именно, че „режимът в Дамаск извършва насилие над народа”; както и че „подкрепя терористичните групировки”.\r\nИма разлики и във формулировките на предишното дадено разрешение, които изтича на 29 септември, и сегашният искан мандат, който трябва да започне от 30 септември:\r\n- вместо „Северният район на Ирак” – сега е само „Ирак”;\r\n- место „Северните части на Сирия”, сега е само „Сирия”;\r\n- въоръжената Кюрдска работническа партия (ПКК) – сега е „ПКК и ДАЕШ”;\r\n- към ПКК и ДАЕШ като терористична организация е прибавена и Партията на демократичното единство (ПДС) с нейните Отряди за народна самоотбрана (ОНС) на сирийските кюрди (PYD-YPG).\r\nНа фона на тези корекции на официалната позиция на Анкара недоумение будят оценки на премиера Бинали Йълдъръм от 22 октомври 2016 година по отношение на лидера на иракските кюрди Масуд Барзани. Тогава турският премиер публично (в предаване на живо пред ТВ каналните CNN Türk, NTV, Habertürk, TV24, A Haber и TRT Haber) заяви, че Анкара ще си сътрудничи не с централната власт в Багдад, а „ще осъществява всякакво сътрудничество с автономната власт на Масуд Барзани, който е същинският собственик на този район”, посочва още „Джумхуриет”. Георги Димов", "date": "2017.09.23", "title": "Джумхуриет: Турското правителство промени текста на исканото от Меджлиса разрешение за изпращане на военни зад граница"}
{"url": "http://www.focus-news.net/news/2017/09/23/2438974/reuters-koreyskata-seizmichna-aktivnost-se-e-sluchila-na-50-km-ot-myastoto-na-predishnite-yadreni-izpitaniya-na-kndr.html", "text": "Организация на Договора за пълна забрана на ядрените опити съобщава, че необичайната сеизмична дейност, регистрирана тази сутрин в Северна Корея, се е случила на около 50 км. от мястото на предишните ядрени изпитания на държавата, предаде  Reuters.\r\n„Необичайната сеизмична активност е била на около 50 км. от предишни тестове. В момента разследваме“, съобщи изпълнителния секретар на организацията Ласина Зербо в коментар в профила си в социалната мрежа „Туитър“.  Виктор Турмаков", "date": "2017.09.23", "title": "Reuters: Корейската сеизмична активност се е случила на 50 км. от мястото на предишните ядрени изпитания на КНДР"}
{"url": "http://www.focus-news.net/news/2017/09/23/2438975/pazardzhik-izkopani-sa-novi-575-metra-po-traseto-na-avariraliya-vodoprovod-ot-selo-zlokuchene.html", "text": "Продължават изкопните дейности и подготовката на трасето за подмяна на водопроводните тръби в проблемния участък на авариралия водопровод от село Злокучене, съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От Щаба уточниха, че само за последния ден са изкопани нови 575 метра и са доставени 202,5 метра тръби. Доставена е бутилирана вода за покриване нуждите от питейна вода на жителите на село Попинци. Водоноските в селата ежедневно се презареждат с вода за битови нужди.\r\nВаня НИКОЛОВА", "date": "2017.09.23", "title": "Пазарджик: Изкопани са нови 575 метра по трасето на авариралия водопровод от село Злокучене"}
{"url": "http://www.focus-news.net/news/2017/09/23/2438976/ria-novosti-kray-bregovete-na-meksiko-e-registrirano-zemetresenie-s-magnitud-58.html", "text": "Земетресение с магнитуд 5,8 по скалата на Рихтер е регистрирано край бреговете на Мексико, предаде РИА Новости.\r\nЗеметресението е регистрирано в 13:38 българско време в събота. Епицентърът е на 58 кв. югозападно от град Паредон, разположен в южната част на страната. Дълбочината е 74,2 км. \r\nВсе още няма данни за жертви и разрушения. Не се съобщава за възникването на вълни-цунами. Виктор Турмаков", "date": "2017.09.23", "title": "РИА Новости: Край бреговете на Мексико е регистрирано земетресение с магнитуд 5,8"}
{"url": "http://www.focus-news.net/news/2017/09/23/2438977/inzh-mariya-valkanova-zam-kmet-na-asenovgrad-kulturnata-atmosfera-v-grada-e-traditsiya-i-nuzhda-osobeno-po-vreme-na-esennite-praznitsi-na-izkustvata.html", "text": "Културната атмосфера в Асеновград е традиция и нужда, особено по време на Есенните празници на изкуствата. Това каза за Радио „Фокус“ – Пловдив инж. Мария Вълканова, заместник-кмет на Община Асеновград. По думите й за поредна година през втората половина на септември и първата половина на октомври Асеновград е есенна сцена на културата и изкуствата. „Жителите на Асеновград имат нужда от Есенните празници на изкуствата, иначе не бихме ги правили. Това събитие не е някаква самоцел. Понякога има критични бележки към нас, че някои от събитията си съвпадат времево. Хората биха искали да посетят всичко, което се предвижда в празничния афиш. Определено има засилен интерес към всичко, което се предлага – асеновградски таланти, гостуващи артисти и певци, многобройни събития. През есента хората се завръщат в родния град и имат нужда от една такава културна атмосфера. Каня всички жители и гости на Асеновград да посетят организираните интересни събития. Надявам се, че на всички ще им бъде приятно и ще се заредят с добро есенно настроение“, коментира инж. Мария Вълканова.\r\nТя припомни, че Есенните празници на изкуствата в Асеновград се откриха на 21 септември, в последната вечер на лятото, с Нощ в музея. Тогава от 18:00 часа стартира Безплатен тур по музейни маршрути, включващи исторически обекти, църкви и музейни сгради. „Програмата в първия ден бе съсредоточена в Старинното училище „Св. Георги“. В 18.30 часа там се откри изложбата „Те защитаваха честта на България“ на РИМ-Бургас.  След това се състоя концерт на Музейната музикална школа. От 19.30 часа се откри изложбата „Завръщане“ на художниците от Асеновград Геракси Гераксиев и Аспарух Сърбов. Нарича се „Завръщане“, защото те представяха своите творби в чужбина и по други градове на България, като това е едно своебразно завръщане в родния град. От 20:00 часа същата вечер се състоя концерт на певицата Веселина Пашалиева“, обобщи инж. Мария Вълканова. Тя добави, че Община Асеновград е отбелязала Денят на независимостта на България – 22 септември, с празничен концерт на пл. „Акад. Николай Хайтов“. Събитието също е част от Есенните празници на изкуствата в Асеновград, които продължават до 18 октомври.\r\nТони МИХАЙЛОВ", "date": "2017.09.23", "title": "Инж. Мария Вълканова, зам.-кмет на Асеновград: Културната атмосфера в града е традиция и нужда, особено по време на Есенните празници на изкуствата"}
{"url": "http://www.focus-news.net/news/2017/09/23/2438978/iha-dvama-zaginali-i-trima-raneni-sled-obstrel-na-turska-voenna-baza-v-yugoiztochen-anadol-ot-severen-irak.html", "text": "Днес преди обяд е извършен обстрел с миномети, ракети и картечници на високопланинска военна база на турската армия на близо 2900 метра надморска височина в околия Шемдинли на провинция Хаккяри, предаде информационната агенция Ихляс хабер ажансъ (ИХА).\r\n В съобщение на валийството се посочва, че нападението е станало от района на Хакурк в Северен Ирак и са загнили един военен и един цивилен гражданин. Ранени са двама военни и цивилен гражданин, настанени на лечение в местната държавна болница. В района е започнала широкомащабна операция на турската армия, посочва още ИХА. Георги Димов", "date": "2017.09.23", "title": "ИХА: Двама загинали и трима ранени след обстрел на турска военна база в Югоизточен Анадол от Северен Ирак"}
{"url": "http://www.focus-news.net/news/2017/09/23/2438979/vitsepremierat-ekaterina-zaharieva-se-sreshtna-sas-zamestnik-generalniya-sekretar-na-oon-za-protivodeystvie-na-terorizma-i-s-vanshnite-ministri-na-alzhir-vietnam-kolumbiya-i-kuveyt.html", "text": "Заместник министър-председателят по правосъдната реформа и министър на външните работи Екатерина Захариева проведе в Ню Йорк 15 двустранни и 6 многостранни срещи по време на 72-ата сесия на Общото събрание на Организацията на обединените нации. Това съобщиха от пресцентъра на МВнР.\r\nВ последния ден от участието на българската делегация Захариева разговаря с новоназначения заместник генерален секретар на ООН за противодействие на тероризма, както и с външните министри на Алжир, Виетнам, Колумбия и Кувейт.\r\n\"Благодаря на България, че от самото начало подкрепи създаването на най-новата ни служба - Офиса за противодействие на тероризма, както и мен самия. Нужни са ни повече съвети от страните-членки на ООН по приоритетите на бъдещата ни работа и разчитам на вас за това\", обърна се към Захариева заместник генералният секретар на ООН за противодействие на тероризма Владимир Воронков. Той заема поста от юни 2017 г. и ръководи Офиса за противодействие на тероризма, създаден от генералния секретар Антонио Гутериш. \r\nПриоритети в работата на Воронков ще са борбата с т.нар. чуждестранни бойци, затягането на граничния контрол, противодействието на радикализацията чрез интернет и защитата на жертвите от тероризма.\r\n\"Вашите приоритети изискват спешни мерки. Важното е да се борим не само с резултата, но и преди нещо да се случи. Тероризмът вече няма граници и много атентатори се оказаха родени в Европа и са се радикализирали по-късно\", каза Екатерина Захариева. Тя посъветва Воронков да работят със социалните мрежи по примера на Европейския съюз, който сключи договор с част от тях за борба с речта на омразата. Новият зам. генерален секретар предложи млади български експерти да се включат в неговия екип.\r\nПротиводействието на тероризма бе сред темите и на срещата на министър Захариева с нейния алжирски колега Абделкадер Месахел. Той заяви, че Алжирската народно-демократична република има много малко свои граждани в редиците на Даеш, тъй като правителството осигурява добра перспектива на младежите. Министър Месахел връчи на българския си колега доклад за това как Алжир се справя с радикализацията. \r\nКак да бъдат стимулирани бизнес контактите между България и Кувейт обсъди министър Захариева със своя колега шейх Сабах Халед ал-Хамад ал-Сабах, първи заместник министър-председател и министър на външните работи. \"С България имаме дипломатически отношения от 54 години и имаме подписани 21 договора, но трябва да засилим контактите си на високо ниво\", изтъкна шефът на кувейтската дипломация. Вицепремиерът Захариева се съгласи с думите му и изтъкна, че работа на дипломацията е да помага на бизнеса и гражданите. Тази година бяха разменени покани за визити на двамата външни министри. \r\nЗахариева запозна шейх Сабах ал-Хамад с приоритетите на Българското председателство на Съвета на ЕС. Двамата обсъдиха широк кръг от теми от международния дневен ред, политическата ситуация в Близкия изток и борбата с тероризма, която се оказа приоритетна тема по време на сесията на Общото събрание на ООН.\r\nМинистър Захариева разговаря и с външната министърка на Колумбия Мария Анхела Олгин Куеляр, като покани латиноамерикански компании да проучат условията за бизнес с български партньори. Мария Куеляр обеща да включи страната ни в програмата на европейската визита на колумбийския министър на търговията и пожела нейният колега да представи възможностите за бизнес с Колумбия пред български браншови организации.  Захариева заяви секторите, в които може да се осъществят успешни партньорства - ИТ, здравеопазване, фармация, образование. \r\nВъзможностите за стимулиране на бизнес контактите бе основна тема и на разговора със заместник министър-председателя и външен министър на Виетнам Фан Бин Мин. \"Ние може да сме врата на вашите стоки към Европа. Може да разчитате на нас - имаме толкова много възможности, а и България има много приятели във вашата страна, тъй като много граждани на Виетнам са учили в страната ни\", изтъкна Екатерина Захариева. \r\n\"Имаме много дълги традиционни отношения. Миналата година организирахме голям фестивал на българската роза, който получи широк отзвук\", каза вицепремиерът Фан Бин Мин. Той е идвал в България през 80-те години на миналия век, но обеща да посети страната ни догодина. \r\nМинистър Захариева прие също с удоволствие поканата да направи визита във Виетнам.", "date": "2017.09.23", "title": "Вицепремиерът Екатерина Захариева се срещна със заместник генералния секретар на ООН за противодействие на тероризма и с външните министри на Алжир, Виетнам, Колумбия и Кувейт"}
{"url": "http://www.focus-news.net/news/2017/09/23/2438980/reuters-kyurdska-delegatsiya-se-e-zapatila-kam-bagdad-za-dialog-paralelno-s-referenduma-za-nezavisimostta.html", "text": "Кюрдското регионално правителство е изпратило делегация към Багдад, за да проведе диалог с централното иракско правителство. Това се случва паралелно с планирания за понеделник референдум за независимостта на Кюрдската автономия, предаде  Reuters.\r\n„Делегацията ще обсъди референдума, но референдумът въпреки това ще протече“, заяви Хошияр Зебари, водещ съветник на президента на кюрдската регионална автономия Масуд Барзани. „Ние казахме, че ще говорим с Багдад преди, по време и след референдума“, добави той.\r\nКюрдското регионално правителство в Северен Ирак съобщи, че гласуването ще даде на автономната територия правото да постигне независимост от Ирак чрез диалог с Багдад и съседните Турция и Иран.  Виктор Турмаков", "date": "2017.09.23", "title": "Reuters: Кюрдска делегация се е запътила към Багдад за диалог паралелно с референдума за независимостта"}
{"url": "http://www.focus-news.net/news/2017/09/23/2438981/dha-iznenadvashto-reshenie-na-erdogan-na-4-oktomvri-otiva-v-iran.html", "text": "Турският президент Реджеп Тайип Ердоган е взел изненадващо решение да посети Иран, предаде информационната агенция Догу хабер ажансъ (ДХА).\r\n Предвидено е визитата му в Техеран да се осъществи на 4 октомври, посочва още ДХА. Георги Димов", "date": "2017.09.23", "title": "ДХА: Изненадващо решение на Ердоган: На 4 октомври отива в Иран"}
{"url": "http://www.focus-news.net/news/2017/09/23/2438982/tenis-elena-ostapenko-izleze-na-finala-na-tenis-turnira-v-seul.html", "text": "Латвийката Елена Остапенко стана първия финалист на тенис-турнира в Сеул с награден фонд от 225 хил. долара.\r\nВ полуфиналния мач тя победи тайландката Луксику Кумхум с 3:6, 6:1, 6:3. \r\nНа финала Остапенко ще се изправи срещу победителя във втория полуфинален сблъсък между бразилката Беатрис Мая и холандката Ришел Хогенкамп.  Виктор Турмаков", "date": "2017.09.23", "title": "Тенис: Елена Остапенко излезе на финала на тенис-турнира в Сеул"}
{"url": "http://www.focus-news.net/news/2017/09/23/2438983/vidin-3-km-kolona-ot-tovarni-avtomobili-se-e-obrazuvala-na-gkpp-dunav-most-na-izhod-ot-stranata.html", "text": "На българо-румънската граница на ГКПП „Дунав мост” – Видин се е образувала 3 км колона от изчакващи товарни автомобили на изход от страната. Това съобщиха от пресцентъра на ГД „Гранична полиция”. \r\nНа българо-сръбската, българо-македонската, българо-турската и българо-гръцката граница трафикът е нормален на всички гранични контролно-пропускателни пунктове.", "date": "2017.09.23", "title": "Видин: 3 км колона от товарни автомобили се е образувала на ГКПП „Дунав мост” на изход от страната"}
{"url": "http://www.focus-news.net/news/2017/09/23/2438984/elena-chalganova-istorik-podgotovkata-i-provezhdaneto-na-gornodzhumayskoto-vastanie-e-dosta-slozhen-protses-zaradi-politicheski-i-vatreshnoorganizatsionni-problemi.html", "text": "Подготовката и провеждането на Горноджумайското въстание е доста сложен процес, поради различни причини, някои от политически характер, другите от вътрешноорганизационен. Това каза за Радио „Фокус“ – Пирин историкът и уредник в Регионален исторически музей – Благоевград Елена Чалгънова. Тя обясни, че организатор на въстанието е Върховния комитет, който е начело на Македоно-Одринската организация, която битува на територията на Княжество България. „Дейците на комитета са родолюбиви и патриотично настроени, главно офицери, които полагат големи усилия и използват своята военна подготовка, за да подпомогнат освободителния процес, главно в Македония. По тази причина дейците на Върховния комитет са главни организатори и всъщност те осъществяват самото Горноджумайско въстание. По това време Върховният комитет се оглавява от ген. Иван Цончев, който организира един не голям кръг от военни дейци, които реализират подготовката на въстанието“, каза още Чалгънова. Тя добави, че против въстанието се обявява княз Фердинанд, както и българското правителство, което се оглавява от д-р Данев. „На този етап политическите фактори в България не са искали дипломатически усложнения, не са искали и конфликти с Османската империя. Самият д-р Данев е искал по политически път да наложи някои реформи и да прокара някои свои програмни искания с цел подобряване положението на българското население в Македония. По тази причина намеренията на ген. Цончев среща противодействието на българските политически фактори. От друга страна Вътрешната македоно-одринска организация също не желае едно такова въстание през есента на 1902 година, което според нея е ненавременно и ще предизвика усложнения и ненужни репресии върху българското население в Македония“, посочи Чалгънова. Друг фактор, който също изиграва отрицателна роля в хода на подготовката и провеждането на въстанието е разцеплението, което настъпва в средите на самия Върховен комитет. „По време на X конгрес, който се провежда през лятото на 1902 година, се стига до разцепление в средите на комитета, като се стига до оформянето на два комитета, единият начело с Христо Станишев – това са „Отцепниците“, а другият бил ръководен от Стоян Михайловски и ген. Цончев. По тази причина виждаме, че част от дейците на Върховния комитет всъщност извършват подготовката и провеждането на въстанието. Получава се така, че тези дейци се оказват изправени не само срещу Османската империя и нейната добре въоръжена армия, но и срещу много други фактори, които се оказва, че се съобразяват с волята на Великите сили, които на този етап не желаят усложнения на Източния въпрос, част от който е Македонския въпрос“, подчерта Чалгънова. Историкът заяви, че главно българското правителство се съобразява с интересите на Русия, също и на Англия, които са категорично против създаването на въстанически движения и въоръжени действия на територията на Македония и Одринско.\r\nЛивия НИНОВА", "date": "2017.09.23", "title": "Елена Чалгънова, историк: Подготовката и провеждането на Горноджумайското въстание е доста сложен процес заради политически и вътрешноорганизационни проблеми"}
{"url": "http://www.focus-news.net/news/2017/09/23/2438985/ibrahim-kalan-kyurdskiyat-referendum-v-irak-shte-dovede-do-novi-krizi.html", "text": "Прессекретарят на турското правителство Ибрахим Калън заяви, че планираният референдум за независимостта на Кюрдския автономен район в Северен Ирак е „ужасна грешка“, която ще предизвика нови кризи в региона, ако не бъде отменен, предаде  Reuters.\r\n„Ако референдумът не бъде отменен, ще има сериозни последствия. Ербил трябва незабавно да се въздържи от тази ужасна грешка, която може да предизвика нови кризи в региона“, заяви Калън от профила си в социалната мрежа „Туитър“.  Виктор Турмаков", "date": "2017.09.23", "title": "Ибрахим Калън: Кюрдският референдум в Ирак ще доведе до нови кризи"}
{"url": "http://www.focus-news.net/news/2017/09/23/2438986/krum-sirakov-speleolog-poddarzhaneto-na-peshterite-v-asenovgrad-v-dobro-sastoyanie-e-svarzano-osnovno-s-opazvaneto-im-ot-zamarsyavane.html", "text": "Поддържането на пещерите в Асеновград в добро състояние е свързано основно с опазването им от замърсяване. Това каза за Радио „Фокус“ – Пловдив спелеологът от Българската федерация по спелеология Крум Сираков. По думите му е полезно да се знае, че само кадмия от най-разпространените батерии – АА отравя 600 куб. метра вода. „Затова батериите трябва да се събират и да се изхвърлят на определените за това места. Това не важи само за пещерите, а и паркове, за улиците и т.н. Поддръжката на пещерите се състои точно в това – опазване от замърсяване. Част от пещерите в Асеновградския край попадат в биосферен парк „Червената стена“. Тези, които не попадат са пропастни и много опасни“, коментира Крум Сираков. Спелеологът посочи, че преди години са регистрирани прецеденти по отношение на замърсяването на пещерите в България, но за радост те нямат фатални последствия. „Преди години имаше случай с изхвърлени голямо количество растителни отрови с изтекъл срок на годност в пещера в Северна България. Специалистите ги вадиха с противогази дни наред. В пещера в Странджа лично аз съм намирал рамка от мотор, недоумявайки как е попаднала там, след като трудно успях да вляза. От героизъм се вършат всякакви чудеса“, каза още Сираков. Той подчерта, че пещерите са особено опасни през зимата. „Освен всичко друго, свързано с атмосферните условия, в пещерите има колонии от прилепи. Те не трябва да бъдат обезпокоявани, защото това може да ги убие“, коментира спелеологът.\r\nТони МИХАЙЛОВ", "date": "2017.09.23", "title": "Крум Сираков, спелеолог: Поддържането на пещерите в Асеновград в добро състояние е свързано основно с опазването им от замърсяване"}
{"url": "http://www.focus-news.net/news/2017/09/23/2438987/plovdiv-rayonniyat-sad-v-asenovgrad-ostavi-v-aresta-17-godishniya-uchenik-koyto-nanese-poboy-nad-uchitelya-si-v-sadovo.html", "text": "Районният съд в Асеновград остави в ареста 17-годишния ученик от 12 клас в Селскостопанската гимназия в Садово, който нанесе побой над учителя си. Това съобщиха за Радио „Фокус“ – Пловдив от пресцентъра на съда. Според магистратите ученикът трябва да остане в ареста заради високата обществена опасност на деянието му. В съдебната зала са представени две изготвени характеристики – от учебното заведение и полицията, според които ученикът не е осъждан, но е имал хулигански прояви и проявява склонност към агресия. Според съдебния състав всичко това води до извод, че е възможно 17-годишният младеж да извърши друго престъпление. За оставането му в ареста са пледирали както от обвинението, така и от защитата. \r\nМаксималната присъда по закон, която може да получи обвиняемия, е две години затвор.„Фокус“ припомня, че след инцидента на 19 септември, 17-годишният ученик бе задържан за 72 часа. Бяха му повдигнати две обвинения – за хулиганство, извършено с изключителна дързост и цинизъм, както и за нанасяне на телесна повреда на неговия преподавател. Заради инцидента бяха задържани още двама ученици, но се установи, че не са участвали в деянието.\r\nТони МИХАЙЛОВ", "date": "2017.09.23", "title": "Пловдив: Районният съд в Асеновград остави в ареста 17-годишния ученик, който нанесе побой над учителя си в Садово"}
{"url": "http://www.focus-news.net/news/2017/09/23/2438988/bivsh-amerikanski-diplomat-sasht-shte-priemat-nezavisimostta-na-kyurdistan.html", "text": "Бившият американски дипломат Питър Гълбрейт излезе с шокиращи откровения за бъдещето на Северен Ирак, информира електронното издание на вестник „Джумхуриет”. Според него, САЩ и редица други държави официално оказват натиск за отменяне на насрочения за 25 септември референдум за независимост на кюрдите в Ирак, но им е пределно ясно, че вече не е възможно неговото отлагане. „Когато след референдума в Кюрдистан бъде направена стъпка към независимостта и тя бъде поставена на дневен ред, САЩ ще я приемат. … Понеже официален Багдад много ясно оповести, че ще приеме предложение за разрешаване на проблема само в рамките на конституцията на Ирак. Обаче самото правителство в Багдат не спазва тази конституция.”, обяснява още бившият високопоставен американски дипломат, цитиран от „Джумхуриет”. Георги Димов", "date": "2017.09.23", "title": "Бивш американски дипломат: САЩ ще приемат независимостта на Кюрдистан"}
{"url": "http://www.focus-news.net/news/2017/09/23/2438989/reuters-podkrepyanite-ot-sasht-siriyski-demokratichni-siliprevzeha-golyamo-gazovo-nahodishte-v-deyr-ez-zor.html", "text": "Подкрепяните от САЩ „Сирийски демократични сили“ превзеха голямо газово находище в сирийската провинция Дейр ез Зор, след като в продължение на няколко дни се сражаваха с частите на „Ислямска държава“ близо до източния бряг на р. Ефрат, предава Reuters .\r\nКомандирът Ахмед Абу Хавла заяви, че газовото находище Коноко е първото, което Сирийските демократични сили поставят под контрола си, откакто започна офанзивата за освобождаването на източната провинция.\r\nАгенция „Фокус“ припомня, че „Сирийските демократични сили“ са коалиция от арабски и кюрдски милиции, която бе създадена, за да се отблъсне „Ислямска държава“. Симеон Миланов", "date": "2017.09.23", "title": "Reuters: Подкрепяните от САЩ „Сирийски демократични сили“превзеха голямо газово находище в Дейр ез Зор"}
{"url": "http://www.focus-news.net/news/2017/09/23/2438990/ria-novosti-angela-merkel-zayavi-che-v-g-7-ima-gotovnost-za-zasilvane-na-sanktsiite-sreshtu-rusiya.html", "text": "Германският канцлер Ангела Меркел заяви, че лидерите на Г-7 са готови да засилят санкциите срещу Русия, ако обстановката в Украйна се изостри, предава РИА Новости.\r\n„Ние сме съгласни, че премахването на санкциите, е свързано с имплементирането на Минските споразумения. В случай, че се наложи сме готови, макар и да не го искаме, да ожесточим санкциите“, каза тя. Симеон Миланов", "date": "2017.09.23", "title": "РИА Новости: Ангела Меркел заяви, че в Г-7 има готовност за засилване на санкциите срещу Русия"}
{"url": "http://www.focus-news.net/news/2017/09/23/2438991/blagoevgrad-bansko-se-vklyuchi-v-evropeyskata-sedmitsa-na-mobilnostta.html", "text": "Община Банско се включи в инициативата „Европейска седмица на мобилността”,  която се провежда всяка година от 16 до 22 септември във всички европейски градове. Това съобщиха от пресцентъра на Общината. В рамките на инициативата с различни активности бе отбелязан и Европейският ден без загинали на пътя – 21 септември.  Нейната цел е ограничаване на жертвите на пътя и повишаване на културата на движение.\r\nСъс съдействието на \"Пътна полиция\", пред учениците в града бяха изнесени  беседи за безопасното движение и отговорното поведение на пътя. Децата също участваха активно в срещите, като отговаряха на тематични въпроси, а на правилно отговорилите бяха връчени специални грамоти.\r\nЗаради кампанията, но и заради очаквания интензивен трафик в цялата страна, бе засилено полицейското присъствие в района на курорта. По данни на МВР това лято у нас са загинали 184 души при общо над 2000 катастрофи. Денят без загинали в катастрофи  – 21 септември, се отбелязва за втори път в България.", "date": "2017.09.23", "title": "Благоевград: Банско се включи в Европейската седмица на мобилността"}
{"url": "http://www.focus-news.net/news/2017/09/23/2438992/sport-totnam-s-dva-gola-sreshtu-uest-hem-v-parvoto-poluvreme.html", "text": "Тотнъм отбелязаха два гола срещу домакините си от Уест Хем в мач от 6-ия кръг на Премиър лийг. И двата гола за Тотнъм бяха отбелязани от Хари Кейн. В момента Тотнъм са на 3-то място в английското класиране с 11 точки зад Манчестър Сити и Манчестър Юнайтед, докато противниците им от Уест Хем заемат 17-тото място.", "date": "2017.09.23", "title": "Спорт: Тотнъм с два гола срещу Уест Хем в първото полувреме"}
{"url": "http://www.focus-news.net/news/2017/09/23/2438993/chetvartiyat-kongres-na-bsbspa-sabira-investitori-eksperti-organizatsii-obshtini-kulturni-i-obrazovatelni-institutsii-raboteshti-v-i-za-sferata-na-spa-industriyata-i-spa-uslugite.html", "text": "Четвъртият конгрес на Българският съюз по балнеология и СПА туризъм (БСБСПА) от 26 до 28 септември т.г. в Кюстендил продължава традицията да бъде секторна платформа, която събира на едно място инвеститори, експерти, организации, туроператори и общини, културни и образователни институции, работещи в и за сферата на СПА индустрията и СПА услугите. Това съобщиха от на БСБСПА.\r\nОт основаването си до днес – вече над 10 години, Българският съюз по балнеология и СПА туризъм (БСБСПА) работи за превръщането на България в център на здравето в Европа, обединявайки около това послание усилията на бизнеса и инвеститорите, държавата и туристическите сдружения. Организираните всяка година професионални форуми в българския туризъм, които представят СПА индустрията до днес, утвърдиха конгресите на съюза като най-значими форуми в областта на медикъл спа, спа и уелнес туризма. \r\nБСБСПА позиционира България на европейската СПА карта с успешното провеждане на 18-я Годишен конгрес на Европейската СПА асоциация (ESPA) през 2013 г. в Поморие. На този най-значим в Европа форум, членовете на съюза обединиха усилията си за представяне пред туристическия бизнес, държавата и общините на последните световни изследвания, новости, добри практики, изисквания на клиентите в областта на медикъл СПА и СПА туризма. Неговият успех и резултати мотивираха БСБСПА да превърне Годишните си конгреси и престижните си награди в стимул за българската СПА индустрия, за да стане тя още по-печеливша с името на страната като разпознаваема целогодишна туристическа дестинация.\r\nЧетвъртият конгрес на съюза от 26 до 28 септември т.г. в Кюстендил продължава традицията да бъде секторна платформа, която събира на едно място инвеститори, експерти, организации, туроператори и общини, културни и образователни институции, работещи в и за сферата на СПА индустрията и СПА услугите. Предстоящият форум на тема: „Иновации и развитие на българските СПА дестинации. Проблеми пред общините и бизнеса” се провежда с партньорството на Министерство на туризма и Община Кюстендил. Сред неговите цели е не само запознаване на участниците с последните иновации и тенденции в СПА и уелнес бизнеса. Лекторите в отделните панели на конгреса ще представят различни гледни точки към СПА индустрията като един от най-успешните и специфичните видове туризъм днес, който обединява природните и минералните ресурси, здравословното хранене, физическата активност, духовните практики в името на най-силния терапевтичен ефект върху здравето, философията и самочувствието на съвременния човек.\r\nРазвитието на иновациите, разширяването на комплексните пакети от нови СПА услуги,  тенденциите в СПА процедурите, откриването на уелнес философията и др., са част от цялостната концепция за здравословен начин на живот, която предлагат най-модерните европейски СПА комплекси и хотели. Тази концепция включва към грижите за доброто физическо и емоционално здраве на съвременните хора, все по-натоварените и стресираните „дигитални номади”, и ключовата грижа за духовното им състояние. Съчетанието на СПА и културен туризъм е пример за надграждане на позитивни емоции и нови познания чрез запознаване с наследството, културата, изкуството и музеите, които предлагат СПА дестинациите. Кюстендил е добър пример за възможността туристите да използват уникални природни и минерални ресурси, но и да се обогатяват и релаксират в зареждащата среда на вековните исторически и културни традиции, запазени от времето на Римската империя  на Улпия Пауталия - прочутият Град на изворите.\r\nВ резултат на над 120-годишни проучвания и събирателска дейност, в музейните фондове и експозиционни зали на Регионален исторически музей „Акад. Йордан Иванов” в Кюстендил се намират и са представени изключителни образци на човешката цивилизация от всички исторически периоди. В археологическата и нумизматичната експозиция в зала „Асклепий” са експонирани над 1000 културни ценности, които дават възможност за запознаване с културно-историческото развитие на Кюстендил и с многовековните пластове на времето от VII-VI хилядолетие пр. Хр. до XIV в. Днес в зала „Стримон” е експонирана временна етнографска изложба „С дъх на билки –лечебни и магични”, а в изложбена зала на Джамия „Ахмед бей” е представена временна археологическа изложба „Пътят: време без граници”, представяща резултатите от спасителните археологически проучвания по трасето на АМ „Струма”.\r\nГостите и туристите на Кюстендил могат да посетят бисера на средновековното архитектурно и художествено наследство в Кюстендил - църквата „Св. Георги” (XI-XII в.). Тя е един от най-ценните и добре запазени средновековни паметници в България. В реставрираната къща на Ильо Марков, един от най-бележитите дейци на българското национално-освободително движение, е уредена експозиция на тема: „Национално освободителните борби на населението от Кюстендилския край”. В къщата-музей „Емфиеджиева къща”, архитектурен паметник от епохата на Възраждането, е представена музейната експозиция „Градски бит и култура на населението в Кюстендил от края на XIX и началото на XX в.”. Във възпоменателната къща-музей „Димитър Пешев”, с оригинални вещи, снимки и  документи, са представени драматичните събития от март 1943 г. и световнопризнатите заслуги на Димитър Пешев и неговите кюстендилски съграждани, допринесли за спасяването на 50 000 български евреи през Втората световна война. \r\nХудожествената галерия в Кюстендил, носеща името на най-значимия световно известен български художник Владимир Димитров – Майстора, притежава най-голямата колекция от негови творби, подредени в постоянна експозиция. Галерията съхранява и периодично урежда изложби и на други именити художници от Кюстендилската художествена школа като Стоян Венев, Кирил Цонев, Мориц Бенционов, Никола Мирчев, Асен Василиев и др. Марияна Добрева, заместник-председател на УС на БСБСПА и инвеститор в СПА хотел „Стримон Гардън“:Валентин Дебочички, директор на Регионален исторически музей „Акад. Йордан Иванов”  – Кюстендил:\r\nСлед успешните конгреси на БСБСПА в Поморие, Хисаря, Сандански, к.к. „Св. св. Константин и Елена” – Варна, Кюстендил очаква след броени дни десетки български и чуждестранни участници като туристическа дестинация, която привлича с история, култура и природа, обединени около уникални качества на минералните води на прочутия Град на изворите.", "date": "2017.09.23", "title": "Четвъртият конгрес на БСБСПА събира инвеститори, експерти, организации, общини, културни и образователни институции, работещи в и за сферата на СПА индустрията и СПА услугите"}
{"url": "http://www.focus-news.net/news/2017/09/23/2438994/plovdiv-navarshvat-se-shest-godini-ot-tragichnite-sabitiya-v-selo-katunitsa-zhitelite-organizirat-vazpomenatelno-shestvie-v-pamet-na-zaginalite-mladezhi.html", "text": "Навършват се шест години от трагичните събития в пловдивското село Катуница. С възпоменателно шествие и запалени свещи жителите на Катуница ще почетат паметта на младежите Ангел Петров и Павел Толев, които загинаха при размириците в селото през 2011 година. Това каза за Радио „Фокус“ – Пловдив Красимир Юруков, кмет на населеното място. По думите му възпоменателното шествие ще започне в 19:00 часа тази вечер, като жителите на Катуница ще тръгнат от кметството, ще преминат по надлеза и ще стигнат до лобните места на Ангел и Павел.\r\n„Шест години по-късно Кирил Рашков и семейството му вече не са в Катуница, но раната продължава все така да кърви. Това бяха две деца, които са твърде млади, за да си отидат. Едното беше прегазено, а другото почина на следващия ден, 24 септември 2011 година, вследствие стрес, напрежение и сърдечна операция”, каза още Юруков. Той добави, че лозунгът на траурното възпоменателно шествие е същият както всяка година – „Няма да забравим! Няма да простим!”.\r\nШествие в село Катуница ще има и утре вечер, като то ще бъде в памет на второто загинало момче – Павел.“Фокус“ припомня, че 19-годишният Ангел беше прегазен от бус, управляван от близък до фамилията Рашкови на 23 септември 2011 година, а 17-годишният му братовчед Павел Толев почина на следващия ден от разрив на сърцето, вследствие на стреса от преживяното. След случилото се последва нахлуване на футболни агитки в селото и дни на протести от страна на жителите на пловдивското село Катуница.\r\nТони МИХАЙЛОВ", "date": "2017.09.23", "title": "Пловдив: Навършват се шест години от трагичните събития в село Катуница, жителите организират възпоменателно шествие в памет на загиналите младежи"}
{"url": "http://www.focus-news.net/news/2017/09/23/2438995/pazardzhik-zhiteli-na-obshtina-septemvri-izlizat-na-24-septemvri-na-poreden-protest-sreshtu-upravlenieto-na-kmeta-na-obshtinata.html", "text": "Мирно събрание-протест ще се проведе утре, 24 септември, в село Варвара, съобщиха за Радио „Фокус“ – Пазарджик от Инициативния комитет „Да спасим община Септември“. То ще започне в 12.00 часа в квартал „Гарата“ на село Варвара при недовършената детска площадка. Протестът е против водената политика от кмета на общината и бездействието на общинската администрация по въпроси, касаещи малките населени места в общината, уточняват също от Инициативния комитет. От там допълниха, че кметът на село Варвара ще предостави информация за свършеното до момента и предстоящите дейности в кметството на селото. По време на протеста ще бъде предоставена информация и за образуваното наказателно дело против кмета на общината за укриване на данъци в особено големи размери, уточняват още организаторите на протеста.\r\nВаня НИКОЛОВА", "date": "2017.09.23", "title": "Пазарджик: Жители на община Септември излизат на 24 септември на пореден протест срещу управлението на кмета на общината"}
{"url": "http://www.focus-news.net/news/2017/09/23/2438996/rfi-golyamata-koalitsiyamezhdu-germanskite-hristiyandemokrati-i-sotsialdemokratite-mozhe-da-ne-otselee-sled-izborite.html", "text": "Лидерът на германските социалдемократи Мартин Шулц проведе последното си предизборно мероприятие преди предстоящия парламентарен вот, предава френското радио RFI. Социалдемократите изостават сериозно зад християндемократите на Ангела Меркел, което поставя под въпрос оцеляването на т.нар. „голяма коалиция“ между двете партии.\r\nПо време на кампанията си, Шулц нападна на няколко пъти Ангела Меркел, и призова за повече равенство в Германия. Друг обект на вербалните му нападения бе „Алтернатива за Германия“, която се очаква да стане трета политическа сила.\r\nМедии и политици твърдят, че след вероятната победа на Ангела Меркел, „Свободната демократична партия“ най-вероятно ще стане коалиционен партньор на Християндемократическия съюз и баварския Християнсоциален съюз.\r\nТова е много по-вероятно от продължаване на „голямата коалиция“ с левицата, тъй като „Свободната демократична партия“ има по-близки възгледи до тези на християндемократите в областта на икономиката и вътрешната политика. Симеон Миланов", "date": "2017.09.23", "title": "RFI: „Голямата коалиция“между германските християндемократи и социалдемократите може да не оцелее след изборите"}
{"url": "http://www.focus-news.net/news/2017/09/23/2438997/vladimir-georgiev-izpalnitelen-direktor-na-vinarna-belite-vina-i-rozeto-sa-nay-predpochitanite-vidove-na-balgarskiya-pazar.html", "text": "Белите вина и розето са по-предпочитани от българите, в сравнение с червените. Това е тенденция, която се запазва в последните няколко години и дори се доразвива, обясни за Радио „Фокус“ – Велико Търново Владимир Георгиев, изпълнителен директор на местна винарна в Свищов. Като основна причина той посочи все по-активното навлизане на здравословното хранене у нас. „То предполага по-лека храна като риба и рибни продукти, салати и т.н. които вървят с бели вина и розета. Именно за това ние залагаме на увеличаване в нашата продуктова гама на белите вина и розетата и разчитаме, че именно тук в Северна България, тези вина имат много свеж и характерен вкус“, отбеляза експертът. \r\nЛуиза ТРАНЧЕВА", "date": "2017.09.23", "title": "Владимир Георгиев, изпълнителен директор на винарна: Белите вина и розето са най-предпочитаните видове на българския пазар"}
{"url": "http://www.focus-news.net/news/2017/09/23/2438998/london-south-east-angela-merkel-iska-poslaniyata-y-da-dostignat-do-grazhdanite-koito-vse-oshte-ne-sa-reshili-za-kogo-shte-glasuvat.html", "text": "Германският канцлер Ангела Меркел иска да достигне до избирателите, които все още не са решили за кого ще гласуват, предава британският портал London South East .\r\nПо време на мероприятие на Християндемократическия съюз, Меркел заяви, че целта е да се достигне до максимален брой от гражданите, които „правят решението си в последните часове“.\r\nСпоред данните от всички последни анкети и проучвания, християндемократите ще вземат 34-35 % от гласовете, докато техните противници от ГСДП едва около 22 %.  Симеон Миланов", "date": "2017.09.23", "title": "London South East: Ангела Меркел иска посланията й да достигнат до гражданите, които все още не са решили за кого ще гласуват"}
{"url": "http://www.focus-news.net/news/2017/09/23/2438999/sport-atletiko-madrid-pobedi-sevilya-s-20.html", "text": "Атлетико Мадрид победи като домакин Севиля с 2:0 в мач от шестия кръг на испанската Ла Лига. Головете за Атлетико бяха отбелязани от Яник Ферейра Караско и Антоан Гризман във второто полувреме. Столичният отбор е на второ място в класирането с 14 точки,  а Севиля на трето с 13. Първи са Барселона с 15 точки.", "date": "2017.09.23", "title": "Спорт: Атлетико Мадрид победи Севиля с 2:0"}
{"url": "http://www.focus-news.net/news/2017/09/23/2439000/d-r-nikolay-boyadzhiev-otkriti-sa-interesni-dvizhimi-kulturni-tsennosti-pri-provedenite-razkopki-na-momchilovata-krepost-tozi-mesets.html", "text": "Открити са интересни движими културни ценности при проведените разкопки на Момчиловата крепост този месец – монети, части от оръжия и керамични предмети, но повече подробности за самите находки като такива и като датировка ще бъдат представени в музея на специална пресконференция следващата седмица. Това каза за Радио „Фокус” – Смолян д-р Николай Бояджиев – археолог в РИМ „Стою Шишков” – Смолян. По неговите думи разкопките са продължили в рамките на 14 работни дни и са приключили в края на миналата седмица. Целта им е била да проучат пространството, източно от досега разкритите сектори вътрешно от северната крепостна стена и са  успели да проучат това, което са били заложили в работната си програма. Разкопките са обхванали площ от 75 кв. м, разделени в три квадрата. „Успяхме да стигнем до стерилен пласт, до това, което фактически бяхме планирали. Установи се стратиграфията на обекта, която ни беше известна и от предишни сезони, но сега особено добре се изяви на терена. Всички периоди на обитаване на крепостта са застъпен на това място – Късната античност – VІ век, двата Средновековни периода  – ХІ – ХІІ в. и ХІІІ – ХІV в., така че успяхме да изпълним задачите, които си бяхме поставили”, каза Бояджиев. Археологът допълни, че проучванията на терен са направени благодарение на средствата, отпуснати целево от Министерството на културата, в размер на 11 000 лв. Бояджиев каза още, че оттук нататък  предстои обработка на материалите,  които са намерили при археологическите разкопки и предстои на терен да отиде комисия, която да приеме по надлежния ред предвиден в Закона за културното наследство резултатите от археологическите проучвания. След това в началото на следващата 2018 година им предстои отчитане на резултатите от археологическото проучване пред съответната секция на Националния археологически институт с музей при БАН.\r\nДаниела БОЙКОВА", "date": "2017.09.23", "title": "Д-р Николай Бояджиев: Открити са интересни движими културни ценности при проведените разкопки на Момчиловата крепост този месец"}
{"url": "http://www.focus-news.net/news/2017/09/23/2439001/fox-news-politsiyata-v-istanbul-zadarzha-36-dushi-po-podozreniya-che-sa-svarzani-s-islyamska-darzhava.html", "text": "Турските власти задържаха 36 души в Истанбул по подозрения, че са свързани с „Ислямска държава“, предава Fox News, позовавайки се на турски медии.\r\nЗадържаните са арестувани при антитерористични операции на 15 различни адреса в Истанбул. От заподозрените 31 са чужденци. Няма информация за гражданството им.\r\nСмята се, че те са пътували до Ирак и Сирия заради „Ислямска държава“. Симеон Миланов", "date": "2017.09.23", "title": "Fox News: Полицията в Истанбул задържа 36 души по подозрения, че са свързани с „Ислямска държава“"}
{"url": "http://www.focus-news.net/news/2017/09/23/2439002/plovdiv-v-ramkite-na-esennite-praznitsi-na-izkustvata-v-asenovgrad-shte-badat-otbelyazani-dva-yubileya-shte-se-sastoi-i-panair-na-mestnite-produkti.html", "text": "В рамките на Есенните празници на изкуствата в Асеновград ще бъдат отбелязани два юбилея, ще се състои и Панаир на местните продукти. Това каза за Радио „Фокус“ – Пловдив инж. Мария Вълканова, заместник-кмет на Община Асеновград. Тя посочи, че първият юбилей е този на Клуба по родинознание и краезнание в Асеновград. „Той отбелязва 25 години от създаването си. Подготвили са богата програма, като акцент в нея е кръгла маса на тема „Състояние на родинознанието и краезнанието“. Тя ще се състои на 7 октомври от 10.00 часа в Градската библиотека „Паисий Хилендарски“, каза Вълканова. По думите й вторият юбилей, който ще се отбележи в рамките на Есенните празници на изкуствата в Асеновград е 20 години Народно читалище „Св. преп. св. Паисий Хилендарски“. „Тези юбилейни чествания ще бъдат в рамките на последната седмица от Есенните празници на изкуствата. Ще има представяния, премиери на книги, като ще завършат на 17 октомври с юбилеен концерт на читалището в Градската библиотека“, добави инж. Мария Вълканова.\r\nЗаместник-кметът на Асеновград посочи, че Есенните празници на изкуствата продължават с разнообразни събития. На 27 септември от 10:30 часа на централния площад „Акад. Николай Хайтов“ ще се проведе Панаир на местните продукти, които се произвеждат в биосферен парк „Червената стена“.\r\n„На 1 октомври е Денят на музиката и поезията, както и Денят на възрастните хора. В тази връзка, на 28 септември от 18.00 часа в читалище „Родолюбие“ ще се състои традиционният концерт на пенсионерски хор „Станимака“. На самия 1 октомври ще има Музикална вечер с талантите на Асеновград в Градската библиотека по случай Международния ден на музиката и поезията. На 2 октомври журналистът Ангел Бончев ще представи книгата си „Св. Лука Доктора“, която разказва за живота и чудесата на св. Лука Кримски. Книгата е посветена на децата. На 3 октомври ще се състои премиера и на книгата на журналиста Марин Маринов, която се нарича „Станимашки бивалици“, отбеляза Вълканова.\r\nЧаст от Есенните празници на изкуствата в Асеновград е и фолклорният фестивал „Маврудово хоро“, който ще се проведе на 7 октомври. Той ще започне с дефиле на участниците от паметника на Аристи Чорбаджака към центъра на Асеновград в 15,30 часа. На 10 октомври ще се открие и изложба-живопис на асеновградския художник Тихомир Панайотов.\r\n„Есенните празници на изкуствата се провеждат традиционно през последните пет години. Започнаха от фолклорния фестивал „Маврудово хоро“ и впоследствие към него се прибавиха много други интересни и любопитни събития, в това число и Нощта на музея. Обикновено Есенните празници започват с това събитие“, коментира заместник-кметът инж. Мария Вълканова.  \r\nТони МИХАЙЛОВ", "date": "2017.09.23", "title": "Пловдив: В рамките на Есенните празници на изкуствата в Асеновград ще бъдат отбелязани два юбилея, ще се състои и Панаир на местните продукти"}
{"url": "http://www.focus-news.net/news/2017/09/23/2439003/tass-zemetresenie-s-magnitud-62-be-registrirano-v-meksiko.html", "text": "Още едно земетресение с магнитуд 6,2 по скалата на Рихтер бе регистрирано в мексиканския щат Оахака, предава ТАСС, позовавайки се на Европейския средиземноморски сеизмологичен център.\r\nЕпицентърът на земетресението е бил на 16 километра в югозападна посока от град Матиас Ромеро.\r\nНяма данни за пострадали или големи щети. Властите не са издали и предупреждение за цунами.\r\nАгенция „Фокус“ припомня, че по-рано бе регистрирано земетресение с магнитуд 5,8 по скалата на Рихтер в Тихия океан, близо до мексиканските брегове.  Симеон Миланов", "date": "2017.09.23", "title": "ТАСС: Земетресение с магнитуд 6,2 бе регистрирано в Мексико"}
{"url": "http://www.focus-news.net/news/2017/09/23/2439004/gerb-uchastva-v-misiya-na-enp-v-moldova.html", "text": "Николай Андреев, председател на Старейщини ГЕРБ и зам.-председател на Сениорите на Европейската народна партия, участва в мисия на ЕНП в Молдова. Това съобщиха от пресцентъра на ПП ГЕРБ.\r\nЦелта на мисията бе да запознае членовете на работната група по разширяване на членството в ЕНП с актуалната политическа обстановка в страната. Проведени бяха срещи с представители на дипломатическия корпус, с експерти от фондация “Конрад Аденауер”, както и с представители на Либерал-демократическата партия на Молдова и политическа партия “Платформа за гордост и истина”. Работни срещи и дискусии се проведоха и с редица представители на неправителствения сектор.\r\n“Проследяването на политическите процеси в Молдова ни дава ценна информация не само за състоянието в държавата към настоящия момент, но и за това как ние като европейци бихме могли да бъдем най-полезни при желание от молдовска страна,” заяви Андреев.", "date": "2017.09.23", "title": "ГЕРБ участва в мисия на ЕНП в Молдова"}
{"url": "http://www.focus-news.net/news/2017/09/23/2439005/veliko-tarnovo-vliyanieto-na-konsumatorstvoto-varhu-okolnata-sreda-shte-izuchavat-detsa-ot-sredno-uchilishte-georgi-izmirliev-v-gorna-oryahovitsa.html", "text": "Влиянието на консуматорството върху околната среда ще изучават деца от  Средно училище „Георги Измирлиев“ в Горна Оряховица. Школото е част от международен проект, в който си партнира с  Чехия, Италия, Румъния и Гърция, поясни за Радио „Фокус“ – Велико Търново зам.-директорът Петя Минкова. Продължителността на дейностите, които стартираха още на 15 септември, е две години и половина. „Основната част по този проект е изучаването на влиянието на човека върху околната среда. Предвидени са различни събития, които включват създаване на дрехи от рециклирани материали, модни ревюта с тях, изложби по темата, изработване на карта на Европа, която отново ще е от рециклирани материали и ще представя най-важните забележителности в държавите, участнички по проекта“, обясни Петя Минкова. Учениците, които ще се включат в дейностите са от 6-ти до 12-ти клас. Предвидени са и редица гостувания в изброените държави, както и посещения на ученици от тях в Горна Оряховица. Зам.-директорът подчерта, че подобни международни инициативи са полезни както за учителите, така и за учениците, защото развиват изключително много техните комутативни способности, както и умението за работа в екип.\r\nЛуиза ТРАНЧЕВА", "date": "2017.09.23", "title": "Велико Търново: Влиянието на консуматорството върху околната среда ще изучават деца от Средно училище „Георги Измирлиев“ в Горна Оряховица"}
{"url": "http://www.focus-news.net/news/2017/09/23/2439006/elena-chalganova-istorik-95-vastanitsi-zagivat-po-vreme-na-gornodzhumayskoto-vastanie.html", "text": "В Горноджумайското въстанието участват 2580 българи и над 13 хиляди османски войни. Загиват 95 въстаници. Това каза за Радио „Фокус“ – Пирин историкът и уредник в Регионален исторически музей – Благоевград Елена Чалгънова. По думите ѝ според черната статистика малък е броят на участниците от българска страна във въстанието. „Това са били главно офицери и военнослужещи войници от състава на Българската армия, които участват в бойните действия. Включва се и една малка част от населението в Горноджумайско, което е увлечено по каузата, въпреки противодействието на Вътрешната македоно-одринска революционна организация. Тази статистика показва една голяма числена неравнопоставеност в бойните сили на българите и османските войници“, каза още Чалгънова. Тя добави, че по тази причина сраженията, които са някъде около 19, се водят основно в Горноджумайско и Разложко. „Населението, което се увлича в бойните действия, не е значително както ще бъде през 1903 година по време на Илинденско-Преображенското въстание, но все пак има едно малко увличане и четите, които се ръководят от офицери от Българската армия, успяват да проведат няколко сражения, които са впечатляващи и оказват един ефект върху населението от този край“, посочи Чалгънова. Тя отбеляза, че като цяло сраженията и самото въстание имат негативни последици върху местните революционни структури, най-вече в Горноджумайско и Разложко, тъй като след като се изтеглят четите към Княжество България, последвалите репресии от страна на турците върху местното българско население, върху организационните структури на Вътрешната организация имат доста трагични последствия. „По тази причина се ускорява и по-късно решението за избухването на въстанието от лятото на 1903 година или така нареченото Илинденско-Преображенско въстание“, обясни историкът.\r\nЛивия НИНОВА", "date": "2017.09.23", "title": "Елена Чалгънова, историк: 95 въстаници загиват по време на Горноджумайското въстание"}
{"url": "http://www.focus-news.net/news/2017/09/23/2439007/reuters-velikobritaniya-razkritikuva-poslednoto-raketno-izpitanie-na-iran.html", "text": "Иранските власти заявиха, че са тествали нова балистична ракета с обсег 2000 километра, предава Reuters. От Техеран добавиха, че ще продължат да развиват ракетния си арсенал, въпреки американския натиск срещу това.Британският външен министър Борис Джонсън изрази притеснението си от последното ракетно изпитание на Иран, призовавайки страната да прекрати „провокативните действия“.\r\n„Виждате снимки на успешното изпитание на балистичната ракета „Хорамшахр“, която има 2000 километра обсег“, заявиха по иранските телевизии, добавяйки, че това е третата ракета на страната, която има подобен капацитет.\r\nАгенция „Фокус“ припомня, че САЩ наложиха едностранни санкции на Иран, заявявайки, че Техеран нарушава резолюциите на Съвета за сигурност на ООН. Симеон Миланов", "date": "2017.09.23", "title": "Reuters: Великобритания разкритикува последното ракетно изпитание на Иран"}
{"url": "http://www.focus-news.net/news/2017/09/23/2439008/gerb-uchastva-v-nablyudenie-na-predizbornata-kampaniya-v-germaniya.html", "text": "ГЕРБ участва в наблюдение на предизборната кампания в Германия, съобщиха от пресцентъра на партията. По време на мисия за наблюдение на предизборната кампания в Германия, организирано от Международния демократичен съюз, ГЕРБ бе представена от Стоян Георгиев, ИТ-експерт по онлайн кампаниен мениджмънт.\r\nВ рамките на мисията бяха организирани обучения и сесии за обмен на добри практики в централата на Християн-социалистическия съюз в Мюнхен. Обсъжданите теми включваха онлайн проучвания на общественото мнение, мениджмънт на дигитални кампании, нови модели и стратегии за кампании в интернет пространството с акцент върху младите хора. \r\n“Мисията бе изключително ползотворна от гледна точка на обмен на добри практики и запознаване с последните тенденции в кампанийния мениджмънт, така че гражданите да са максимално информирани относно предизборните платформи и профилите на кандидатите по време на кампания,” каза Георгиев.\r\nПо време на мисията участниците се срещнаха с експерти от фондация “Ханс Зайдел” и регионални кандидати на ХСС, както и участваха в предизборно мероприятие в Пасау с канцлера Ангела Меркел.", "date": "2017.09.23", "title": "ГЕРБ участва в наблюдение на предизборната кампания в Германия"}
{"url": "http://www.focus-news.net/news/2017/09/23/2439009/gabrovo-propadnal-uchastak-ot-patnata-nastilka-zatrudnyava-dvizhenieto-mezhdu-selata-palauzovo-i-stomonetsite.html", "text": "Пропаднал участък от пътната настилка затруднява движението между селата Палаузово и Стомонеците. Нека водачите се движат с повишено внимание при км 7+060, където едната пътна лента е стеснена. В района е поставена необходимата сигнализация, а укрепителните дейности трябва да приключат до края на месеца. Това съобщиха за Радио „Фокус” – Велико Търново от пресцентъра на Областно пътно управление-Габрово. Условията за пътуване в Габровска област са нормални. Настилките са сухи,трафикът интензивен. Забранено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до края на месец август.\r\nЛуиза ТРАНЧЕВА", "date": "2017.09.23", "title": "Габрово: Пропаднал участък от пътната настилка затруднява движението между селата Палаузово и Стомонеците"}
{"url": "http://www.focus-news.net/news/2017/09/23/2439010/krum-sirakov-speleolog-podgotovkata-na-chovek-za-vlizane-v-peshtera-zapochva-s-osaznavaneto-na-fakta-che-nikoy-ne-e-po-golyam-ot-gravitatsiyata.html", "text": "Подготовката на човек за влизане в пещера започва с осъзнаването на факта, че никой не е по-голям от гравитацията. Това каза за Радио „Фокус“ – Пловдив спелеологът от Българската федерация по спелеология и член на Пещерен клуб „Черни връх“ Крум Сираков. „За проникването в пещери си има Федерация по спелеология в България, има и клубове за пещерняци във всички големи градове в България. Тези клубове провеждат ежегодни курсове. Ако човек иска да се занимава с това нещо, то би могъл да отиде в подобен специализиран клуб, да се запише и да си изкара курс. Чак след това ще може да се занимава с проникване в пещери безопасно както за себе си, така и за околните. Не трябва да подценяваме рисковете. Ако говорим за курс по плетиво, тогава най-много да се убоде някой. В пещерите някой може да се рани лошо, дори да загине“, коментира Крум Сираков. Той добави, че курсовете за придобиване на квалификация за проникване в пещери са както първоначални, така и надграждащи – за припомняне и придобиване на нови знания.\r\nТони МИХАЙЛОВ", "date": "2017.09.23", "title": "Крум Сираков, спелеолог: Подготовката на човек за влизане в пещера започва с осъзнаването на факта, че никой не е по-голям от гравитацията"}
{"url": "http://www.focus-news.net/news/2017/09/23/2439011/aa-turskiyat-sad-izdade-zapoved-za-arestite-na-110-kraynolevi-teroristi.html", "text": "Истанбулският съд издаде заповеди за арест на над 100 души, които са заподозрени във връзки с марксистката терористична групировка „Революционна народно-освободителна партия-фронт“, предава Anadolu Agency. \r\nАнтитерористични отряди арестуваха част от заподозрените, включително и доставчик на оръжия, за който се смята, че е убил турски прокурор през 2015-та година.\r\nПродължава издирването на другите заподозрени.\r\nАгенция „Фокус“ припомня, че крайнолявата групировка е отговорна за редица терористични нападения в Турция, включително и срещу американското посолство в Анкара през 2013-та година. Тя е в списъка с терористични организации на Турция, САЩ и Европейския съюз. Симеон Миланов", "date": "2017.09.23", "title": "AA: Турският съд издаде заповед за арестите на 110 крайнолеви терористи"}
{"url": "http://www.focus-news.net/news/2017/09/23/2439012/plovdiv-intenziven-e-trafikat-po-am-trakiya-kakto-i-po-patishtata-plovdiv-asenovgrad-i-plovdiv-karlovo.html", "text": "Интензивен е трафикът по участъка на АМ „Тракия“ в Пловдивска област, както и по пътищата Пловдив-Асеновград и Пловдив-Карлово. Това каза за Радио „Фокус“ – Пловдив дежурният в Областно пътно управление. По останалите основни направления движението се осъществява с нормална интензивност и без затруднения. В рамките на деня не са постъпвали сигнали за сериозни пътнотранспортни произшествия. Дежурният предупреди, че завишена опасност от свличане на земна маса и от падащи камъни има по пътищата Смолян-Кричим-Стамболийски, София-Карлово-Бургас, Троян-Кърнаре, Юговско ханче-Югово-Лъки-Здравец и Асеновград-Нареченски бани, както и в района на проходите „Козница“ и „Стражата. Водачите трябва да шофират с повишено внимание и съобразена скорост по посочените направления.\r\nИзвършват се частични ремонтни дейности по банкета на пътя Пловдив-Асеновград. На мястото на ремонта е поставена необходимата сигнализация, според която да се осъществява движението в района. Движението при км 19 на пътя Първомай-Дълбок извор се осъществява само в една лента, също поради ремонтни дейности. Обходният маршрут е през временно изграден път в село Поройна. Срокът на ремонтните дейности е до 27 януари.\r\nДвижението на територията на град Пловдив се извършва нормално и без затруднения в този час на деня. Няма струпване на автомобили по главните градски булеварди и ключовите кръстовища. Преминаването през светофарните уредби се осъществява средно за около 2-3 минути.\r\nТони МИХАЙЛОВ", "date": "2017.09.23", "title": "Пловдив: Интензивен е трафикът по АМ „Тракия“, както и по пътищата Пловдив-Асеновград и Пловдив-Карлово"}
{"url": "http://www.focus-news.net/news/2017/09/23/2439013/varna-zapisvaneto-na-uchenitsi-v-krazhotsite-na-observatoriyata-za-novata-uchebna-godina-prodalzhava-do-kraya-na-mesets-septemvri.html", "text": "Записването на ученици в кръжоците на Народна астрономическа обсерватория и планетариум „Николай Коперник“ във Варна за новата учебна 2017/2018 година продължава до края на месец септември. Това каза за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна. „Целогодишно сме отворени за учениците, които искат да посещават кръжоците в обсерваторията. Все още продължава записването. Има сериозен брой ученици, които са се записали, но знаете, че ние не отказваме на нито едно дете, което има желание да посещава кръжоците, да направи това“, допълни Свежина Димитрова. Заниманията по астрономия са предназначени за ученици от училищата в община Варна от 5 до 12 клас. Кръжоците са безплатни и се провеждат през учебната година, веднъж седмично по два учебни часа, разпределени в групи, в зависимост от възрастта и нивото на знания на учениците, във време, съобразено със смените им в училище.\r\n„Децата, които са в постоянните групи, се включват в наблюдателните експедиции, подготвят се по различни европейски и национални проекти и печелят призови места. Подготвят се и за участие в олимпиади по астрономия и физика. Целогодишно се опитваме да бъдем в полза на нашите малки любители астрономи“, допълни Свежина Димитрова.\r\nМарияна ВАЛЕНТИНОВА", "date": "2017.09.23", "title": "Варна: Записването на ученици в кръжоците на обсерваторията за новата учебна година продължава до края на месец септември"}
{"url": "http://www.focus-news.net/news/2017/09/23/2439014/blagoevgrad-trafikat-po-avtomagistrala-struma-i-glaven-pat-e-79-e-normalno-natovaren.html", "text": "Трафикът по автомагистрала „Струма“ и главен път Е-79 е нормално натоварен. Това съобщи за Радио „Фокус“ – Пирин дежурният служител в Областно пътно управление – Благоевград. През деня обстановката по пътищата в региона е била спокойна и няма регистрирани тежки пътни инциденти. С повишено внимание трябва да се извършва движението по третокласен път-108 АМ „Струма“ – село Кърналово от км 0+000 до км 7+000, поради косене и изсичане на храсти и почистване на окопи. Преминаването през участъка се осъществява в лявата или дясната лента за движение, съгласно поставените пътни знаци до 29 септември. Същата организация на движението е в сила и за третокласен път – 198 селата Пирин и Горно Спанчево от км 28+000 до км 38+000, отново заради косене и изсичане на храсти, и почистване на окопи. Поради разрушена подпорна стена с дължина 15 метра, дясното платно за движение е подкопано, и  преминаването се извършва само в лявата лента на третокласен път – 198 Гоце Делчев – Катунци – Петрич при км 38+380, в село Горно Спанчево. Едното платно за движение е деформирано поради активизирало се свлачище и преминаването се извършва само в едната лента на третокласен път – 1972 между селата Блатска и Абланица при км 7+700.\r\nЛивия НИНОВА", "date": "2017.09.23", "title": "Благоевград: Трафикът по автомагистрала „Струма“ и главен път Е-79 е нормално натоварен"}
{"url": "http://www.focus-news.net/news/2017/09/23/2439015/reuters-litovskoto-pravitelstvo-zagubi-parlamentarnoto-si-mnozinstvo-sled-kato-po-malkiyat-koalitsionen-partnyor-napusna.html", "text": "Литовското правителство загуби парламентарното си мнозинство, след като по-малкият коалиционен партньор напусна, предава Reuters.  Това се случи, тъй като по-малкият коалиционен партньор заяви, че политическите му възгледи се различават по редица въпроси, включително възрастовите ограничения за консумация на алкохол, както и субсидирането за централното отопление.\r\nПървият тест за правителството на малцинството, ще бъде парламентарният вот за бюджета за следващата година.\r\nСлед като социалдемократите напуснаха литовското правителство, управляващите ще трябва да убедят опозиционните партии да подкрепят проектобюджета.\r\nВ момента управляващият „Литовски съюз на фермерите и зелените“ има 57 депутати в 141-местния парламент.\r\nВъпреки напускането на социалдемократите, премиерът на страната изрази увереността си, че „налице са всички предпоставки“, партията му да управлява до 2020-та година. Симеон Миланов", "date": "2017.09.23", "title": "Reuters: Литовското правителство загуби парламентарното си мнозинство, след като по-малкият коалиционен партньор напусна"}
{"url": "http://www.focus-news.net/news/2017/09/23/2439016/kyustendil-ostava-v-sila-vavedenata-vremenna-organizatsiya-na-dvizhenieto-za-preminavane-prez-kragovoto-krastovishte-na-pat-e-79-pri-kocherinovo.html", "text": "Остава в сила въведената временна организация на движението за преминаване през кръговото кръстовище на път Е-79 при Кочериново. Това съобщи за Радио „Фокус” – Кюстендил дежурният в Областно пътно управление – Кюстендил. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 2 октомври. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. Поради неравности на пътното платно е ограничена скоростта на движение в участък от автомагистрала „Струма”. След тунел „Блатино” от километър 51 до километър 52 скоростта е ограничена до 90 км/ч, заради неравности на пътното платно, причинени от катастрофа. Срокът е до 29 септември. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 2 октомври.\r\nЛивия НИНОВА", "date": "2017.09.23", "title": "Кюстендил: Остава в сила въведената временна организация на движението за преминаване през кръговото кръстовище на път Е-79 при Кочериново"}
{"url": "http://www.focus-news.net/news/2017/09/23/2439017/inzh-d-r-petya-mateva-yuzdp-stablenite-vrediteli-i-koroyadite-sa-chast-ot-estestvenite-biotsenozi-zaradi-tova-ne-e-neobhodimo-te-da-badat-unishtozheni-iztsyalo.html", "text": "Сами по себе си стъблените вредители и короядите са част от естествените биоценози, именно заради това не е необходимо те да бъдат унищожени изцяло, а просто трябва да се занижи популацията им. Това каза за Радио „Фокус“ – Пирин инж. д-р Петя Матева, експерт в Югозападно държавно предприятие. По думите ѝ тогава те ще действат както обикновено – като санитари в гората. „Много е трудно да се стопира този процес. Единствените мерки, които могат да се предприемат срещу стъблените вредители е да се извършват сечи, но навреме, тоест преди короядите да са излезли от стъблата, защото те развиват две поколения годишно. Другите стъблени вредители правят по едно поколение годишно. Много е важно според биологията на вредителя, в съответния дървесен вид, да се прецени кога да се изведе сечта, да се усвои възможно най-скоро и да се изнесе засегната дървесина от там“, каза още инж. д-р Матева. Тя добави, че само чрез тези дейности ще може да се спре излизането на новото поколение и разселването в останалия здрав дървостой наоколо. Инж. д-р Матева апелира към собствениците на частни гори в момента, в който видят, че има проблем с тяхната гора – изсветляване на короната или нещо, което ги смущава, да се обърнат към съответното горско стопанство в района или Югозападно държавно предприятие. „Те могат да потърсят съдействие от колегите лесовъди. Мога да гарантирам, че винаги ще им бъде оказано съдействие от колегите и то максимално бързо“, подчерта инж. д-р Петя Матева.\r\nЛивия НИНОВА", "date": "2017.09.23", "title": "Инж. д-р Петя Матева, ЮЗДП: Стъблените вредители и короядите са част от естествените биоценози, заради това не е необходимо те да бъдат унищожени изцяло"}
{"url": "http://www.focus-news.net/news/2017/09/23/2439018/afp-ispanskiyat-premier-prizova-katalonskite-lideri-da-si-priznayat-che-referendumat-za-nezavisimost-ne-e-vazmozhen.html", "text": "Испанският премиер Мариано Рахой призова каталонските лидери, да си признаят, че не могат да проведат незаконен референдум за независимост, предава AFP.\r\n„Би било смислено, разумно и демократично да спрат и кажат, че няма да има референдум, за който те знаят, че е невъзможно да се проведе“, каза Рахой пред привърженици на своята консервативна „Народна партия“.\r\nВъпреки всички действия на испанските власти, управляващите в Каталония възнамеряват да проведат референдум за независимост от Испания. \r\nАгенция „Фокус“ припомня, че испанските власти започнаха редица действия срещу провеждането на подобен референдум, който те смятат за неконституционен. Симеон Миланов", "date": "2017.09.23", "title": "AFP: Испанският премиер призова каталонските лидери, да си признаят, че референдумът за независимост не е възможен"}
{"url": "http://www.focus-news.net/news/2017/09/23/2439019/sport-rezultatite-ot-machovete-v-shestiya-krag-na-premiar-liyg-parvite-poluvremena.html", "text": ": Резултатите от провелите се днес мачове от шестия кръг на Премиър лийг за първите полувремена:\r\nБърнли – Хъдърсфийлд 0:0\r\nЕвертън – Борнемут  0:0\r\nМанчестър Сити – Кристъл Палас 0:0\r\nСаутхемптън – Манчестър Юнайтед 0:1\r\nСтоук – Челси 0:2\r\nПо-рано днес Тотнъм победиха като гости Уестхем Юнайтед с 3:2.", "date": "2017.09.23", "title": "Спорт: Резултатите от мачовете в шестия кръг на Премиър лийг (първите полувремена)"}
{"url": "http://www.focus-news.net/news/2017/09/23/2439020/d-r-nikolay-boyadzhiev-sporen-e-vaprosat-za-mestonahozhdenieto-na-svetilishteto-na-dionisiy.html", "text": "Спорен е въпросът за местонахождението на светилището на Дионисий, търси се на много места и никой с точност не може да каже къде е. Това каза за Радио „Фокус” – Смолян д-р Николай Бояджиев – археолог в РИМ „Стою Шишков” – Смолян. По думите му са необходими допълнителни археологически проучвания, за да се каже къде точно е разположено, защото за него претендират няколко обекта в района не само на Западните Родопи, но и на Стара планина. Бояджиев каза, че е запознат с твърденията на жители на девинското село Осиково, че светилището е в техния район, близо до римския път, който минава по билото на Чернатица, но не може да докаже, че наистина е там. „Аз като научен ръководител специално съм провеждал разкопки на обект в село Осиково, но за съжаление, не можахме да попаднем точно на останките на тази църква, за която сред местното население се говори и има предание, че се намира на това място, т.е. цялата местност се нарича Църквището. Ние проучихме един сектор преди няколко години, но не можахме да попаднем на самата църква. Може би да е някъде наоколо в местността, но точно на това място, където ми беше посочено ,не попаднахме на останки”, обясни Бояджиев. Той каза още, че нявсякъде в Смолянска област има такива интересни археологически обекти, които си заслужава да се проучат.\r\nДаниела БОЙКОВА", "date": "2017.09.23", "title": "Д-р Николай Бояджиев: Спорен е въпросът за местонахождението на светилището на Дионисий"}
{"url": "http://www.focus-news.net/news/2017/09/23/2439021/veliko-tarnovo-do-40-kmch-e-ogranichena-skorostta-na-vhoda-na-grada-v-posoka-sevlievo-dvizhenieto-se-izvarshva-v-svobodna-lenta.html", "text": "До 40 км/ч е ограничена скоростта в участък от пътя Севлиево – Велико Търново (на входа на старата столица). Движението се извършва в свободната лента, а причината е изграждане на крайпътен обслужващ обект. Срокът за приключване на дейностите е до 31 октомври. Това съобщиха за Радио „Фокус” – Велико Търново от Агенция „Пътна инфраструктура“. Условията за пътуване в областта са нормални. Настилките са сухи, а времето – ясно. Трафикът в края на почивния ден не е интензивен. Затворен за движение осатава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево.\r\nЛуиза ТРАНЧЕВА", "date": "2017.09.23", "title": "Велико Търново: До 40 км/ч е ограничена скоростта на входа на града в посока Севлиево, движението се извършва в свободна лента"}
{"url": "http://www.focus-news.net/news/2017/09/23/2439022/pregled-na-mezhdunarodnite-novini-do-18-chasa-agentsiya-fokus.html", "text": "Литовското правителство загуби парламентарното си мнозинство, след като по-малкият коалиционен партньор напусна.  Това се случи, тъй като по-малкият коалиционен партньор заяви, че политическите му възгледи се различават по редица въпроси, включително възрастовите ограничения за консумация на алкохол, както и субсидирането за централното отопление.\r\nПървият тест за правителството на малцинството, ще бъде парламентарният вот за бюджета за следващата година.\r\nСлед като социалдемократите напуснаха литовското правителство, управляващите ще трябва да убедят опозиционните партии да подкрепят проектобюджета.\r\nВ момента управляващият „Литовски съюз на фермерите и зелените“ има 57 депутати в 141-местния парламент.\r\nВъпреки напускането на социалдемократите, премиерът на страната изрази увереността си, че „налице са всички предпоставки“, партията му да управлява до 2020-та година.\r\n***Истанбулският съд издаде заповеди за арест на над 100 души, които са заподозрени във връзки с марксистката терористична групировка „Революционна народно-освободителна партия-фронт“. \r\nАнтитерористични отряди арестуваха част от заподозрените, включително и доставчик на оръжия, за който се смята, че е убил турски прокурор през 2015-та година.\r\nПродължава издирването на другите заподозрени.\r\nАгенция „Фокус“ припомня, че крайнолявата групировка е отговорна за редица терористични нападения в Турция, включително и срещу американското посолство в Анкара през 2013-та година. Тя е в списъка с терористични организации на Турция, САЩ и Европейския съюз.\r\n*** Още едно земетресение с магнитуд 6,2 по скалата на Рихтер бе регистрирано в мексиканския щат Оахака.\r\nЕпицентърът на земетресението е бил на 16 километра в югозападна посока от град Матиас Ромеро.\r\nНяма данни за пострадали или големи щети. Властите не са издали и предупреждение за цунами.\r\nАгенция „Фокус“ припомня, че по-рано бе регистрирано земетресение с магнитуд 5,8 по скалата на Рихтер в Тихия океан, близо до мексиканските брегове.\r\n***Бившият американски дипломат Питър Гълбрейт излезе с шокиращи откровения за бъдещето на Северен Ирак.  САЩ и редица други държави официално оказват натиск за отменяне на насрочения за 25 септември референдум за независимост на кюрдите в Ирак, но им е пределно ясно, че вече не е възможно неговото отлагане. „Когато след референдума в Кюрдистан бъде направена стъпка към независимостта и тя бъде поставена на дневен ред, САЩ ще я приемат. … Понеже официален Багдад много ясно оповести, че ще приеме предложение за разрешаване на проблема само в рамките на конституцията на Ирак. Обаче самото правителство в Багдат не спазва тази конституция.”, обяснява още бившият високопоставен американски дипломат, цитиран от „Джумхуриет”.\r\n***  Организация на Договора за пълна забрана на ядрените опити съобщава, че необичайната сеизмична дейност, регистрирана тази сутрин в Северна Корея, се е случила на около 50 км. от мястото на предишните ядрени изпитания на държавата.\r\n„Необичайната сеизмична активност е била на около 50 км. от предишни тестове. В момента разследваме“, съобщи изпълнителния секретар на организацията Ласина Зербо в коментар в профила си в социалната мрежа „Туитър“. \r\n*** Турският министър-председател Бинали Йълдъръм разкритикува планирания референдум за независимост на Северен Ирак като „авантюризъм“, който поставя Турция в опасност.\r\n„С  нашите 80 милиона граждани и 780 хил. кв. км. родина, ние никога няма да толерираме какъвто и да е авантюризъм за сигурността на нашата страна или за добруването на нашата нация“, заяви Йълдъръм. Определяйки референдума като „погрешно решение“, той добави, че „като съседна държава Турция е дала нужните предупреждения по приятелски начин още от самото начало, но в момента виждаме, че тези предупреждения не са отчетени.\r\nМинистър-председателят добави, че референдумът не е въпрос  за „нашите кюрдски братя“ (в Турция) и добави, че „нашето най-голямо желание е те – и в страната и в съседните държави, да живеят по един и същи начин в мир, спокойствие и стабилност“.  \r\nМинистър-председателят също така добави, че тези, които са взели решението за провеждането на референдума ще си платят цената за това. Той посочи, че евентуалният отговор може да включва икономически и политически мерки, както и такива свързани със сигурността. \r\n***  Вече е осъществено първото гласуване на референдума за независимост на кюрдите в Северен Ирак, който е планиран да се проведе на 25 септември.\r\n Председателят на Висшия съвет за избори и референдуми на автономното кюрдско управление в Северен Ирак Карван Джелял заяви, че живеещите зад граница иракски кюрди ще могат да упражнят правото си на глас по електронен път още от днес. Карван Джелял посочи, че по-специално поради часовата разлика вече е започнало гласуването от Китай и подаденият първи глас е именно от там. \r\n*** Китайският сеизмологичен център съобщава, че в североизточната провинция на КНДР Хамгьон-Пукто е регистрирано земетресение с магнитуд 3,4 по скалата на Рихтер. Възможно е то да е предизвикано от взрив.\r\nТрусът е регистриран в 16:29 часа пекинско време (11:29 българско) на дълбочина от 0 (нула) метра.\r\nЕпицентърът е приблизително на същото място като на предишното плитко земетресение от 3 септември, което се оказа, че е предизвикано от севернокорейско ядрено изпитание.", "date": "2017.09.23", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/23/2439023/pazardzhik-ima-zhelaeshti-investitori-za-izgrazhdane-na-kashti-za-gosti-v-panagyurskoto-selo-banya.html", "text": "В село Баня има добри условия за развитието на туризма, каза за Радио „Фокус“ – Пазарджик кметът на панагюрското село Стоян Ножделов. Той обясни, че имат заявки от потенциални инвеститори в тази област. „Имаме желаещи да изградят около 7-8 къщи за гости, където да се предлагат добри условия не само за нощувка, но и да се използва минералната вода в селото“, коментира Ножделов. Той допълни, че минералните извори в селото, които са по-хладни са три, а тези, които са топли, са шест. „Имаме свободен капацитет, който можем да предоставим за ползване. Сега каптажите се ползват от минералната баня и минералния плаж“, обясни Ножделов. Той допълни, че започва и реализацията на специален проект, свързан с по-пълното използване на минералната вода като ресурс за развитието на туризма.\r\nВаня НИКОЛОВА", "date": "2017.09.23", "title": "Пазарджик: Има желаещи инвеститори за изграждане на къщи за гости в панагюрското село Баня"}
{"url": "http://www.focus-news.net/news/2017/09/23/2439024/afp-siriyskiyat-vanshen-ministar-zayavi-pred-oon-che-pobedata-vav-voynata-veche-e-obozrima.html", "text": "Сирийският външен министър заяви пред ООН, че победата в продължилата шест години война вече е „обозрима“, след като правителство спечели серия от победи, предава AFP.\r\n„Освобождението на Алепо и Палмира, вдигането на обсадата на Дейр ез Зор, както и изличаването на тероризма от много части на Сирия доказват, че победата вече е обозрима“, заяви министърът на Башар Асад Валид ал Муалем. Симеон Миланов", "date": "2017.09.23", "title": "AFP: Сирийският външен министър заяви пред ООН, че победата във войната вече е „обозрима“"}
{"url": "http://www.focus-news.net/news/2017/09/23/2439025/10-e-ravnishteto-na-bezrabotitsa-na-teritoriyata-na-direktsiya-byuro-po-truda-kyustendil.html", "text": "10% е равнището на безработица на територията на Дирекция „Бюро по труда” – Кюстендил. Това каза пред Радио „Фокус” – Кюстендил Юлиана Хаджиева, директор на Дирекция „Бюро по труда”. Структурата отговаря за общините Кюстендил, Невестино и Трекляно. Броят на регистрираните безработни е 2649 души. В сравнение с предходния месец безработните са се увеличили с 38 души, а равнището на безработица се е увеличило с 0.2 пункта. На територията на Община Кюстендил равнището на безработица е 9,8 %, в Трекляно тя е 8,9 %, а в Невестино – 16.2 %.  Най-много са безработните с начално образование – 37,2 от общия брой на регистрираните, а най-малко са със средно образование – 6,8 %.\r\nВенцеслав ИЛЧЕВ", "date": "2017.09.23", "title": "10% е равнището на безработица на територията на Дирекция „Бюро по труда” – Кюстендил"}
{"url": "http://www.focus-news.net/news/2017/09/23/2439026/burgas-pilotnoto-izdanie-na-nay-noviya-festival-za-savremenno-izkustvo-port-prim-art-fest-zapochva-tazi-esen-v-grada.html", "text": "Пилотното издание на най-новия фестивал за съвременно изкуство Порт Прим Арт Фест започва тази есен в Бургас под патронажа на голямата българска актриса проф. Цветана Манева. Това съобщават от Община Бургас. Той ще се проведе на разнообразни локации в града в дните от 9 до 14 октомври. Организатори и домакини на 6-дневния културен форум, събиращ на едно място разнообразни културни събития, свързани с различни изкуства – литература, кино, музика, театър, живопис, графика, скулптура, са Гранд хотел и СПА Приморец и Община Бургас.\r\nТворчески директор на Порт Прим Арт Фест е художникът Стефан Божков.\r\nСтартът на тазгодишното пилотното издание на Фестивала е на 9 октомври,  с представяне на филма „Парчета живот“ на Георги Тошев за патрона на фестивала – Цветана Манева. Премиерата за Бургас ще се проведе в Магазия 1 с начален час 18:00. Входът е свободен.\r\nНа същия ден, от 20:00 часа, в Гранд хотел и СПА Приморец ще стартира „Кино и вино“ с Веселин Савов. Темата, която Савов е подбрал, е творчеството на Франсис Форд Копола и популярната му трилогия „Кръстникът“. Великият режисьор е и отявлен ценител на добрите вина, който притежава собствена винарна в Напа Вали, Калифорния, САЩ. Входът е срещу куверт.\r\nНа 10 октомври (вторник) от 17:00 часа в Магазия 1 на Морска гара, ще бъде открита изложба на римски гладиаторски шлемове. Тя е дело на скулптора Васко Ернст Бърдаров и дизайнерите Лилия Колева-Бърдарова и Емилиян Бонев от Бърд-АРТ студио, които работят в тясно сътрудничество с киностудия „Бояна“ и създават реквизит, костюми, прототипи, декори за филмови продукции, сред които са „Легендата за Херкулес“, „300: Възходът на една империя“, „Конан Варварина“ и други. Входът на изложението е свободен.\r\nЧас по-късно, в 18:00 часа, в Културен център „Морско казино“, Бургас, ще се състои премиерата на филма на Георги Тошев „Кристо в Япония“. Входът е свободен.\r\nНа 11 октомври, сряда, от 17:30 часа в Експозиционен център Флора, ще се проведе литературно и творческо представяне на двама родни автори – поетът Васил Балев, който ще представи своята книга „Стихотворения“ от 2014 г. и поетесата и журналистка Белослава Димитрова с нейната стихосбирка „Дивата природа“ 2014 г. Входът е свободен. Двамата млади поети ще представи поетесата, журналист и сценарист Силвия Чолева.\r\nОт 20:00 часа, същия ден, в Гранд хотел и СПА Приморец, ще се излъчи радиотеатърът на сценариста Силвия Чолева и режисьора Снежина Колева „Името, твоето име“, в изпълнение на Цветана Манева. Входната такса от 20 лева на човек, ще бъде дарена на ЗОНТА клуб Бургас за проекта им „Да подкрепим таланта“.\r\nНа 12 октомври, четвъртък, от 17:00 часа в Експозиционен център Флора, ще се проведе литературно и творческо представяне на други двама родни изключителни автори – поета Иво Рафаилов с  „Изброими изкушения“ от 2013г. и поетесата Йорданка Белева със стихосбирката „Пропуснатият момент“ от 2017г.\r\nЩе бъде представена и изложба графики и книга с комикси „Кратка история за общуването“ на визуалния артист, автор на арт книги и анимационен филм Борис Праматаров, отдавна популярен и носител на награди и отвъд пределите на България. Негови творби са публикувани в Ню Йорк Таймс и Де Стандарт (Белгия). Входът за изложбата е свободен.\r\nНа 13 октомври в залата на НХК бургаската публика ще има възможността да се наслади на блестящата театрална постановка „Всичко или нищо“ на режисьора Лиза Шопова. Представлението с начален час 19:00 часа, е с участието на Христо Шопов, Лилия Маравиля и Ирини Жамбонас. Вход с билети.\r\nФиналният ден на Порт Прим Арт Фест е събота, 14 октомври.\r\nОт 15:00 часа в Гранд хотел и СПА Приморец, Мария Касимова-Моасе ще представи книгата си „Близки срещи със смесени чувства“.\r\nНа Морска гара, Магазия 1, от 18:00 часа ще бъде открита обща изложба на родните бележити творци Камен Старчев, Георги Миленов, Наталия Абаева, Атанас Гаджев, Моника Попова, Долорес Дилова, Валери Чакалов, Стефан Божков. Отново там, ще стартира и прожекция Видео Арт на избрани автори от цял свят, с куратор Георги Кръстев.\r\nИ за трите събития входът е свободен.\r\nПорт Прим Арт Фест е уникален за Бургас фестивал на изкуствата, който събира на едно място актуални творци от разностранни направления. Изборът на разнообразни централни локации в града, обуславя лесен достъп до отделните мероприятия, включени в програмата на фестивала.\r\nИдейната концепция на организаторите в лицето на Община Бургас и 5-звездния Гранд хотел и СПА Приморец, включва ежегодно провеждане на Порт Прим Арт Фест. Целта е осигуряване на директен достъп на бургазлии и гостите на града, до актуални артистични прояви и утвърждаване на Бургас като културна морска дестинация, която навременно и по иновативен начин представя новостите на арт сцената у нас, като за целта включително трансформира различни пространства в града.", "date": "2017.09.23", "title": "Бургас: Пилотното издание на най-новия фестивал за съвременно изкуство Порт Прим Арт Фест започва тази есен в града"}
{"url": "http://www.focus-news.net/news/2017/09/23/2439027/reuters-desetki-hilyadi-kraynolevi-radikali-izlyazoha-na-demonstratsiya-sreshtu-emanyuel-makron-v-parizh.html", "text": "Десетки хиляди поддръжници на френския крайноляв лидер Жан-Люк Меланшон, излязоха на демонстрация в Площада на Бастилията в Париж, за да изразяват недоволството си от трудовите реформи на президента Еманюел Макрон, предава Reuters. \r\nТова не са първите протести срещу реформите, които Еманюел Макрон прие. В последните седмици профсъюзите също се изправиха срещу плановете на президента да направи пазара на труда по-мобилен. \r\nАгенция „Фокус“ припомня, че според новото трудово законодателство, френските работодатели ще имат по-голяма свобода при наемането и уволняването на служителите си. Целта на реформите е да се засили френската икономика. Президентът Макрон не скри амбициите си, Франция да стане отново икономически лидер в Европа. Той каза по повод на протестите, че няма да толерира „мързеливци“. Симеон Миланов", "date": "2017.09.23", "title": "Reuters: Десетки хиляди крайнолеви радикали излязоха на демонстрация срещу Еманюел Макрон в Париж"}
{"url": "http://www.focus-news.net/news/2017/09/23/2439028/shumen-knigata-az-ne-byah-politik-shte-bade-predstavena-v-grada-na-27-septemvri.html", "text": "На 27 септември, от 18.00 часа в Регионална библиотека „Стилиян Чилингиров” гостува проф. Огнян Герджиков с представяне на книгата си „Аз не бях политик”. Това съобщиха от РБ „Ст. Чилингиров“. Събитието е със специалното участие на поета Недялко Йорданов, актьорите Ивана Джеджева и Емил Калев и писателката Ана Боянова – носител на литературната награда „Блага Димитрова” за 2014 г. Проявата ще се състои във фоайе – II етаж на библиотеката при свободен вход.", "date": "2017.09.23", "title": "Шумен: Книгата „Аз не бях политик” ще бъде представена в града на 27 септември"}
{"url": "http://www.focus-news.net/news/2017/09/23/2439029/sport-rezultatite-ot-machovete-v-shestiya-krag-na-premiar-liyg.html", "text": "Резултатите от провелите се днес мачове от шестия кръг на Премиър лийг:\r\nБърнли – Хъдърсфийлд 0:0\r\nЕвертън – Борнемут  2:1\r\nМанчестър Сити – Кристъл Палас 5:0\r\nСаутхемптън – Манчестър Юнайтед 0:1\r\nСтоук – Челси 0:4\r\nСуонзи – Уотфорд 1:2\r\nПо-рано днес Тотнъм победиха като гости Уестхем Юнайтед с 3:2.", "date": "2017.09.23", "title": "Спорт: Резултатите от мачовете в шестия кръг на Премиър лийг"}
{"url": "http://www.focus-news.net/news/2017/09/23/2439030/afp-zemetresenieto-v-severna-koreya-nay-veroyatno-e-vtorichen-trus.html", "text": "Слабото земетресение, което бе регистрирано близо до мястото за ядрени изпитания на Северна Корея, най-вероятно е вторичен трус, заявиха експерти, цитирани от AFP.\r\n„Най-вероятната хипотеза е, че земетресението е резултат от предишни събития, които все още могат да имат последствия“, заяви началникът на Организацията на Договора за забрана на ядрените опити, Ласина Зербо. Симеон Миланов", "date": "2017.09.23", "title": "AFP: Земетресението в Северна Корея най-вероятно е вторичен трус"}
{"url": "http://www.focus-news.net/news/2017/09/23/2439031/predstoyashti-sabitiya-v-stranata-za-24-septemvri-agentsiya-fokus.html", "text": "***\r\nВицепрезидентът Илияна Йотова ще вземе участие в откриването на храм „Сурп Агоп“ в град Ямбол. След церемонията по освещаването и тържествения молебен, отслужени от архиепископ Езрас Нерсисян вицепрезидентът ще произнесе слово. \r\n***\r\nОт 12:30 ч. на площад „Александър Батенберг” (Градската градина пред Народния театър) в София ще се проведе благотворителен мотопоход на джентълмените в подкрепа на мъжете с рак на простатата. Събитието се организира от Gentleman Riders Bulgaria съвместно с Федерация \"Български пациентски форум\" и се осъществява с подкрепата на Astellas. \r\n***\r\nОт 10.00 до 14.00 часа, в Приморския парк пред Пантеона, ще се проведе кампанията под надслов „Почисти и прочети“. \r\n***\r\nОт 10.00 до 20.00 часа в рамките на инициативата ''Нощ на Самоводската чаршия'' продължава изложението на занаятчии от страната.\r\n***\r\nОт 10.00 часа ще се състои откриването на Европейската седмица на спорта. Инициативата е в партньорство с Министерството на спорта под мотото „BeActive“.\r\n***\r\nОт 10.30 до късно вечерта Свищов ще се състоят различни събития, част от празничната програма на „Свищовски лозници“.\r\n***\r\nОт 09.00 часа в общински младежки център „Захари Стоянов“, град Добрич\r\nще се проведе форумът “Добрич в бъдеще време 2.0”. \r\n***\r\nОт 15.00 часа на стадион „Бончук” ще се състои демонстративен футболен мач между отборите на „Марек” и „Левски”. \r\n*** \r\nОт 12.00 часа в квартал „Гарата“ на село Варвара при недовършената детска площадка ще се проведе мирно събрание-протест срещу управлението на кмета на община Септември.\r\n***\r\nОт 12.00 часа жители от Община Септември организират протест на главния път Пазарджик – Велинград в с. Варвара, за да изразят за пети път недоволството си срещу начина на управление на кмета Марин Рачев.\r\n***\r\nОт 16.00 часа от сдружение „Граждани за Севлиево“ ще блокират главен път София-Варна в участъка на разклона за село Богатово, информираха от организацията. Причината е водният режим в общината.\r\n***\r\nОт 15.00 часа на бул. “България“ в Смолян  ще се проведе специализирана операция EDWARD по повод Европейския ден без загинали на пътя. \r\n*** \r\nВ Младежкия дом ще се състоят полуфинал, финал и закриване на Национално съзтезание по Дебати в Шумен - \"ШУМЕН WSC 2017.", "date": "2017.09.23", "title": "Предстоящи събития в страната за 24 септември (Агенция „Фокус“)"}
{"url": "http://www.focus-news.net/news/2017/09/23/2439032/plovdiv-evropeyskata-nosht-na-uchenite-shte-bade-otbelyazana-s-dvudnevna-programa.html", "text": "Пловдив ще отбележи Европейската нощ на учените с двудневна програма. Това съобщиха за Радио „Фокус” – Пловдив организаторите на събитията в града. Събитията, част от програмата на Европейска нощ на учените 2017, ще се проведат едновременно на 29 септември в над 250 града в Европа и по света. В инициативата ще се включат и 11 български града. За девета поредна година Медицинският университет в Пловдив ще вземе участие и ще отбележи събитието с редица мероприятия. На 28 септември за първи път ще се проведе „Приключение в МУ-Пловдив” – отборна състезателна игра, включваща мисъл, познание и бързина. Шест отбора – 3 с български и 3 с чуждестранни студенти ще трябва да открият девет пункта в района на университета, където да отговорят на загадки и да изпълнят различни задачи. Отборите трябва да пристигнат първи на финала, за да спечелят голямата награда. Програмата на втория ден, 29 септември, също включва разнообразни и развлекателни събития. Европейската нощ на учените ще започне с дебат на тема „Qua Vadis, Homo Sapiens?” между два отбора. Ще се отправят предизвикателства и към публиката. Тогава ще се обяви и голямата награда от „Приключение в МУ – Пловдив. Във втория ден събитията включват също благотворителен кулинарен базар. Ще има сцена, на която ще се изявят талантливите студенти от университета. Гостите на Европейската нощ на учените ще могат да разгледат изключително интересна антропологична експозиция на лицеви възстановки и палеопатология.\r\nЕвропейската нощ на учените в Пловдив ще бъде отбелязана с прояви и на други дестинации.\r\nТони МИХАЙЛОВ", "date": "2017.09.23", "title": "Пловдив: Европейската нощ на учените ще бъде отбелязана с двудневна програма"}
{"url": "http://www.focus-news.net/news/2017/09/23/2439033/the-jerusalem-post-siriyskiyat-vitsepremier-obvini-izrael-v-podkrepa-za-grupirovki-koito-se-srazhavat-sas-siriyskoto-pravitelstvo.html", "text": "Сирийският вицепремиер Валид ал Муалем обвини Израел пред Генералната асамблея на ООН, в подкрепа за ислямистки групировки, които се сражават срещу сирийското правителство, пише The Jerusalem Post.\r\n„Безграничната подкрепа на Израел за терористите в Сирия не е изненада. Двете страни подкрепят едни и същи цели и интереси“, каза сирийският политик.\r\nСпоред него, Израел предоставя пари, оръжия и комуникационна поддръжка на групите, които се сражават срещу Башар Асад. Освен това той заплаши, че Сирия ще си върне Голанските възвишения, които Израел е анексирал през 1967-ма година.\r\nАгенция „Фокус“ припомня, че Сирия и Иран често отправят подобни обвинения срещу Израел, който е регионален конкурент на властите в Техеран. Симеон Миланов", "date": "2017.09.23", "title": "The Jerusalem Post: Сирийският вицепремиер обвини Израел в подкрепа за групировки, които се сражават със сирийското правителство"}
{"url": "http://www.focus-news.net/news/2017/09/23/2439034/katastrofa-mezhdu-selata-zvanichevo-i-lozen-zatrudnyava-dvizhenieto-na-glavniya-pat-pazardzhik-kostenets-sofiya.html", "text": "Два леки автомобила са катастрофирали между селата Звъничево и Лозен затруднява движението на главния път Пазарджик – Костенец – София, предаде репортер на Радио „Фокус“ – Пазарджик. Единият автомобил е обърнат по таван в канала до шосето, а другият се намира в страни от пътното платно в посока София. На мястото на инцидента все още няма полицейски патрул, трафикът е затруднен. В близост до мястото на катастрофата има разсипано жито. \r\nВаня НИКОЛОВА", "date": "2017.09.23", "title": "Катастрофа между селата Звъничево и Лозен затруднява движението на главния път Пазарджик – Костенец – София"}
{"url": "http://www.focus-news.net/news/2017/09/23/2439035/iran-daily-predsedatelyat-na-iranskiya-parlament-razkritikuva-izkazvaniyata-na-donald-tramp-sreshtu-iran.html", "text": "Председателят на иранския парламент Али Ларижани разкритикува изказванията на американския президент Доналд Тръмп срещу Иран в ООН, предава Iran Daily .\r\nАгенция „Фокус“ припомня, че в ООН Доналд Тръмп заяви, че Иран „подкрепя терористи“ и застрашава регионалната сигурност.\r\n„Това са най-смешните приказки“, каза по повод на тези думи Ларижани.\r\n„Слепи ли сте, че не можете да видите, че само Иран се бори срещу „Ислямска държава“ в Сирия и Ирак? Как може Иран да подкрепя Даеш и терористите от една страна, а от друга да се бие срещу тях? Има ли смисъл в това?“, попита иранският политик.\r\nТой заяви, че целта на подобни изказвания е да се обърне световното мнение срещу Иран. Симеон Миланов", "date": "2017.09.23", "title": "Iran Daily: Председателят на иранския парламент разкритикува изказванията на Доналд Тръмп срещу Иран"}
{"url": "http://www.focus-news.net/news/2017/09/23/2439036/nimh-utre-shte-se-zadarzhi-pochti-bez-valezhi-maksimalnite-temperaturi-shte-sa-mezhdu-21-i-26.html", "text": "През нощта ще бъде предимно ясно и почти тихо. Минималните температури ще са между 7° и 12°. Утре облачността ще е разкъсана, след обяд – предимно значителна, но ще се задържи почти без валежи. По-късно през деня ще духа до умерен запад-северозападен вятър, който до вечерта ще отслабне. Максималните температури ще са между 21° и 26°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане бавно ще се повишава, ще е малко по-високо от средното за месеца.\r\nНад Черноморието ще бъде предимно слънчево. Максималните температури ще бъдат 22°-25°, близки до температурата на морската вода. Вълнението на морето ще бъде 1 - 2 бала. Над планините облачността ще е разкъсана, след обяд предимно значителна,  по билата ще е мъгливо. Почти без валежи. Ще духа умерен, по билата и временно силен запад-северозападен вятър, който привечер ще отслабва и ще се ориентира от юг-югозапад. Максималната температура на височина 1200 метра ще е около 14°, на 2000 метра – около 6°.\r\nОще в понеделник вятърът ще се ориентира от изток-североизток, в Дунавската равнина и източните райони ще се усили; ще се запази такъв и през следващите дни. Облачността ще бъде по-често значителна. На места ще има и валежи, предимно слаби; на повече места и повече като количество ще са във вторник. Минималните температури ще са малко по-високи, дневните бавно ще се понижават.", "date": "2017.09.23", "title": "НИМХ: Утре ще се задържи почти без валежи, максималните температури ще са между 21° и 26°"}
{"url": "http://www.focus-news.net/news/2017/09/23/2439037/mano-nestorov-kmet-na-karlovskoto-selo-domlyan-v-seloto-i-v-blizkite-naseleni-mesta-e-osigurena-vazmozhnost-za-rabota-na-mladite-hora-ne-se-nalaga-da-napuskat-rodnoto-si-myasto.html", "text": "В карловското село Домлян и в близките населени места е осигурена възможност за работа на младите хора, като по този начин не се налага да напускат родното си място и да търсят реализация в други краища на страната или в чужбина. Това каза за Радио „Фокус“ – Пловдив кметът на село Домлян Мано Несторов. По думите му много млади хора работят в местната мандра, в която се произвеждат известни в страната млечни продукти като кисело мляко и кашкавал. „Може да се твърди, че който иска да работи, има къде да го прави и то в населеното място. Друг голям работодател, който осигуряват прехрана на жителите на Домлян е ВМЗ-Сопот. Трети пък работят в село Ведраре. Няколко от младежите намериха препитание в Чехия, но те напуснаха селото и страната още преди 7-8 години, когато имаше силна безработица. През последните 2-3 години няма текучество, хората си намират работа и остават тук“, коментира Мано Несторов. Кметът посочи, че хората се занимават основно и със земеделие за собствена прехрана, а не за търговия.\r\nМано Несторов каза още, че към момента жителите на село Домлян са около 400, докато преди десетилетия са били над 1200 души. „Селото се намира на 18 км. от Карлово, на 56 км от Пловдив. На около 10 км от нас е и град Баня, известен с лековитите си минерални извори. Географското ни положение е повече от благоприятно, транспортните връзки са редовни и удобни“, добави кметът на карловското село Домлян.\r\nТони МИХАЙЛОВ", "date": "2017.09.23", "title": "Мано Несторов, кмет на карловското село Домлян: В селото и в близките населени места е осигурена възможност за работа на младите хора, не се налага да напускат родното си място"}
{"url": "http://www.focus-news.net/news/2017/09/23/2439038/sport-rezultatite-ot-provelite-se-dnes-machove-ot-bundesligata.html", "text": "Предстоящият съперник на Лудогорец в Лига Европа Хофенхайм победи Шалке с 2:0 в мач от 6-тия кръг на Бундеслигата. Резултатите от другите мачове от Бундеслигата, които се проведоха днес:\r\nВердер Бремен –Фрайбург 0:0\r\nМайнц – Херта Берлин 1:0\r\nЩутгарт – Аугсбург 0:0\r\nРазен Балшпорт – Айнтрахт Франкфурт 2:1", "date": "2017.09.23", "title": "Спорт: Резултатите от провелите се днес мачове от Бундеслигата"}
{"url": "http://www.focus-news.net/news/2017/09/23/2439039/reuters-germanskiyat-vanshen-ministar-smyata-rechta-na-tereza-mey-za-razocharovashta.html", "text": "Германският външен министър Зигмар Габриел описа речта на британския премиер Тереза Мей като „разочароваща“, предава Reuters. Според него, Мей не е дала конкретни детайли относно това как Великобритания иска да структурира излизането си от Европейския съюз.\r\n„Намирам речта за разочароваща“, каза Габриел пред репортери.\r\n„Не чухме нищо конкретно. Време е правителството на Великобритания да изясни при какви условия иска да напусне Европейския съюз“, добави германският първи дипломат. Симеон Миланов", "date": "2017.09.23", "title": "Reuters: Германският външен министър смята речта на Тереза Мей за „разочароваща“"}
{"url": "http://www.focus-news.net/news/2017/09/23/2439040/krum-sirakov-speleolog-konstanten-e-broyat-na-mladite-hora-v-balgariya-zhelaeshti-da-se-zanimavat-sas-speleologiya-i-pronikvane-v-peshteri.html", "text": "Константен е броят на младите хора в България, желаещи да се занимават със спелеология и проникване в пещери. Това каза за Радио „Фокус“ – Пловдив спелеологът от Българската федерация по спелеология и член на Пещерен клуб „Черни връх“ Крум Сираков. По думите му се отчита огромен интерес на младите към пещерите. „Курсове за обучението им протичат в цялата държава. Първоначалните са за придобиване на квалификация „пещерняк“, тоест това е човек, който може да членува в клуб, да използва клубна екипировка и да влиза в пещери. Освен това се провеждат и ежегодни курове за надграждане – за техническо усъвършенстване, за картографиране на пещери, спасителни и инструкторски курсове. Бройката на желаещите определено не намалява, тя е постоянна в годините. Това е хубаво, защото спелеологията е започнала преди 86-87 години. Тогава е организирана като движение“, коментира Крум Сираков. По думите му през всички тези близо 90 години е свършена много полезна работа, включително откриване и картографиране на пещери, картографиране на вече открити такива, създаване на картотека с пещерни карти в България и чужбина. „Грехота ще е да се допусне скъсването на нишката. Ние няма да го допуснем. Затова работим непрекъснато с нови млади хора“, посочи спелеологът.\r\nКрум Сираков смята, че пещерите са непозната територия за обикновения човек, като заяви, че има какво ново да се види и научи, свързано с тях. „Проникването в пещери е колективно занимание. Ние се учим на взаимопомощ, на това, че във всяка секунда животът ти зависи от колегата, а неговият зависи от теб. Грешките се заплащат много скъпо. Моят инструктор казваше, че правилата на пещерняците са писани с кръв. Звучи патетично, но е точно така“, отбеляза спелеологът.\r\nКрум Сираков каза още, че всяка година Българската федерация по спелеология провежда всевъзможни експедиции. „Такава се проведе и в Асеновград преди дни. Решихме да обърнем повече внимание на младите, да им обясним за спелеологията и с какво се занимава тя. Целта ни беше също да видят хората, че ние, пещерняците, не сме „Черен орден“, който стои настрана и гледа останалите отвисоко. Но основната ни задача беше да подготвим нашата бъдеща смяна – младите хора. Говорихме с тях, обяснявахме им, показвахме им нашата техника и оборудване. Имаше огромен интерес, който не очаквахме – между 50 и 80 деца. Те научиха най-важния урок – да се пазят от непознатото и да не влизат в пещери, ако не са подготвени за това“, добави Крум Сираков.\r\nТони МИХАЙЛОВ", "date": "2017.09.23", "title": "Крум Сираков, спелеолог: Константен е броят на младите хора в България, желаещи да се занимават със спелеология и проникване в пещери"}
{"url": "http://www.focus-news.net/news/2017/09/23/2439041/rudaw-liderat-na-irakskite-kyurdi-zayavi-che-e-tvarde-kasno-da-se-obsazhda-otlaganeto-na-referenduma-za-nezavisimost.html", "text": "Президентът на Иракски Кюрдистан Масуд Барзани заяви пред френския посланик в Ирак, че е твърде късно да се обсъжда отлагането на референдума за независимост, след като парламентът вече е гласувал по въпроса, предава местният медиен портал Rudaw.\r\n„Не, няма време да се обсъжда отлагането. Решението не е в ръцете на една партия или личност. Референдумът ще се проведе“, каза кюрдският лидер.\r\nОт своя страна френският посланик заяви, че Франция по принцип не е против провеждането на подобен референдум, но смята, че в момента това ще повлияе на борбата срещу „Ислямска държава“.\r\n„Франция не е против референдума по принцип. Но смятаме, че сега не е времето да се провежда референдума, а също така и че той ще повлияе войната срещу Ислямска държава“, се цитира в изявление френския посланик. Симеон Миланов", "date": "2017.09.23", "title": "Rudaw: Лидерът на иракските кюрди заяви, че е твърде късно да се обсъжда отлагането на референдума за независимост"}
{"url": "http://www.focus-news.net/news/2017/09/23/2439042/afp-turskiyat-parlament-udalzhi-mandata-za-razpolaganeto-na-turski-voynitsi-v-irak-i-siriya.html", "text": "Турският парламент одобри едногодишно удължаване на съществуващия мандат за разполагането и използването на турски войници в Ирак и Сирия, предава AFP. Това се случва само два дена преди Иракски Кюрдистан да проведе референдум за независимост, който бе осъден от Турция и международната общност.\r\nЗаконопроектът бе приет с огромно мнозинство в законодателния орган на Турция. Министърът на отбраната Нуретин Чаникли заяви, че удължаването на срока има за цел да защити Турция от „заплахи“. Той добави, че референдумът, който ще проведе Кюрдското регионално правителство е „заплаха за националната сигурност“ на Турция. Симеон Миланов", "date": "2017.09.23", "title": "AFP: Турският парламент удължи мандата за разполагането на турски войници в Ирак и Сирия"}
{"url": "http://www.focus-news.net/news/2017/09/23/2439043/bbc-ispanskite-vlasti-poeha-direkten-kontrol-nad-katalonskata-politsiya-za-da-vazprepyatstvat-referenduma-za-nezavisimost.html", "text": "Испански представител пое директен контрол над местната полиция в Каталония, за да спре референдума за независимост, заявиха от прокуратурата, цитирани от BBC.\r\nПолковник Диего Перез де лос Кобос ще командва, както каталонските, така и испанските полицейски сили в Каталония.\r\nРешението бе оправдано с обяснението, че трябва да се постигне по-добра координация между двете сили.\r\nКаталонските власти отхвърлиха този ход, заявявайки, че целта му е намеса в делата на местната полиция.\r\nНа 1-ви октомври, когато ще се проведе референдума, в автономния регион ще бъдат изпратени хиляди испански полицаи, за да го блокират.\r\nСпоред испанския Конституционен съд , този референдум е незаконен. Симеон Миланов", "date": "2017.09.23", "title": "BBC: Испанските власти поеха директен контрол над каталонската полиция, за да възпрепятстват референдума за независимост"}
{"url": "http://www.focus-news.net/news/2017/09/23/2439044/sadat-ostavi-v-aresta-17-godishniya-uchenik-udaril-s-kol-uchitel-v-gimnaziya-v-sadovo-obzor.html", "text": "Районният съд в Асеновград остави в ареста 17-годишния ученик от 12 клас в Селскостопанската гимназия в Садово, който удари с дървен кол учителя си. Според магистратите ученикът трябва да остане в ареста заради високата обществена опасност на деянието му. В съдебната зала бяха представени две изготвени характеристики – от учебното заведение и полицията, според които ученикът не е осъждан, но е имал хулигански прояви и проявява на склонност към агресия. Според съдебния състав всичко това води до извод, че е възможно 17-годишният младеж да извърши друго престъпление. \r\nМаксималната присъда по закон, която може да получи обвиняемия, е две години затвор.\r\n„Фокус“ припомня, че след инцидента на 19 септември, 17-годишният ученик бе задържан за 72 часа. Бяха му повдигнати две обвинения – за хулиганство, извършено с изключителна дързост и цинизъм, както и за нанасяне на телесна повреда на неговия преподавател. Заради инцидента бяха задържани още двама ученици, но се установи, че не са участвали в деянието. Учителят, който е с хематом на главата, първоначално бе приет в болница, но после беше освободен за домашно лечение.", "date": "2017.09.23", "title": "Съдът остави в ареста 17-годишния ученик, ударил с кол учител в гимназия в Садово (ОБЗОР)"}
{"url": "http://www.focus-news.net/news/2017/09/23/2439045/reuters-liderat-na-frenskata-krayna-levitsa-prizova-za-sotsialen-darzhaven-prevratsreshtu-emanyuel-makron.html", "text": "Френският крайноляв опозиционен лидер Жан-Люк Меланшон събра десетки хиляди на протест срещу президента Еманюел Макрон и трудовите реформи, които Франция приема, предава Reuters.\r\n„Битката не е свършила“, заяви Меланшон пред тълпата от крайнолеви радикали, които се събраха на Площада на Републиката.\r\nЖан-Люк Меланшон призова за „социален държавен преврат“ срещу президента на Франция Еманюел Макрон.\r\n„Улицата победи кралете, улицата победи нацистите“, заплаши френският опозиционен водач.\r\nАгенция „Фокус“ припомня, че тези протести бяха предизвикани от желанието на Еманюел Макрон да реформира трудовото законодателство, за да гарантира икономическия растеж на Франция и да я направи конкурентноспособна. Срещу това се обявиха крайната левица и профсъюзите.Симеон Миланов", "date": "2017.09.23", "title": "Reuters: Лидерът на френската крайна левица призова за „социален държавен преврат“срещу Еманюел Макрон"}
{"url": "http://www.focus-news.net/news/2017/09/23/2439046/ventseslava-genova-ruo-varna-dobra-pedagogicheska-praktika-na-uchilishtata-e-privlichaneto-na-roditelite-kato-partnyori.html", "text": "Добра педагогическа практика е анализът на проактивните стратегии на училищата за привличането на родителите като партньори, независимо от специфичните различия в родителската общност или ограничения родителски капацитет. Това каза в интервю за Радио „Фокус” – Варна Венцеслава Генова, началник на Регионално управление на образованието (РУО) във Варна. „Не можем повече да си позволяваме родителите да не бъдат наши партньори. В образователната система има три големи групи лица, заинтересовани от случващото се и да бъде то успешно – учители, ученици и родители. В сеченията на тези общности се крие успехът на всички, които желаем да живеем в едно грамотно общество, сред интелигентни хора. Проблемът отпадане от училище и ниски резултати е заплаха за държавата, която инвестира и след това не може да се възползва от възвръщаемост чрез труд на квалифицирана работна ръка. Заплаха е и за самите отпаднали, които остават неграмотни или полуграмотни и не могат да се реализират в социума, в резултат на което попадат под влиянието на престъпни групи и извършват престъпни деяния. Потърпевши са и всички, които са успели, защото са принудени да живеят сред негативните прояви на онези, които са отпаднали от системата и са неуспешни“, заяви Венцеслава Генова.\r\nПо отношение на реализирания прием след завършен седми клас Венцеслава Генова отбеляза, че най-желаните специалности за прием в осми клас тази година са били икономическите. „Първите пет места са специалностите във Варненска търговска гимназия, след тях се нареждат двете специалности на Професионалната гимназия по туризъм. Приемът в осми клас след завършен седми е много добър. Имаме 4 закрити паралелки в профилираните гимназии на първи етап и 2 след третия етап. По отношение на професионалните – за първа година има толкова малко закрити професионални паралелки – общо 3. И профилираните, и професионалните паралелки в гимназиите и средните училища във Варна и областта са реализирани с необходимия брой ученици“, подчерта Венцеслава Генова.\r\nМарияна ВАЛЕНТИНОВА", "date": "2017.09.23", "title": "Венцеслава Генова, РУО – Варна: Добра педагогическа практика на училищата е привличането на родителите като партньори"}
{"url": "http://www.focus-news.net/news/2017/09/23/2439063/sport-cherno-more-i-etar-zavarshiha-naravno-00.html", "text": "Черно море и Етър(Велико Търново) не успяха да си отбележат гол и завършиха наравно 0:0 в мач от 10-ия кръг на българската Първа професионална лига, игран на стадион „Тича“ във Варна. След този мач варненци са на 6-о място с 15 точки, а Етър е 9-и с 11 точки. Начело във временното класиране е ЦСКА с 25 точки, пред Лудогорец с 21 точки и Левски с 19 точки.", "date": "2017.09.23", "title": "Спорт: Черно море и Етър завършиха наравно 0:0"}
{"url": "http://www.focus-news.net/news/2017/09/23/2439064/krum-sirakov-speleolog-okolo-200-sa-peshterite-v-rayona-na-asenovgrad-kato-99-ot-tyah-sa-propastni-i-izklyuchitelno-opasni.html", "text": "Около 200 са пещерите в района на Асеновград, като 99 % от тях са пропастни и изключително опасни. Това каза за Радио „Фокус“ – Пловдив спелеологът от Българската федерация по спелеология Крум Сираков. По думите му близо до Асеновград е разположен един от най-богатите карстови райони – 407-ми или Добростанския район. „Там пещерите са около 200, с уговорката, че според класификацията на Българската федерация по спелеология всяко нещо с над 10 метра дълбочина или дължина се брои за пещера. Повечето от тези 200 пещери са малки, но има и много големи, включително и едно от най-големите отверстия в България – 130 метра. Пещерата се нарича „Дружба“, каза още Крум Сираков. По думите му фактът, че 99 % от пещерите в Асеновградския край са пропастни означава, че опитите за влизане в тях ще доведат до фатален край. „Не препоръчвам да се влиза в тях. Вече има загинал човек в пещерата „Иванова вода“ преди време, който е искал просто да надникне и е паднал от 50 метра височина. Това се равнява на падане от 14-етажна сграда. Има няколко пещери, които са в близост до маркирани пътеки. Не трябва да се доближаваме. Понякога е хлъзгаво, а и много от пещерите даже започват направо с отвес, без хоризонтална част преди него“, коментира спелеологът.\r\nКрум Сираков посочи, че само 3 от всички около 200 пещери в Асеновградския край са хоризонтални. „Едната от тях е благоустроена и се нарича „Добростански бисер“. Останалите са далеч, трудни са за намиране и попадат в очертанията на биосферен парк „Червената стена“. Около тях имат право да се намират само хора, притежаващи разрешение от МОСВ и то не с цел туризъм, а научна дейност. Тази дейност е извършвана от нас като пещерняци или оказваме съдействие на други специалисти да я извършват“, обясни Сираков. Спелеологът добави, че се очаква в първите месеци на 2018 година пещерата „Добростански бисер“ да бъде отворена за посетители.\r\nТони МИХАЙЛОВ", "date": "2017.09.23", "title": "Крум Сираков, спелеолог: Около 200 са пещерите в района на Асеновград, като 99 % от тях са пропастни и изключително опасни"}
{"url": "http://www.focus-news.net/news/2017/09/23/2439065/predstoyashti-mezhdunarodni-sabitiya-za-24-septemvri-agentsiya-fokus.html", "text": "*** В Германия ще се проведат парламентарни избори\r\n*** Основната опозиционна партия на Великобритания – Лейбъристката – ще проведе годишната си конференция\r\n***Продължават усилията на испанското правителство да осуети провеждането на референдума за независимост на Каталония от Испания\r\n*** Швеция ще проведе най-голямото си военно учение от 20 години насам на балтийския остров Готланд\r\n***Подготовката за референдума за независимост на Иракски Кюрдистан в понеделник продължава\r\n***", "date": "2017.09.23", "title": "Предстоящи международни събития за 24 септември (Агенция „Фокус“)"}
{"url": "http://www.focus-news.net/news/2017/09/23/2439066/daily-star-lebanon-naselenieto-na-kirkuk-skladira-provizii-predi-referenduma-za-nezavisimost-na-irakski-kyudistan.html", "text": "Населението на мултиетническия град Киркук, намиращ се на север от Багдад, складира провизии преди планирания референдум за независимост на автономния кюрдски регион в северен Ирак, пише изданието Daily Star Lebanon.\r\nХората в града се страхуват, че ситуацията може да ескалира ако плебисцита, предвиден за понеделник, се проведе, тъй като богатата на петрол провинция Киркук е спорна между федералното правителство в Багдад и регионалното правителство в Ербил.\r\nЦентралните власти на Ирак определиха референдума като неконституционен и министър-председателят Хайдер ал Абади заяви, че няма да приеме провеждането му, „нито днес, нито в бъдеще.“\r\nКюрдският лидер Масуд Барзани отмени планираната за днес (23.09) пресконференция за гласуването, но вчера(22.09) той настоя, че то ще се проведе, въпреки международния натиск за отменянето на „потенциално дестабилизиращия“ референдум, както го определиха от ООН.\r\nКиркук не е една от трите провинции, които влизат в автономния кюрдски регион в Ирак, според конституцията от 2003-а година. Този район е спорен между Багдад и кюрдите, които твърдят, че територията им принадлежи исторически, след като бившия диктатор на страната ги е изгонил и ги е заменил с арабско население.\r\nДнешните усилия на населението започнаха, след като от комитета, отговорен за организирането на спорния референдум обявиха, че той ще се проведе според плановете в понеделник.\r\n„Референдумът ще се проведе на деня, за който е планиран“, обявиха от организационния комитет днес.\r\nПревод и редакция:", "date": "2017.09.23", "title": "Daily Star Lebanon:  Населението на Киркук складира провизии преди референдума за независимост на Иракски Кюдистан"}
{"url": "http://www.focus-news.net/news/2017/09/23/2439067/reuters-severnokoreyskiyat-vanshen-ministar-zayavi-che-izstrelvaneto-na-raketi-kam-sasht-e-neizbezhno.html", "text": "Министърът на външните работи на Северна Корея Ри Йонг-хо заяви, че изстрелването на ракети към територията на САЩ е „неизбежно“, след като американският президент Доналд Тръмп нарече лидерът на азиатската страна Ким Чен-ун „човека ракета“ и допълнително изостри риториката между ръководствата на двете страни, предава Reuters.\r\nЗабележките на външния министър на Северна Корея, направени пред Общото събрание на ООН, дойдоха само няколко часа, след като американски бомбардировачи, ескортирани от изтребители, прелетяха в международното въздушно пространство край брега на азиатската страна, за което вече агенция „Фокус“ вече информира.\r\n“След продължителна и тежка борба, най-накрая сме на няколко крачки от пълното окомплектоване на ядрения си арсенал“, заяви Ри.\r\n„Само сляпата надежда може да кара някои да си мислят, че КНДР(Корейската народно-демократична република) може да се отмести и на сантиметър от своята позицията заради наложените санкции от враждебни сили“, подчерта той.\r\nКорейският министър обясни, че основната цел на Пхенян е да установи „баланс на силите със САЩ“ и подчерта, че самият Доналд Тръмп е на „самоубийствена мисия“, в отговор на забележките на американския президент, че севернокорейският лидер е на такава.\r\nОсвен това, Ри предупреди,  че Северна Корея е готова да се защитава, ако от САЩ дадат и най-малкия знак, че подготвят „обезглавяваща операция срещу нашия Генерален щаб или военна операция срещу нашата страна“.\r\nПревод и редакция:", "date": "2017.09.23", "title": "Reuters: Севернокорейският външен министър заяви, че изстрелването на ракети към САЩ е „неизбежно“"}
{"url": "http://www.focus-news.net/news/2017/09/23/2439068/sport-yuventus-vodi-na-torino-s-20-na-poluvremeto-na-torinskoto-derbi.html", "text": "Ювентус води на Торино с 2:0 на полувремето на торинското дерби от 6-ия кръг на италианската Серия „А“. Головете отбелязаха Пауло Дибала в 16-ата минута и Миралем Пянич в 40-ата, а в 24-ата Даниеле Базели от Торино получи червен картон.В другите две срещи от кръга, играни по-рано днес, Рома победи Удинезе с 3:1 в Рим, а Наполи победи новака Спал 2013 с 3:2 като гост в Реджо Емилия.", "date": "2017.09.23", "title": "Спорт:  Ювентус води на Торино с 2:0 на полувремето на торинското дерби"}
{"url": "http://www.focus-news.net/news/2017/09/23/2439069/rumyana-glavcheva-ekspert-seizmolog-dvete-silni-zemetreseniya-v-yuzhno-meksiko-sa-chast-ot-seriyata-na-zemetresenie-ot-7-septemvri.html", "text": "Двете силни земетресения, станали днес-събота около територията на Южно Мексико, са вторични трусове на мощното земетресение с магнитуд 8.1 от 7 септември т.г. По-рано във времето се реализира трус с магнитуд 5.8.  Огнището му е в тихоокеанския залив Техуантепек. Както е обявено и в българската преса, дълбочината на източника е 74 км съгласно оценка в Американската геоложка служба. Същата предлага максимална интензивност от V степен по близкото крайбрежие, това съобщи Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\n Два часа и 15 минути по-късно в 7:53 местно време един по-силен трус  - магнитуд 6.1 – атакува сушата на Южно Мексико. Той е с епицентър на двадесетина километра юг-югоизточно от Матиас Ромеро (21 хиляди жители) и твърде по-малка дълбочина на източника. Нови повреди са нанесени на жилища в града Хучитан (около 75 хил. ж.), щата Оаксака. От земетресението на 7 септември с магнитуд 8.1 в този град повече от 5000 жилища (една трета от наличния сграден фонд) бяха срутени или станали негодни за обитаване (изявление на президента Енрике Пеня Нието)  и загинаха 36 души. Въздействие със силата на новите вторични трусове, както се разбира, само допринася за увеличаване на повреди, получени при основното земетресение. От 7 септември – денят, в който 2 ½ денонощия след земетресение с магнитуд 4.5 в Южно Мексико връхлетя разрушителното земетресение с магнитуд 8.1 – до днешните обедни часове Националният сеизмологичен център на Мексико е регистрирал близо 4330 труса. Приложена е илюстрация на епицентрите само на трусовете с магнитуд 4.5 и повече за този период, съставена в Американската геоложка служба. От нея личи, че (1) облакът епицентри има ориентация грубо югоизток-северозапад – очертава се от основния шок с магнитуд 8.1 от югоизток и от днешния афтершок с магнитуд 6.1 на северозапад, (2) дълъг размер от около 250 км – в рамките размерност на проекцията на земетресение с магнитуд около 8 и (3) земетресението с магнитуд 7.1, станало на 19 септември, погубило стотици човешки животи и нанесло повреди с различна степен върху повече от 2000 жилища само в южния щат Чиапас, е явление извън серията на земетресенията, водена от проява с магнитуд 8.1. Всред афтершоковете все още липсва проява с магнитуд около 7. Дали пък далечното пагубно земетресение, станало на 19 септември, няма да запълни тази липса?", "date": "2017.09.23", "title": "Румяна Главчева, експерт-сеизмолог: Двете силни земетресения в Южно Мексико са част от серията на земетресение от 7 септември"}
{"url": "http://www.focus-news.net/news/2017/09/23/2439070/afp-vlastite-v-barselona-shte-predpriemat-sadebni-deystviya-sreshtu-poemaneto-na-kontrola-varhu-mestnata-politsiya-ot-tsentralnoto-pravitelstvo-v-madrid.html", "text": "Каталонските власти заявиха, че не приемат „поемането на контрола над местната полиция от вътрешното министерство“, а вътрешният министър на региона Хоаким Форн, чийто департамент е отговорен за местните органи на реда, публикува съобщение в Туитър, че обмисля предприемането на съдебни действия срещу „намесата, от страна на държавата“, предава AFP.\r\nВъпреки това, от местното полицейско управление публикуваха обръщение до испанските медии, че ръководството на каталонските органи на реда ще следват заповедите, дадени от Главния прокурор, дори и да не са съгласни с тях.\r\nОт вътрешното министерство в Мадрид обявиха, че не превишават правомощията си като поемат контрола над каталонската полиция.\r\nГоворителят на вътрешното ведомство заяви, че същият процес е бил приложен по време на терористичните атаки в Барселона и Камбрилс миналия месец.\r\nОт професионалните полицейски съюзи в областта реагираха яростно на действията и думите на правителството в Мадрид.\r\nОт съюза „САП“(SAP) заявиха, че Съветът по сигурността на Каталония, който е отговорен за координирането на полицейските сили в региона, не е бил свикан за обсъждане на мерките и определиха решението като „политическо“.\r\nПревод и редакция:", "date": "2017.09.23", "title": "AFP: Властите в Барселона ще предприемат съдебни действия срещу поемането на контрола върху местната полиция от централното правителство в Мадрид"}
{"url": "http://www.focus-news.net/news/2017/09/23/2439071/talat-dzhaferi-sled-shest-dni-debat-reshih-da-otida-na-pochivka-zakonat-za-ezitsite-shte-bade-obsaden-sled-izborite.html", "text": "Председателят на македонския парламент Талат Джафери, днес, след почивката в 15 ч прекъсна 15-ото заседание, на което се обсъжда Законопроектът за употреба на езиците, а с това спря и работата на Народното събрание до провеждането на местните избори на 15 октомври , предаде македонската агенция „МКД“.\r\nДжафери каза, че изпълнява обещанието, че по време на предизборната кампания, която започва в понеделник, събраниетo няма да работи, за да се предотврати всякакво влияние върху избирателите от парламентарната трибуна.\r\n\"След шест дни плодотворен и успешен дебат реших да отидем да почиваме. Както обявих, парламентът работи до началото на предизборната кампания за местните избори \", каза Джафери.\r\nТой пожела мирна и успешна предизборна кампания за всички участници в нея и поздрави предварително онези, които ще получат мандатите.\r\nДебатът относно езиковия закон ще продължи и след местните избори.\r\nДнешното заседание, както и предишните, премина под знака на люти обвинения между властта и опозицията.\r\nДепутатът от ВМРО-ДПМНЕ Никола Попоски заяви от трибуната, че властта се опитва по нечестен начин да въведе този закон и че не е необходимо указанието с европейското знаменце, с което властта злоупотребява, за да манипулира гражданите.\r\n\"Не може да донесете текст, който сбит влиза на четири страници формат А4 с 14 печатни грешки, в който стои събрание с малка буква,за да дадете обяснение, което е препис на закона, който е чел, знае. Щастливи са тези граждани, които не са го чели, защото те ще паднат от смях, когато го видят и вие казвате, че няма проблем, ние ще го коригираме. Ние трябва сериозно да се заемем с работата. Не искам да обвинявам никого \", каза Попоски.\r\nПревод и редакция:", "date": "2017.09.23", "title": "Талат Джафери: След шест дни дебат реших да отида на почивка, законът за езиците ще бъде обсъден след изборите"}
{"url": "http://www.focus-news.net/news/2017/09/23/2439072/sport-nyakoi-rezultati-ot-machovete-v-evropa-igrani-dnes.html", "text": "Някои резултати от мачовете, играни по европейските футболни терени днес:\r\nСлавия:Витоша (Бистрица) 4:0\r\nПирин(Благоевград):Верея(Стара Загора) 1:2\r\nМанчестър Сити: Кристъл Палас 5:0\r\nСаутхемптън: Манчестър Юнайтед 0:1\r\nСтоук Сити: Челси 0:1\r\nАлавес: Реал (Мадрид) 1:2\r\nЖирона: Барселона 0:3\r\nЮвентус: Торино 4:0", "date": "2017.09.23", "title": "Спорт:  Някои резултати от мачовете в Европа играни днес"}
