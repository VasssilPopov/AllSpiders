{"url": "http://www.focus-news.net/news/2018/06/30/2540293/dobrich-bogata-kulturna-programa-predlaga-prez-yuli-darzhavniyat-kulturen-institut-dvoretsa-v-balchik.html", "text": "Богата културна програма предлага през месец юли Държавен културен институт – Културен център (ДКИ-КЦ) „Двореца“ в Балчик, предаде кореспондентът на  Радио „Фокус” – Варна . На 7 юли от 21,00 часа на откритата сцена пред Вила „Тихото гнездо“ Камерна формация за класическа музика „Камерата класика“ ще представи „Веселият Моцарт“. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс. Участват Надя Колева – сопран, Снежина Куманова – мецосопран, Галина Апостолова – пиано, Михаил Живков – кларинет, Мартин Илиев – кларинет, Мартин Стоянов – фагот, Валентин Тошев – виола. Програмата включва „Да се веселим сега“, „Сватбата на Фигаро“, Ария на Сузана, „Eла, скъпа моя Цитра“, „Tака правят всички“ и други откъси. Входът е свободен. „Камерата класика“ е камерна формация за класическа музика, основана през 1996 г. от Ирина Щиглич, която е неин Художествен ръководител до кончината си – 2007 г. Формацията си поставя за задача изнасянето на рецитали от солови песни, дуети и ансамбли. На 14 юли от 21,00 часа ДКИ-КЦ „Двореца“ ще представи мюзикъла „Зоро“- легендарна история за борбата на доброто срещу злото, превърнала се в трайно вдъхновение за „Gipsy Kings“, допълнителните оркестрации, композиции и аранжименти на Джон Камерън и текста на Стивън Кларк по известния роман на Исабел Алиенде „Зоро - легендата започва“. Мюзикълът пресъздава драматичната приказка за романтичния герой Зоро в необикновени певческо-актьорски превъплъщения, зрелищни борби с мечове и невероятни каскади, всичко обгърнато в автентичните цветове на традиционното фламенко. Времетраенето на представлението е два часа, с един антракт. Всички събития от културния календар на „Двореца“ са представени на сайта на Културния център и в на страницата му във Фейсбук.  \r\nЖулиета НИКОЛОВА", "date": "2018.06.30", "title": "Добрич: Богата културна програма предлага през юли Държавният културен институт „Двореца“ в Балчик"}
{"url": "http://www.focus-news.net/news/2018/06/30/2540291/predstoyashti-mezhdunarodni-sabitiya-za-1-yuli-agentsiya-fokus.html", "text": "Австрия продължава ротационното председателство на Съвета на ЕС, поемайки кормилото на финалните преговори за Брекзит.  \r\n***  Президентски избори в Мексико. \r\n***  Руският опозиционен лидер Алексей Навални призовава за протест в страната, по време на Световното първенство, заради повишаването на възрастта за пенсиониране. \r\n***  Среща на лидерите на Християнсоциалния съюз с вътрешния министър Хорст Зеехофер. \r\n***  Събрание на Африканския съюз в столицата на Мавритания. \r\n***", "date": "2018.06.30", "title": "Предстоящи международни събития за 1 юли (Агенция \"Фокус\")"}
{"url": "http://www.focus-news.net/news/2018/06/30/2540290/pazardzhik-nad-10-000-sa-novootkritite-sluchai-na-patsienti-s-onkologichni-zabolyavaniya-v-oblastta-prez-2017-g-87-sa-detsa.html", "text": "Общо 10634 са новооткритите случаи на пациенти с онкологични заболявания в област Пазарджик през 2017 година по данни, предоставени от Комплексен онкологичен център в Пловдив на РЗИ-Пазарджик, съобщи за  Радио „фокус“ – Пазарджик  Мария Чергарова, управител на „Сдружение за онкоболни и приятели“ – Пазарджик. „Регистрираните заболявания от злокачествени новообразувания на деца от 0 до 17 навършени години са общо 87“, уточни Чергарова. Тя допълни, че целогодишно, при различни кампании в Центъра за социална рехабилитация и интеграция на лица с онкологични заболявания в Пазарджик ще провеждат безплатни прегледи за онкологични заболявания. \r\nАлбена ЖИЛЕКОВА", "date": "2018.06.30", "title": "Пазарджик: Над 10 000 са новооткритите случаи на пациенти с онкологични заболявания в областта през 2017 г., 87 са деца"}
{"url": "http://www.focus-news.net/news/2018/06/30/2540292/romania-insider-tezhki-dazhdove-prichiniha-navodneniya-v-tsentralna-i-iztochna-rumaniya.html", "text": "Тежките дъждове в последните дни причиниха наводнения в няколко района на централна и източна Румъния, докато реките в две трети от страната са пред риск от преливане, предава  Romania Insider . \r\nСтотици къщи са били наводнени в окръзите Брашов, Ковасна, Бакъу и Ботошани и стотици души са били евакуирани. \r\nЧервен код за тежки наводнения е в сила за река Тротуш в окръзите Харгита, Ковасна, Нямц и Бакъу. Железопътен мост в Будила, окръг Брашов, се е срутил заради наводненията, без да причинява жертви. Червеният код означава, че реките в тези райони е вероятно да преминат нивото на опасност и могат да прелеят и наводнят къщите, намиращи се около тях. \r\nДевет окръзи в Молдова и регионът на Източна Трансилвания са с оранжев код за тежки дъждове в събота, според метеорологичната агенция „ANM“. Жълт код е в сила за почти половината Румъния, където вали от дни. \r\nМинистерството на отбраната на Румъния се е намесило с военнослужещи в засегнатите райони. Над 500 души са били евакуирани или са напуснали домовете си. Хиляди семейства са без електричество в засегнатите окръзи, където продължава да вали. Автомобилният трафик е затруднен или спрян на някои местни пътища, засегнати от увеличаващото се ниво на водата. \r\nОчаква се дъждовете да спрат в неделя и времето да се подобри от понеделник. \r\nТова е бил най-дъждовният месец юни за последните 40 години в Румъния, с над 140 литра на квадратен метър, според метеорологичната агенция „ANM“.  Йонислав Дочев", "date": "2018.06.30", "title": "Romania Insider: Тежки дъждове причиниха наводнения в централна и източна Румъния"}
{"url": "http://www.focus-news.net/news/2018/06/30/2540289/varna-tsentarat-za-karierno-orientirane-v-grada-organizira-bezplatni-zanimaniya-za-detsa-prez-letniya-sezon.html", "text": "ЦПЛР „Център за кариерно ориентиране“ към Община Варна организира безплатни летни занимания за деца и ученици от града. Това съобщиха за  Радио „Фокус“ – Варна  от институцията. Всички дейности ще се провеждат след предварително записване и сформиране на групи до 20 деца. До 13 юли продължава лятното училище „Със забавления и игри – за професиите научи”. Лятна академия „Опознай професиите” ще бъде организирана на 3 юли от 10.00 до 11.30 часа. В урок 1 децата ще се запознаят с професиите „хотелиер“ и „администратор“. На 24 юли в урок 2 ще бъдат представени съответно – „готвач“, „сервитьор“, „барман“, „сладкар“ и „ресторантьор – кетъринг“. А през август, в уроци 3 и 4, децата ще научат повече за професиите „ветеринарен лекар“, „техник“, „юрист“ и „адвокат“. На 17 и 24 юли от 10.00 часа в Държавния куклен театър ще се проведе професиографска екскурзия, а от днес до 3 август ще бъде Седмицата на морските професии. Програмата включва срещи с водолаз, с капитан на кораб и моряк, музейна разходка и беседа за военноморските професии във Военноморски музей, посещение в клуб „Кап. Г. Георгиев” и беседа с треньор по ветроходство, разходка в аквариума. \r\nМарияна ВАЛЕНТИНОВА", "date": "2018.06.30", "title": "Варна: Центърът за кариерно ориентиране в града организира безплатни занимания за деца през летния сезон"}
{"url": "http://www.focus-news.net/news/2018/06/30/2540294/d-r-krasimir-kulinski-nadnormenoto-teglo-i-nezdravoslovnoto-hranene-sa-predpostavki-za-zabolyavane-ot-diabet.html", "text": "Причините за увеличения брой на диабетно болните е свързано с това че, децата и възрастните хора не се движат достатъчно и се наблюдава затлъстяване, каза за  Радио „Фокус“ – Пазарджик  д-р Красимир Кулински, председател на Съюза на общопрактикуващите лекари в област Пазарджик. Наднорменото тегло предразполага към диабет, тъй като има проблем с глюкозния толерантс и това води до повишаване на кръвната захар. „Нерационалното хранене също е предпоставка за диабет, защото хората не наблягат на плодовете и зеленчуците, а се изхранват предимно с полуфабрикати. Затова препоръчваме повече движение, спортната дейност, ходене пеша, избягването на тестените изделия и контролиране на теглото“, уточни д-р Кулински. \r\nТой обясни също, че при затлъстяване намалява възможността за усвояване на въглехидратите в организма, а това води до повишение на кръвната захар. Затова е препоръчително хората регулярно да си правят изследвания за кръвна захар. Общопрактикуващите лекари имат в кабинетите си глюкомери и могат да правят проверка при съмнение за повишено ниво на кръвната захар. Д-р Кулински коментира още, че основните признаци на диабета са повишената жажда и честото уриниране. \r\nАлбена ЖИЛЕКОВА", "date": "2018.06.30", "title": "Д-р Красимир Кулински: Наднорменото тегло и нездравословното хранене са предпоставки за заболяване от диабет"}
{"url": "http://www.focus-news.net/news/2018/06/30/2540288/tehran-times-evropeyskiyat-sayuz-vse-oshte-ne-e-predlozhil-paket-za-spasyavane-na-yadrenoto-sporazumenie-s-iran.html", "text": "Говорителят на министерството на външните работи на Иран Бахрам Касеми заяви, че към момента Европейският съюз не е предложил никакъв икономически пакет на Иран за спасяване на ядреното споразумение, пише иранското електронно издание  Tehran Times . \r\nТой допълни, че държавите от ЕС все още са ангажирани към финалните кръгове от разговори върху пакета, в съобщение, публикувано на официалния уебсайт на иранското външно министерство. \r\n„Определено, ще обявим и започнем да разглеждаме съдържанието на пакета, веднага щом го получим“, отбеляза Касеми. \r\nПрез май тази година президентът на САЩ Доналд Тръмп обяви изтеглянето на страната си от ядреното споразумение с Иран, подписано през 2015 година. Великобритания, Германия и Франция, които също са част от споразумението, чиято цел е да прекрати иранската ядрена програма, в замяна на премахване на икономическите санкции, обявиха че желаят да спасят споразумението и ще предложат икономически пакет за спасяване на Иран от американските санкции, които Тръмп обяви, че ще наложи.  Йонислав Дочев", "date": "2018.06.30", "title": "Tehran Times: Европейският съюз все още не е предложил пакет за спасяване на ядреното споразумение с Иран"}
{"url": "http://www.focus-news.net/news/2018/06/30/2540297/praznik-na-bilkite-planinata-i-turizma-se-provede-za-16-ti-poreden-pat-v-mestnostta-aydushko-sborishte-v-troyanskiya-balkan-obzor.html", "text": "Празник на билките, планината и туризма се проведе за 16-ти пореден път в местността „Айдушко сборище“ над троянското село Балканец, Община Троян. Мотото тази година беше „Зеленото е родолюбие – да съхраним българското!“. Събитието събира хора от цялата страна, въпреки лошите метеорологични условия. За гостите по стара традиция беше приготвен чай от 22 билки. Повечето от присъстващите бяха в облекла, с елементи на българска носия, на ритуални дрехи, свързани с Еньовден. На събитието присъстваха вицепремиерът и министър на отбраната Красимир Каракачанов, министърът на околната среда и водите Нено Димов, евродепутатът Ангел Джамбазки, депутати от ВМРО и ГЕРБ, ръководството на областната управа в Плевен, на Дирекция  Национален парк „Централен Балкан“ и РИОСВ – Плевен, кметове и общински съветници от Троян и Ловеч. Вицепремиерът Красимир Каракачанов поздрави участниците и заяви, че той самият е за 8-и път на празника на билките в Троянския Балкан. Министър Нено Димов заяви, че България е най-богатата държава в Европа и третата в света на билки. „Китай и Индия са единствените, които са по-богати от България на билки, а представете си каква е площта, която заемат тези две държави. Ние имаме над 770 вида лечебни билки, които се изнасят основно за Германия, като събираме между 13 и 14 хиляди тона годишно. Това е едно от големите богатства на България, заедно с минералните води“, обяви той. Министърът обясни, че билките у нас се използват с лечебна цел и страната ни има вековни традиции в това отношение. Кметът на Троян Донка Михайлова подчерта, че местните хора винаги са черпили сила от традициите, планината и предприемаческия дух. Да се опитаме заедно да променим към по-добро отношението си към природата, макар и за един ден – това е посланието, което организаторите от Община Троян, Сдружение „Съвет по туризъм“ – Троян, и кметството на село Балканец отправиха към гостите на празника.  Победителите в конкурсите за най-красив венец, за най-дълъг венец от билки и за най-много набрани билки от поляната получиха награди, осигурени от МОСВ. Дирекцията на Национален парк „Централен Балкан“ се погрижи за подаръците на най-добре подготвените участници във викторината с въпроси за парка. На поляната Айдушкото сборище с панорамна гледка към билото на Балкана се стекоха стотици любители на планината.  \r\nЙоланда ПЕЛОВА", "date": "2018.06.30", "title": "Празник на билките, планината и туризма се проведе за 16-ти пореден път в местността „Айдушко сборище“ в Троянския Балкан (ОБЗОР)"}
{"url": "http://www.focus-news.net/news/2018/06/30/2540296/veliko-tarnovo-patuvashto-avtokino-pristiga-v-grada-na-4-yuli.html", "text": "Пътуващо автокино пристига във Велико Търново на 4 юли. Това съобщи за  Радио „Фокус“  -Велико Търново  Галин Желязков, организатор на събитията. Ще бъдат представени два български филма. От 23.00 часа зрителите ще имат възможност да гледат „Привличане“ с Башар Рахал и Яна Маринова, а от 21.00 часа – „Революция X”. Прожекциите ще се състоят на цирковата площадка в града, която е с капацитет 60-65 места. Филмите ще се излъчват на екран с размери 10 на 5 метра, който е разположен на 2 метра от земята, така че всички да имат видимост. На него ще бъде изписана и радиочестота за града, чрез която присъстващите, през радиото в автомобила си, да получават звука от филма. Това е девето турне, което инициаторите на пътуващото автокино организират и девето посещение във Велико Търново. Община Велико Търново е партньор на събитието. Следващите градове, които пътуващото кино ще посети са Плевен, София, Перник, Пловдив, Стара Загора, Сливен, Бургас, Девня и Варна. \r\nНадежда КРЪСТЕВА", "date": "2018.06.30", "title": "Велико Търново: Пътуващо автокино пристига в града на 4 юли"}
{"url": "http://www.focus-news.net/news/2018/06/30/2540301/plovdiv-255-detsa-shte-se-vklyuchat-v-lyatnata-akademiya-sharena-vakantsiya-v-asenovgrad.html", "text": "255 деца се включват тази година в организираната от Местната комисия за борба срещу противообществените прояви на малолетните и непълнолетните (МКБППМН), Градска библиотека „Паисий Хилендарски” и Община Асеновград лятна академия „Шарена ваканция”. Това каза за Радио „Фокус“ – ПловдивБожидар Носиков, секретар на МКПППМН. Заниманията започват на 2 юли и ще продължат до края на август. Детската академия е насочена към деца от 7 до 13-годишна възраст и е напълно безплатна. Тя включва плуване, колоездене и „Ваканция в библиотеката”. Срокът за подаване на заявления за участие в лятната академия изтече на 15 юни. Предварително бе обявено, че всяко дете може да избере до две дейности, с които да се занимава активно през лятната ваканция. След извършено класиране, стана ясно, че тази година в лятната академия ще се включат общо 255 деца. От тях 213, разпределени в 6 групи, ще се включат в организираните занимания по плуване, които са с времетраене от 45 минути на група. 37 от децата са избрали да участват в занимания по колоездене, а 130 са изявили желание да прекарат „Ваканция в библиотеката“ и да бъдат ангажирани със занятия в Градската библиотека „Паисий Хилендарски“. В културната институция ще се сформират групи по рисуване, ще има също арт работилница, кръжок по фотография, както и представяне на стари български занаяти. Ще се осъществи и екохепънинг сред красивите природни местности в Асеновград. Децата ще бъдат с подготвени ръководители и ще успеят да видят красотите на града. Участниците в детската академия ще имат възможност и да учат информатика с помощта на робота „Финч“, който гостува в Градската библиотека. \r\nТони МИХАЙЛОВ", "date": "2018.06.30", "title": "Пловдив: 255 деца ще се включат в лятната академия „Шарена ваканция“ в Асеновград"}
{"url": "http://www.focus-news.net/news/2018/06/30/2540299/sport-frantsiya-pobedi-arzhentina-s-43-i-e-parviyat-chetvartfinalist-na-svetovnoto-parvenstvo-po-futbol.html", "text": "Франция победи Аржентина с 4:3 и продължава на четвъртфиналите на 21-ото Световно първенство в Русия. След равенство 1:1 преди почивката, Аржентина поведе с 2:1 след гол на Анхел Ди Мария, но последваха голове на Павард и два на Килиан Мбапе за 4:2. В третата минута на добавеното време Серхио Агуеро отбеляза трети гол за Аржентина. В последните три минути от добавеното време Аржентина не успя да изравни и напуска Мондиала. \r\nФранция очаква победителя от мача Уругвай – Португалия, с когото ще играе на четвъртфинал.", "date": "2018.06.30", "title": "Спорт: Франция победи Аржентина с 4:3 и е първият четвъртфиналист на Световното първенство по футбол"}
{"url": "http://www.focus-news.net/news/2018/06/30/2540320/fokus-makedoniya-vazmozhno-e-redaktorat-na-sluzheben-vestnik-da-publikuva-spornite-zakoni-bez-podpisa-na-prezidenta.html", "text": "Възможно е редакторът на „Служебен вестник“  Мартин Костовски да публикува спорните закони за ратификация на Договора за името и Закона за езиците без подписа на президента на Македония Георги Иванов, пише македонското електронно издание   Фокус . \r\nТова може да стане само с акт за обявяване с подписа на председателя на парламента Талат Джафери \r\n\"Ще следвам всички позитивни правни разпоредби в Република Македония, но официалният вестник на държавните учреждения,  като институция, изобщо няма да бъде пречка за прогресивните процеси, които започват в  Република Македония \", каза Костовски пред телевизионния канал  Алсат-М, цитиран от македонското издание Фокус.  Юлиян Марков", "date": "2018.06.30", "title": "Фокус (Македония): Възможно е редакторът на „Служебен вестник“ да публикува спорните закони без подписа на президента"}
{"url": "http://www.focus-news.net/news/2018/06/30/2540065/predstoyashti-sabitiya-v-stranata-za-30-yuni-agentsiya-fokus.html", "text": "*** \r\nОт 10.00 часа в местността „Айдушко сборище“ над троянското село Балканец, за 16-ти пореден път ще се проведе Празник на билките, планината и туризма. На събитието ще присъстват заместник министър-председател и военен министър Красимир Каракачанов и министърът на околната среда и водите Нено Димов. \r\n*** \r\nОт 09.00 часа в зала „Изток“ на Народното събрание ще започне вторият ден от 82-ото Междупарламентарно заседание Европейски парламент – Конгрес на САЩ – трансатлантически диалог между законодателите. От 10.30 часа изявления за представителите на медиите ще направят председателят на Комисията по вътрешна сигурност и обществен ред Цветан Цветанов, председателят на Комисията по външна политика Джема Грозданова и съпредседателите на трансатлантическия диалог евродепутатът Кристиан Елер и Марио Диаз Баларт, член на Конгреса на САЩ.  \r\n*** \r\nОт 09.00 часа в Докторската градина, зад Националната библиотека ще бъде открито 8-то издание на традиционния турнир по петанк, който се организира от Френско-българската търговска и индустриална камара. \r\n*** \r\nОт 10.00 часа в НДК Българското председателство ще бъде закрито от „доджо“ децата, които откриха събитията в НДК през януари. Mega Dojo Sofia 2.0 ще събере отново над 300 ученици от цяла България на уникален тех ден, през който те ще могат да се забавляват и учат факти за Европа в създадените за тях специални работилници на петия етаж в НДК. \r\n*** \r\nОт 11.00 часа ПП „Национален фронт за спасение на България“ ще почете паметта на радетеля за съхранение и опазване на България и всичко българско Николай Хайтов пред паметника на писателя в Борисовата градина.  \r\n*** \r\nОт 12.00 часа в пресклуб „България“ ще се проведе пресконференция на  певицата Ищар и нейния съпруг и продуцент Мишер Абисира за предстоящия в Пловдив концерт.  \r\n*** \r\nОт 17.00 часа в зала 42 на НДК, „Движение България на гражданите“ организира среща-дискусия за проблемите на София и решенията, които предлага ДБГ. След това, от 19.00 часа, ще бъдат отбелязани 6 години от учредяването на „Движение България на гражданите“. \r\n*** \r\nОт 20.00 часа в зала 1 на НДК ще се проведе концерт на Кралски Концертгебау оркестър – Амстердам със солист Веско Ешкенази. \r\n*** \r\nВ селото ще се проведе Първият международен фолклорен събор „За да остане българското”. Мотото на събора е „Празник на гайдата”. Събитието е под патронажа на Кмета на Община Аксаково инж. Атанас Стоилов.  \r\n*** \r\nБанско открива летния сезон с най-дългата водна пързалка в Европа. Точно в 08.30 часа кабинковият лифт ще започне да извозва гости към Бъндеришка поляна. \r\n*** \r\nОт 13.30 часа ще започне най-голямата демонстрация на традиционни гозби от банския край, в рамките на фестивала „Фолклорна магия“. \r\n*** \r\nЗаместник-председателят на ГЕРБ и председател на ПГ на партията Цветан Цветанов ще участва в регионален семинар на Младежи ГЕРБ – София и Младежи ГЕРБ - София област, който  ще се проведе в хотел „Рила“ в Боровец. От 15.30 часа Цветан Цветанов ще изнесе лекция на тема „Развитие на България в глобалните политически рамки“. \r\n*** \r\nОт 19.30 часа в зала на Държавна опера Бургас ще се проведе тържествен юбилеен концерт по повод 70 години от създаването на бургаската хорова школа. \r\n*** \r\nОт 18.30 часа кампанията „Нашата Библия“ за преписване на ръка на „Славейковата“ Библия от 1871 г. ще бъде официално открита в сградата на Евангелска методистка епископална църква – Варна (ЕМЕЦ-Варна). \r\n*** \r\nОт 09.00 часа в местността „Борова гора“, в НИАР „Велики Преслав“ за 22-ри път ще се проведе фолклорният събор „Петровска китка“. \r\n***  \r\nОт 09.00 часа на крепостта Царевец ще се проведат демонстрации на средновековните занаяти, бит и традиции.  \r\n***  \r\nОт 10.00 часа на крепостта Царевец ще започне Първи кръг на боен турнир, изпълнения на група „Ериней“, урок по средновековни танци - „Спиритуал сийзънс“ .  \r\n***  \r\nОт 11.00 часа в Лапидариума на Археологическия музей ще се проведе Уъркшоп по китара с Дамян Пенчовски.  \r\n***  \r\nОт 11.00 часа в Историческия музей ще се проведе инициативата „Семейни съботи“.  \r\n***  \r\nОт 14.00 часа на крепостта Царевец продължават демонстрации на средновековните занаяти, бит и традиции. \r\n***  \r\nОт 18.30 часа на крепостта Царевец ще се проведат Демонстративни боеве и концерт на групите „Ериней“ и „Спиритуал сийзънс“ .  \r\n***  \r\nОт 20.00 часа на сцената на Арт лято ще има Dance Party с DJ Ramsey Hercules. \r\n***  \r\nОт 20.30 часа в Лапидариума на Археологическия музей ще се проведе Рецитал на Жереми Жув – китара.  \r\n*** \r\nОт 09.00 часа в катедралния храм „Св. апостоли” Врачанския митрополит Григорий ще отслужи празничната света литургия по повод празника Събор на светите славни и всехвални 12 апостоли. \r\n*** \r\nОт 08.00 часа в църквата „Св. апостоли Петър и Павел“ ще бъде отслужена литургия по повод храмовия празник. След това в селото ще се проведе събор в селото с участието на голям брой фолклорни групи и танцови състави от региона. \r\n*** \r\nСлед полунощ на 30 юни в месността „Огънчето“ край Камен бряг ще се проведе традиционният рок концерт за Джулай морнинг. \r\n*** \r\nОт 10.00 часа ще се проведе XI Национален Фолклорен фестивал „Столетово пее и танцува 2018“. \r\n*** \r\nОт 09.30 часа в залата на Обединен детски комплекс – Кюстендил ще се проведе турнир по шахмат за деца. \r\n*** \r\nОт 11.30 часа в Международен панаир Пловдив ще се състои уникално дрифт шоу на автомобили, мотоциклети и за първи път в България – дрифт на камиони. Шоуто е част от програмата на специализираното изложение за резервни части „Интер карс Експо България 2018“. \r\n*** \r\nОт 19.00 часа в Мол Марково тепе ще бъде представена изложбата „Арменски носии и храмове - традиции и бъдеще“. \r\n*** \r\nОт 09.00 часа в спортна зала „Васил Левски“ ще започне Държавното първенство по спортна акробатика. \r\n*** \r\nВторият национален фолклорен конкурс „С песните на Георги Чилингиров” ще се проведе в село Полковник Серафимово. \r\n*** \r\nОт 12.00 часа ще бъде почетено делото на най-големия български клиницист и създател на българската клинична лаборатория проф. Константин Чилов /1898 - 1955/. Събитието е по повод 120 години от рождението му, в рамките на 21-вите традиционни Чилови дни. \r\n*** \r\nОт 08.30 часа ще започне колоездачна обиколка на община Стамболово.  \r\n*** \r\nОт 09.30 часа ще се проведе петият фолклорен празник на житото „Пътят на хляба“. \r\n*** \r\nОт 10.00 до 18.00 часа в парк „5-ти октомври“ ще се проведе „Детски панаир – Стара Загора 2018“. \r\n*** \r\nОт 12.00 часа в общинската спортна зала „Стара Загора“ (ДЗУ)  ще бъде открито състезание по граплинг по правилата на АDSS. \r\n*** \r\nОт 16.00 часа на площад „Олимпийски“ ще бъде открито третото издание на Националния фестивал за шлагерна и стара градска песен „Полъх от минали мечти“.", "date": "2018.06.30", "title": "Предстоящи събития в страната за 30 юни (Агенция „Фокус“)"}
{"url": "http://www.focus-news.net/news/2018/06/30/2540066/the-washington-post-donald-tramp-e-predlozhil-na-emanyuel-makron-frantsiya-da-napusne-es.html", "text": "Американският президент Доналд Тръмп е предложил на Еманюел Макрон Франция да напусне ЕС, пише авторитетното американско издание  The Washington Post . \r\nПо време на частна среща в Белия дом в края на април Тръмп обсъждайки  търговията с френския президент Еманюел Макрон в един момент го е попитал: \"Защо не напуснеш ЕС?\" И е казал, че ако Франция излезе от съюза, той ще му предложи двустранна търговска сделка с по-добри условия от тези с ЕС, като цяло, според  двама европейски официални представители. Белият дом не оспори твърдението на служителите, но отказа да коментира.  Юлиян Марков", "date": "2018.06.30", "title": "The Washington Post: Доналд Тръмп е предложил на Еманюел Макрон Франция да напусне ЕС"}
{"url": "http://www.focus-news.net/news/2018/06/30/2540064/pregled-na-osnovnite-temi-v-svetovniya-pechat-agentsiya-fokus.html", "text": "Председателят на Европейската комисия Жан-Клод Юнкер заяви, че ще замине през юли във Вашингтон, където ще се срещне с президента на САЩ  Доналд Тръмп. Посещението ще се проведе на фона на ескалиращата търговска война между ЕС и САЩ, пише   The Hill. \r\nЮнкер Заяви, че Европа е отдадена на „свободна и справедлива многостранна търговия“ и обяви, че ще се срещне с американския президент преди края на юли.  Новината за пътуването идва докато САЩ и ЕС се заплашват взаимно с нов кръг взаимно налагане на мита. \r\nАдминистрацията на Тръмп обяви през май, че ще наложи строги мита върху стоманата и алуминия, внасяни от ЕС, Канада и Мексико. Това предизвика ответни тарифи от Европа за американски продукти, вариращи от мотоциклетите до бърбъна. \r\n***  Президентът на САЩ Доналд Тръмп заяви, че няма да избързва с преговорите със Северна Корея за разпускането на нейните оръжейни програми, сравнявайки процеса с печене на пуйка, пише   Korea Herald. \r\nДоналд Тръмп заяви по време на митинг в щата Северна Дакота, че ще продължи работата по пълното ядрено разоръжаване на Северна Корея, след като наскоро проведе историческа среща с нейния лидер Ким Чен-ун.  \r\nТой отговори непряко на критиците на постигнатите споразумения, които говорят, че поетите ангажименти между двамата лидери са мъгляви и проточващи се във времето. \r\n„И сега нещата се готвят.  И не трябва да се бърза. Това е все едно да засилиш фурната, докато печеш пуйка в нея. Тя няма да се сготви добре“, допълни той. „Колкото повече се бърза, толкова по-лошо ще стане. Колкото по-дълго време отнеме, толкова по-добре“, заключи президентът на САЩ.  \r\nВ първоначалната фаза от преговорите за ядреното разоръжаване правителството на Тръмп настояваше за бърз процес, но Северна Корея настоя за „разделен на фази и синхронизиран“ начин за действие, който да включва и отсрещни отстъпки от страна на САЩ.  \r\n***   Обилни дъждове и градушки връхлетяха Истанбул, наводнявайки някои улици и прекъсвайки трафика на места, пише   Daily Sabah. \r\nНай-силно от пороя са пострадали кварталите „Ешенлер“ „Еюп“, „Гюнгьорен“ „Умрание“, „Картал“, „Малтепе“ „Силиври“, „Тузла“ „Аташехил“  и „Султангази“. Някои полети са отменени на летище „Ататюрк“.  \r\nМетеорологичните служби предупреждават, че европейските части на страната и Истанбул могат да очакват силни бури и градушки.  Застрахователните компании предупреждават жителите на района да паркират в гаражи, а не по улиците, за да избегнат щети. \r\n***  Японското правителство предупреди, че, ако САЩ наложат по-високи вносни мита върху автомобилите и резервните части, могат да бъдат застрашени хиляди американски работни места, създадени от японските автопроизводители и че има риск цените за американския потребител да се увеличат и американската и световната икономики да бъдат опустошени, пише     The Washington Post. \r\nЯпонското министерство на търговията съобщи, че е изпратило тези предупреждения в писмена форма на американските си колеги. През май президентът на САЩ Доналд Тръмп нареди на американското министерство на търговията да определи дали по-високите мита върху чуждестранните превозни средства и резервни части са оправдани на основата на националната сигурност. \r\nРешението възмути японските автопроизводители, които са инвестирали милиарди в заводи в САЩ и са  наели стотици хиляди работници. Японското правителство обяви също така, че може да наложи ответни мита върху американската продукция.", "date": "2018.06.30", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/30/2540300/talat-dzhaferi-prezidentat-georgi-ivanov-ne-zhelae-da-komunikira-s-nikogo.html", "text": "„На президента на държавата му стана навик да не подписва укази и да се меси в работата на законодателната власт“. С тези думи председателят на парламента на Македония Талат Джафери обясни решението на президента Георге Иванов да не подписва указа за договора с Гърция, предава скопският телевизионен канал  „ТВ 21“ . \r\nДжафери допълни, че Законът за езиците и проектозаконът за ратификацията на договора ще бъдат изпратени в Държавен вестник само с неговия подпис, с мотива че другата институция, визирайки президентството, не спазва конституцията. \r\nПредседателят на парламента поясни, че след повторното гласуване на Закона за езиците, той се е опитал да си уговори среща с Иванов, но не е получил отговор на запитването си. \r\nСпоред Джафери има два варианта за свикване на референдум за договора с Гърция. Единият е той, като председател на парламента, по предложение на депутатите, да свика пленарно заседание за вземане на решение за свикване на референдум, без да се посочва дата, на която ще се проведе. В този случай референдумът ще може да се проведе от 60 до 90 дена от вземането на решението. Вторият вариант е да се направи искане с конкретна дата, а след това той, като председател на законодателната власт, да изчисли времето, за да бъдат спазени конституционните срокове.  Йонислав Дочев", "date": "2018.06.30", "title": "Талат Джафери: Президентът Георги Иванов не желае да комуникира с никого"}
{"url": "http://www.focus-news.net/news/2018/06/30/2540067/afp-streletsat-ot-anapolis-e-iskal-da-ubie-kolkoto-mozhe-poveche-hora.html", "text": "Стрелецът от Анаполис е искал да убие колкото може повече хора заради дългогодишна вендета срещу редакцията на вестника, пише  AFP . \r\n38-годишният стрелец, който извърши смъртоносна атака срещу канцеларията на вестник в Анаполис, e бил барикадирал  задната врата, надявайки се да \"убие колкото се може повече\", заявиха властите в петък, потвърждавайки, че е бил воден от  дългогодишна вендета срещу вестника. \r\nПолицията съобщи, че заподозреният, идентифициран като жителя на Мериленд Джарод Рамос, е използвал законно закупена пушка  за нападението, вследствие на която петима служители на вестник \"Кепитъл\" бяха  убити, а други двама  ранени в четвъртък. \r\nСъдия нареди Рамос да бъде задържан без право на гаранция по пет случая на убийство от първа степен, съобщи окръжния  прокурор Уес Адамс на медиен брифинг. \r\nАдамс каза, че решението се основава частично на доказателства, сочещи \"координирана атака\" срещу вестника в историческата столица на Мериленд, включително \"барикадирането на  задната врата и използването на тактически подход при нападението на невинни жертви\". \r\nТой \"е бил там, за да убие толкова хора, колкото е можел да убие\", каза началникът на полицията на  окръг Ан Аръндел.  Юлиян Марков", "date": "2018.06.30", "title": "AFP: Стрелецът от Анаполис е искал да убие колкото може повече хора"}
{"url": "http://www.focus-news.net/news/2018/06/30/2540068/deputatite-othvarliha-predlozhenieto-na-bsp-za-otmyana-na-lyatnata-vakantsiya-na-narodnoto-sabranie-obzor.html", "text": "Депутатите отхвърлиха предложението на БСП за отмяна на лятната ваканция на Народното събрание. „За“ предложението гласуваха 68 народни представители, \"против\" - 10 и \"въздържали се\" - 104 , с което то бе отхвърлено, след което проектът бе прегласуван и отхвърлен. Опозицията настояваше от 1 до 31 август парламентът да не почива, за да приеме законодателни промени за хората с увреждания. Като аргумент от БСП посочиха, че търпението на тези хора е изчерпано поради очевидната и безспорна невъзможност да оживяват в условията, в които ги поставят парламентът и правителството. В рамките на дебата лидерът на БСП Корнелия Нинова посочи, че управляващите са си взели поука от дебата за намаляване на депутатските заплати. „Когато скочихте рязко и казахте, че това е популизъм и това не трябва да се случва, получихте оценката от българския народ. Сега очевидно сте сменили тактиката“, каза Нинова. По думите ѝ каквато и тактика да прилагат, ще дойде гласуването след 1-2 минути и тогава ще се види, че гласуват „против“. Нинова отчете, че ГЕРБ са натискали 837 пъти копчета напред – назад за онкоболните без мисъл и сега ще се види как ще гласуват за майките на деца с увреждания. „Законите за хората с увреждания ще стоят в парламента цяло лято, както и майките на деца с увреждания в палатките, а ние през това време ще почиваме“, коментира Нинова.  \r\nТома Биков от ГЕРБ заяви, че БСП са можели да поискат отмяна на лятната ваканция и по друг начин, без панаир. По думите му на една столетна партия не ѝ отива да подскача, защото може да получи инфаркт. Депутатът от ГЕРБ Вежди Рашидов попита как БСП си позволява да прави политика с болките на хората? „Не ви ли е срам? Спрете с тези палатки, седнете да направим нещо. Стига с тази политика, тя е на много ниско ниво. Парламентът става все по-слаб, замислете се за това“, заяви Вежди Рашидов. На това лидерът на БСП Корнелия Нинова отговори с критика към управляващите и посочи, че цялото им отношение към майките на деца с увреждания се изразява в репликите: „Да ми се махат от главата“ и „Стига с тази една палатка“. Корнелия Нинова поясни, че става въпрос за бездушие и заяви, че тук идва голямата тема защо парламентът е с лош рейтинг. Народният представител от ПГ на ГЕРБ Десислава Атанасова пък заяви, че ще подкрепи предложението на БСП за отмяна на ваканцията. По думите й Нинова е присъствала 1 месец и четири седмици в пленарна зала от началото на съставяне на 44-ото НС, и когато е била, го е правила епизодично. „Но хайде да приключим тук. Да броим броя на адекватните решения“, заяви Атанасова. Председателят на ПГ на „Обединени патриоти“ Волен Сидеров заяви, че е щял да подкрепи предложението на БСП за отмяна на ваканцията, ако е било направено политическо грамотно, но според него то не е такова.  \r\nДеница КИТАНОВА", "date": "2018.06.30", "title": "Депутатите отхвърлиха предложението на БСП за отмяна на лятната ваканция на Народното събрание (ОБЗОР)"}
{"url": "http://www.focus-news.net/news/2018/06/30/2540295/the-wall-street-journal-dzheneral-motars-predupredi-che-mitata-varhu-vnosa-na-avtomobili-mogat-da-naranyat-biznesa-im-i-da-povishat-tsenite-na-avtomobili-v-sasht.html", "text": "Американската автомобилна компания „Дженеръл Мотърс“ предупреди администрацията на президента на САЩ Доналд Тръмп, че митата върху вноса на автомобили, може да нарани конкурентноспособността ѝ, да коства американски работни места и да завърши с „по-малък Дженеръл Мотърс“, пише американското електронно издание  The Wall Street Journal . \r\nВ коментар, отправен към министерството на търговията в петък, автомобилният производител с най-големи продажби в САЩ заяви, че митата, които администрацията на Тръмп предложи за вноса на автомобили, може да повишат цената им и впоследствие да доведат до по-високи цени за потребителите. От своя страна това би ударило търсенето на автомобили, което може да доведе до загуба на работни места при автопроизводителите и доставчиците на части, твърдят от компанията. \r\nДруги големи автомобилни производители се присъединиха към „Дженерал Мотърс“ в коментарите си към министерството, включително и японският производител „Тойота“, които предупредиха че митата върху автомобилите „биха имали негативно въздействие върху всички производители“, увеличавайки цената не само на вносните автомобили, но и на тези произведени в САЩ, които използват чуждестранни части. \r\nПрез май месец от Белия дом поискаха от министерството на търговията да анализират дали налагането на мита от 25 процента върху вносни автомобили, може да бъде използвано на основания за националната сигурност, опирайки се на закон от 1962 година, който позволява за спешни търговски санкции в случай на външна заплаха. Администрацията използва същото оправдание, за да наложи мита върху вноса на стомана и алуминий през тази пролет. \r\nПрезидентът Доналд Тръмп неколкократно оказа натиск върху американски и чуждестранни автомобилни производители да произвеждат повече превозни средства в Америка, което би създало работни места в щатите, които гласуваха за него. Той също се оплака от несправедливост в този сектор. Европейският съюз има 10 процентно мито върху превозни средства, внасяни от САЩ, докато в Китай този процент е 25. \r\nКоментарите на „Дженеръл Мотърс“ върху предложените мита представят някои от най-силните недоволства от големи автомобилни производители, от които всички са изправени пред перспективата от значителни мита на вносни автомобили и части. \r\n„Икономическата мощ на компании като нашата пряко подпомага икономическата сила на нацията“ и „сигурната позиция на САЩ“, пишат от „Дженеръл Мотърс“ в изявлението си. „Искаме да изясним как митата върху вноса на автомобили могат да застрашат всички“. \r\nОт компанията твърдят, че обширни американски търговски бариери върху превозните средства и авточастите биха повишили разходите на компанията и ще наранят нейната конкурентноспособност спрямо чуждестранните автомобилни производители, особено тези в страните с по-ниски заплати. „Дженеръл Мотърс“ предупреди и че ответните мерки на правителствата в ключови пазари би наранило бизнеса ѝ отвъд океана. \r\nАвтомобилният производител подчерта рекорда си в създаването на работни места, което е една от ключовите цели на търговската политика на Доналд Тръмп. Според компанията, тя е назначила 110 000 работници в САЩ и е инвестирала повече от 22 милиарда долара сред 47 производствени съоръжения, откакто излезе от водения от държавата банкрут през 2009 година. \r\nВ изявление, министърът на търговията на САЩ Уилбър Рос заяви, че министерството му е изготвило около 2500 твърдения относно разследването, като публичното изслушване ще бъде на 19 или 20 юли. Докладът „ще ни позволи да направим най-информираното си предложение към президента“, заяви Рос.  Йонислав Дочев", "date": "2018.06.30", "title": "The Wall Street Journal: „Дженеръл Мотърс“ предупреди, че митата върху вноса на автомобили, могат да наранят бизнеса им и да повишат цените на автомобили в САЩ"}
{"url": "http://www.focus-news.net/news/2018/06/30/2540070/sport-v-sabota-predstoyat-dva-osminafinala-ot-programata-na-svetovnoto-parvenstvo-po-futbol.html", "text": "Футбол: В събота предстоят два осминафинала от програмата на Световното първенство по футбол. Първият осминафинален сблъсък е от 17:00 часа и  противопоставя отборите на Франция и Аржентина, който ще се играе в град Казан, а вторият е от 21 часа между отборите на Уругвай и Португалия на олимпийския стадион в Сочи.", "date": "2018.06.30", "title": "Спорт: В събота предстоят два осминафинала от програмата на Световното първенство по футбол"}
{"url": "http://www.focus-news.net/news/2018/06/30/2540303/reuters-donald-tramp-i-dzhastin-tryudo-sa-obsadili-targovski-i-ikonomicheski-vaprosi-v-telefonen-razgovor.html", "text": "Президентът на САЩ Доналд Тръмп е провел телефонен разговор с министър-председателя на Канада Джъстин Трюдо в късния петък, за да обсъди търговските и други икономически въпроси, заяви прессекретарката на Белия дом Сара Сандърс в събота, предава  Reuters . \r\nТелефонният разговор между двамата е първият им контакт, откакто Тръмп разкритикува Трюдо като „много непочтен и слаб“ в края на срещата на лидерите на Г7 в Канада по-рано през юни. \r\nВ петък, Канада отвърна на администрацията на Тръмп заради наложените мита върху стомана и алуминий, заричайки се да наложи реципрочни мерки на стойност 16.6 милиарда канадски долара (12.6 милиарда щатски долара) върху американски стоки, докато Вашингтон не размисли. \r\nПо време на разговора, Трюдо е заявил пред Тръмп, че Канада не е имала друг избор, освен да обяви реципрочни контрамерки на митата за алуминий и стомана, се казва в отделно изявление, публикувано от Канада в петък. Двамата лидери са се съгласили да поддържат близки връзки занапред, гласи още съобщението. \r\nОтделно, Джъстин Трюдо е провел разговори с президента на Мексико Енрике Пеня Нието в петък, за да обсъдят мексиканските избори на 1 юли. Двамата лидери са обсъдили и преговорите по Северноамериканското споразумение за свободна търговия (НАФТА) и са се съгласили да продължат да работят към взаимоизгоден резултат.  Йонислав Дочев", "date": "2018.06.30", "title": "Reuters: Доналд Тръмп и Джъстин Трюдо са обсъдили търговски и икономически въпроси в телефонен разговор"}
{"url": "http://www.focus-news.net/news/2018/06/30/2540071/afp-donald-tramp-otkaza-da-izklyuchi-priznavaneto-na-ruskite-pretentsii-za-krim.html", "text": "Американският президент Доналд Тръмп  отказа да изключи признаването на руските претенции за Крим, предава  AFP . \r\nТой е отказал да отговори категорично на въпрос дали по време на предстоящата среща с руския президент Владимир Путин следващия месец,  отхвърля категорично възможността САЩ да признае руските претенции за Крим. \r\nНа зададения репортерски въпрос  дали той обмисля отказ от досегашната позиция на САЩ за непризнаване на анексирането на областта той е отговорил: „Ще трябва да видим“. \r\nОтказът на Тръмп да потвърди дългогодишната опозиция на САЩ срещу намесата на Русия в Украйна ще смути европейските съюзници преди срещата на върха на НАТО през следващия месец. \r\nСамо дни след като лидерите на НАТО се срещнат в Брюксел на 11 юли, Тръмп трябва да отпътува за Хелзинки за първата си среща  с Владимир  Путин от миналата година. \r\nПриемането, че Крим никога няма да се върне под украинския контрол, ще бъде голяма отстъпка за Русия, която е изтощена под силни международни търговски санкции заради своите действия.  Юлиян Марков", "date": "2018.06.30", "title": "AFP: Доналд Тръмп отказа да изключи признаването на руските претенции за Крим"}
{"url": "http://www.focus-news.net/news/2018/06/30/2540072/fokus-makedoniya-idva-kraya-na-opasnoto-vreme-v-makedoniya.html", "text": "Идва края на опасното време в Македония, пише македонското издание  Фокус . \r\nВремето в Македония утре ще бъде променливо облачно и по-топло с дълги слънчеви периоди. След обяд с локални поройни  дъждове и гръмотевични бури. \r\nСутрешната температура ще варира от 11 до 17, а дневната температура от 23 до 30 градуса.  \r\nОт неделя ще е предимно слънчево и топло през следобедните часове  с условия за изолирана поява на краткотрайни  превалявания и прегърмявания , главно в планинските райони.  Юлиян Марков", "date": "2018.06.30", "title": "Фокус (Македония): Идва края на опасното време в Македония"}
{"url": "http://www.focus-news.net/news/2018/06/30/2540073/kabinetat-borisov-3-otselya-i-pri-vtoriya-vot-na-nedoverie-bsp-s-namerenie-za-treti-opit-obzor.html", "text": "Кабинетът „Борисов“ 3 оцеля и при втория вот на недоверие. \"За\" вота на недоверие гласуваха 104 народни представители, \"против\" - 131 и \"въздържали се\" - 0 , с което той не успя да мине. Вотът бе подкрепен от депутатите на ПГ на „БСП за България“, на ДПС и от независимия депутат Спас Панчев. „Против“ вота гласуваха депутатите от парламентарните групи на ГЕРБ, „Обединени патриоти“, „Воля“ и независимият депутат Ангел Исаев. За да е успешен вотът, е необходимо да го подкрепят 121 народни представители. Вотът на недоверие бе внесен от ПГ на \"БСП за България\" с подписите на 80 депутати от групата, заради провала на правителството в политиката по сигурността. Съгласно правилника за организацията и дейността на Народното събрание при отхвърляне на предложение за недоверие на Министерския съвет ново предложение за недоверие на същото основание не може да бъде направено в следващите 6 месеца. Това бе вторият вот на недоверие внесен от ПГ на „БСП за България“, след като първият на тема „Корупция“ през януари тази година не мина. \r\nСлед гласуването в отрицателен вот председателят на ПГ на ГЕРБ Цветан Цветанов заяви, че БСП не могат да бъдат алтернатива. По думите му вот на недоверие по тема сигурност е смехотворно. Цветанов обърна внимание, че според новия доклад на Държавния департамент на САЩ за трафика на хора правителството демонстрира значими усилия в сравнение с кабинета „Орешарски“. Колегата му Волен Сидеров от „Обединени патриоти“ допълни, че да се говори днес за срив на сигурността е измислен аргумент. Според заместник-председателя на ПГ на „БСП за България“ Драгомир Стойнев гласуването по вота на недоверие на тема „Сигурност“ е показало, че системата в сектора ще продължи да се разпада. По думите му е въпрос на време да има трети вот на недоверие. Резултатите от гласуването коментира и министърът на вътрешните работи Валентин Радев на редовния си месечен брифинг. Той заяви, че резултатът е бил очакван.  \r\nАгенция „Фокус“ припомня: Дебатите по вота на недоверие се проведоха на 26 юни 2018 г. на извънредно заседание на парламента. Разискванията в пленарна зала продължиха час и половина, тъй като поради липса на желаещи за изказване, председателят на парламента Цвета Караянчева ги прекрати и насрочи гласуването по вота в петък. Макар и приключил в зала, дебатът се пренесе в кулоарите на парламента. На брифинг председателят на ПГ на ГЕРБ Цветан Цветанов обвини БСП, че са избягали от дебата. Той разкритикува БСП, че при създаването на мутрите са участвали във властта и обърна внимание, че ГЕРБ е преструктирала системата на МВР, за да може да ги хваща. Председателят на ПГ на ГЕРБ заяви, че с мотивите си за вота на недоверие БСП са показали, че никога не могат да бъдат алтернатива на днешното управление. Цветан Цветанов посочи, че според него ще влезем в историята с вот на недоверие, в който няма никакви аргументи. От БСП също казаха, че вотът ще влезе в историята. Според тях обаче с факта, че депутатите от управляващата партия не са защитили своето правителство. БСП посочи, че вотът на недоверие е минал, тъй като от ГЕРБ са мълчали. Лидерът на опозицията Корнелия Нинова заяви, че това, че ГЕРБ не искат или не могат да си защитят правителството, си е тяхна работа. В зала Корнелия Нинова представи мотивите по вота в рамките на 20 минути. Нинова посочи, че пропускането на 60 хил. мигранти през българската граница е достатъчно основание премиерът Бойко Борисов да си подаде оставката и народът да получи възмездие по единствения законен начин - с волята и гласа си на предсрочни избори. Тя разкритикува управляващите, че на масата в Министерски съвет стоят нестабилността, несигурността и престъпността и че искат да приватизират сектор „Сигурност“. Нинова обърна внимание, че дебатът започва с избягал арестант в Пловдив. Председателят на ДПС Мустафа Карадайъ заяви в зала, че Движението подкрепя вота на недоверие, защото управленският модел генерира напрежение и е източник на нестабилност и несигурност. ПГ на „Воля“ не присъства на дебата по вота на недоверие в пленарна зала.  \r\nНа дебата не присъства и министър-председателят Бойко Борисов, който коментира вота пред журналисти с думите: „БСП от първия ден искаха да саботират европредседателството. За тях това беше жизнено важно. Затова и не участваха, не дадоха хора за него“. Според него хубавото на вота на недоверие е, че се е очертала алтернативата – отново БСП с ДПС. Мотивите по вота на недоверие разкритикуваха и министрите от кабинета „Борисов“ 3. Министър Валентин Радев заяви, че те са пълни с популизъм и няма нищо навременно и състоятелно в тях. Вицепремиерът и министър на отбраната Красимир Каракачанов коментира, че толкова смешен, жалък и безсмислен вот досега не е виждал. \r\nДеница КИТАНОВА", "date": "2018.06.30", "title": "Кабинетът „Борисов“ 3 оцеля и при втория вот на недоверие, БСП с намерение за трети опит (ОБЗОР)"}
{"url": "http://www.focus-news.net/news/2018/06/30/2540077/yunesko-promeni-reshenieto-si-za-np-pirin-i-razreshi-izgrazhdaneto-na-vtori-lift-na-bansko-sled-4-dnevni-usiliya-na-balgarskata-delegatsiya-obzor.html", "text": "Комитетът за световното природно наследство към Организацията на обединените нации за образование, наука и култура (ЮНЕСКО) промени решението си за Национален парк \"Пирин\" по време на 42-то си заседание в Бахрейн. Предложените от българска страна текстове бяха гласувани с пълен консенсус от държавите-членки на Комитета. Първоначалното проекторешение на ЮНЕСКО призоваваше да не се изпълнява решението на Министерски съвет и изискваше от България да извърши стратегическа екoлогична оценка на новия план за управление, каквато не се изисква от европейското и българско законодателство и би блокирало развитието на региона за десетилетия напред. В рамките на три дни българската делегация е провела редица срещи с Международния съюз за защита на природата и делегациите на всички останали държави-членки на Комитета, които гласуваха с единодушие предложените редакции. Според приетото редактирано решение Комитетът отбелязва, че разширяването на ски инфраструктурата в Национален парк „Пирин“ вече е позволено и изисква българската държава да се придържа стриктно към законовите процедури по приемането на инвестиционни предложения, така че да не се увреди стойността на обекта. В своето изказване вицепремиерът Валери Симеонов, който оглавяваше делегацията, изложи целенасочената политика на българската държава за баланс между опазване на околната среда и развитие на туризма и покани представителите на Комитета да посетят град Банско и Национален парк „Пирин“. Веднага след завръщането си в страната вицепремиерът обобщи постигнатото на брифинг в Министерски съвет, като изтъкна, че това е голям успех за правителството. По думите му представителите на ЮНЕСКО не са разполагали с достоверна информация за ситуацията в природния парк. „Те бяха подведени с една невярна информация, която се защитава от неправителствените организации в България и която е повод за едни драматични митинги всеки четвъртък, на едни постоянни противопоставяния на решението на правителството и на желанието на хората от региона за някакъв икономически растеж“, отбеляза той. Симеонов уточни, че въпреки усилията на българската делегация да запознаят представителите на ЮНЕСКО с реалната ситуация в природния парк в продължение на 4 дни, до последния момент не е било ясно какво ще е решението на организацията. „Нихилистичните представители на нихилистичните зелени организации също не стояха със скръстени ръце. Провеждаха също разговори и се опитваха да въведат в заблуждение представителите на същите делегации, с които ние водихме разговори“, посочи вицепремиерът. „В крайна сметка решението беше гласувано с 21 гласа „за“, подчерта вицепремиерът. По думите му в подготвяното предварително решение изрично се е разпореждало на България да не изпълнява решението на Министерски съвет от декември 2017г. за промяна на действащия план в Пирин. „Сами разбирате какъв звучен шамар щеше да бъде това и върху решението на правителството, и върху самото правителство, и като цяло върху България, ако беше останало това решение“, отбеляза Симеонов. „То беше променено и с новия текст, който съгласувахме, фактически абсолютно се разрешава изпълнението на това решение. С други думи - изграждането на ски съоръжение на концесионната територия на ски зона „Банско“, допълни той, като уточни, че това се води буферна зона от гледна точка на категоризацията на ЮНЕСКО. Симеонов отбеляза, че в крайния вариант на становището на организацията се препоръчва на страната ни да се въздържа от нови решения за парка. „Важното в случая е това, че ние отстояхме решението на българското правителство да е в сила и то е в сила. Оттук нататък искам да видя какви ще бъдат аргументите на всички тези, които разнасят едни огромни плакати: „Да спасим Пирин“, коментира вицепремиерът.  \r\nКато друга съществена промяна той определи това, че в предложените решения ЮНЕСКО препоръчваше на България да изпълнява решение на ВАС, което не е окончателно. „Това е правен абсурд, но от тук може да си направите изводите кой е подготвял текстовете. Също така успяхме да постигнем да не се извършва цялостна екологична оценка на обекта, а само оценка на устройствените планове“, посочи той, като уточни, че ако концесионерът все още не се е отказал и реши да прави втори лифт на Банско, този втори лифт ще бъде подложен на екологична оценка, както се изисква от законите на държавата и препоръките на ЮНЕСКО, но не и цялата планина, както са искали неправителствените организации. „Защото много добре знаете стратегията на „зелените“ каква е – да те набутат да направиш една огромна, мащабна оценка, която те да обжалват в стотици нейни пунктове. Това вече няма как да стане“, заяви Симеонов. Според него България трябва да има постоянен представител в ЮНЕСКО, който „да пречи на съботажните акции на псевдоекологичните организаци“. „Доволен съм от свършената работа. Кой, както и да я оценява, за мен оценката е много добра, защото си тръгнахме от там с коренно променени клаузи от подготвяното решение“, допълни Симеонов. \r\nВесела АЛЕКСАНДРОВА", "date": "2018.06.30", "title": "ЮНЕСКО промени решението си за НП „Пирин“ и разреши изграждането на втори лифт на Банско след 4-дневни усилия на българската делегация (ОБЗОР)"}
{"url": "http://www.focus-news.net/news/2018/06/30/2540069/afp-donald-tramp-otreche-da-ima-namerenie-da-iztegli-sasht-ot-sto.html", "text": "Президентът Доналд Тръмп отрече в петък, че планира да изтегли Съединените щати от Световната търговска организация (СТО), съобщи  AFP . \r\n\"Аз не говоря за излизане\", каза той пред репортери на президентския самолет, когато бе попитан за съобщения, че планирал подобна стъпка. \r\nТръмп е наричал СТО  \"бедствие\" и пренебрегна  международните търговски норми, като удари ключови съюзници със сериозни мита и наложи  високи такси върху китайски стоки в името на националната сигурност на САЩ.  Юлиян Марков", "date": "2018.06.30", "title": "AFP: Доналд Тръмп отрече да има намерение да изтегли САЩ от СТО"}
{"url": "http://www.focus-news.net/news/2018/06/30/2540302/normalizira-se-obstanovkata-v-postradalite-ot-dazhdovete-rayoni-obzor.html", "text": "След значителните валежи в последните дни обстановката в страната се нормализира. От ГД „Пожарна безопасност и защита на населението“ съобщиха за „Фокус“, че не се очаква усложняване на ситуацията. През целия ден пожарникари и доброволци отводняваха мазета, приземни етажи и дворове. Министърът на околната среда и водите Нено Димов обяви, че има добра координация между институциите, язовирите се поддържат в достатъчно ниски нива и се наблюдават. Министърът на отбраната Красимир Каракачанов заяви, че армията винаги е на разположение при влошаване на обстановката. По негово разпореждане Щабът на отбраната е в готовност с техника да помага на хората при наводнения и свлачища. Днес в сила беше жълт код за силен вятър в областите: Видин, Монтана, Враца, Плевен, Ловеч, Габрово, Велико Търново, София-град, Софийска, Перник, Кюстендил, Благоевград, Пазарджик и Пловдив. За утре от НИМХ не съобщават за влошаване на времето и предупредителни кодове. Област София: \r\nСледи се нивото на язовир „Ябланица“ край Етрополе. Пожарникари оказваха помощ в отводняването на къщи в село Ъглен, община Луковит. Вчера в община Етрополе беше обявено бедствено положение заради нивото на река Малък Искър. След обилните валежи в града и околните села имаше наводнени къщи, дворове и улици. Евакуирани бяха двама души.  Област Враца: \r\nВ село Роман загина 62-годишен мъж в опит да отводни мазето на къщата си. Според първоначална информация мъжът е загинал от токов удар, при включването на електрическа помпа. През целия ден пожарникари отводняваха имоти на домакинства, пострадали от бедствието. В сградата на община Роман заседава Общинският щаб за защита при бедствия. На денонощен режим в Роман работят 6 екипа на Регионалната дирекция с техническо оборудване от три автомобила и пет помпи. Създаден е и подвижен екип за обслужване на засегнатите села в Община Роман – Хубавене, Караш и Средни рът. Предприети са необходимите мерки и от директора на ОД на МВР за охрана на частното имущество на хората, пострадали от бедствието. Напълно възстановено беше водоподаването в квартал „Каракашки“. Проблемът с водата остава в село Хубавене, в чието землище помпената станция е залята от придошлите води.  \r\nСтартира се и възстановяването на ел. захранването, което беше спряно през изминалото денонощие, за да се предотврати възможността за евентуални токови удари. Приоритетно се захранват стълбовете и уличното осветление, а след преценка на състоянието на домовете се възстановява електро подаването в отделни къщи. Създадени са комисии за оценка на щетите на частните имоти и публичната инфраструктура. \r\nВчера в град Роман и селата Средни рът, Караш и Хубавене беше обявено частично бедствено положение заради покачването на водите на река Малък Искър. Къщи бяха залети от водата, а жителите на засегнатия район бяха евакуирани. Област Пловдив: \r\nВ Община Садово все още не е отменено бедственото положение, въпреки че са възстановени дигите на река Чая, която бе нарушена на три места. Оттичащата се водя заля земеделски земи в землището на селата Чешнегирово и Селци. В Чешнегирово реката заля 800 дка житни насаждения и около 300 дка зеленчукови култури. Възможно е щетите да са и повече, по думите на кмета на селото  \r\nХристо Атанасов. Залети са само земеделски земи, в близост няма къщи. Според земеделските производители залятата продукция най-вероятно е унищожена. \r\nВ четвъртък река Чая скъса дига край садовското село Катуница, което доведе до обявяване на частично бедствено положение. В петък следобед започна възстановяването на скъсаната дига. Най-сериозни щети бяха нанесени в района между село Катуница и град Садово. Затворен беше пътят между двете населени места, както и този от Катуница до Асеновград. Преминаването беше затруднено по пътя Асеновград - Лясково заради свлачище. Област Смолян: \r\nВ Смолян и Чепеларе бедственото положение беше отменено вчера. Кметът на общината Славка Чакърова посочи, че има много материални щети, свлачища и срутища. Няма пострадали хора, а нивото на река Чая е спаднало. Пътища в общината бяха затваряни периодично заради обрушване на скали, автомобилите се пропускаха контролирано. В четвъртък в Смолян и Чепеларе реките Черна и Чая на места излязоха от коритата си.  Област Плевен: \r\nЧастично бедствено положение беше обявено в село Горна Митрополия. Големият водосбор, образуван след проливните дъждове, е залял две улици. През деня пожарникари отводняха засегнатите къщи. Кметът на община Долна Митрополия Поля Цоновска обясни, че около селото няма река или язовир, а водата, нанесла щетите е от съседните населени места. \r\nБиляна ИВАНОВА", "date": "2018.06.30", "title": "Нормализира се обстановката в пострадалите от дъждовете райони (ОБЗОР)"}
{"url": "http://www.focus-news.net/news/2018/06/30/2540081/do-kraya-na-2018-g-se-predvizhda-da-zapochnat-stroitelnite-raboti-po-gazoprovoda-gartsiya-balgariya-obzor.html", "text": "В присъствието на председателя на Европейската комисия Жан-Клод Юнкер в Брюксел премиерите на Република България Бойко Борисов и на Република Гърция Алексис Ципрас декларираха политическата подкрепа на двете страни за завършване на проекта за интерконектор Гърция-България. В документа се подчертава, че страните подкрепят амбициозния график за изпълнение на дейностите по проекта. Съгласно декларацията се предвижда строителните работи по газопровода Гърция-България да започнат до края на 2018 г. Интерконекторът следва да бъде въведен в експлоатация през 2020 година, когато се очакват и първите доставки на азербайджански природен газ през Транс-Адриатическия газопровод. Министър-председателите на България и Гърция ще следят отблизо изпълнението на дейностите по проекта, за да се осигури своевременното му реализиране.  \r\nМеждусистемната газова връзка Гърция-България е стратегически проект за диверсификация на източниците и маршрутите за доставка на природен газ за региона на Югоизточна Европа. Изграждането му ще осигури на Европа природен газ от допълнителни източници, по-специално от каспийския регион през Транс-Адриатическия газопровод, както и втечнен природен газ от Гърция. Интерконекторът Гърция-България е сред седемте приоритетни за ЕК проекти, включен е в инициативата за газова свързаност в Централна и Югоизточна Европа (CESEC). Реализацията на газопровода ще допринесе за свързване на енергийните пазари, ще увеличи конкуренцията и ще гарантира сигурността на доставките на газ в Югоизточна Европа. \r\nМеждувременно в София в резиденция „Бояна“ се проведе Петата годишна среща на Групата на високо равнище за междусистемна свързаност в Централна и Югоизточна Европа. На срещата министърът на енергетиката Теменужка Петкова заяви, че инициативата СESEC е безспорен пример за успешно регионално сътрудничество. „Радвам се, че в рамките на българското председателство на Съвета на ЕС София е домакин на Петата годишна среща на Групата на високо равнище за междусистемна свързаност в Централна и Югоизточна Европа“, добави тя. \r\nВ годишната среща в столицата участваха вицепремиерът Томислав Дончев, еврокомисарят по климат и енергетика Мигел Ариас Канете, министри от региона и водещи експерти от Европейската комисия. Три години след учредяването на инициативата CESEC в София, в петък участниците от региона на Централна и Югоизточна Европа направиха преглед на постигнатия напредък по проектите както в газовата, така и в електроенергийната област.  \r\nМинистър Петкова уточни, че изграждането на липсващата инфраструктура и подобряването на сигурността на енергийните доставки е от особена важност за регионалното енергийно сътрудничество. По думите й реализацията на проектите за междусистемната връзка Гърция–България, интерконекторът България-Сърбия, вече изграденият интерконектор с Румъния имат ключова роля за гарантиране сигурността на енергийните доставки в региона.  \r\nВ рамките на форума в София се състояха символични церемонии за начало на строителните дейности по румънската част на проекта България – Румъния – Унгария – Австрия (БРУА), както и за началото на инвестициите и строителството на интерконектора Гърция-България. Илюстрация на напредъка по изграждане на междусистемната връзка Гърция–България бяха подписаните документи за газпоровода: решения на националните регулатори за освобождаване на проекта от правилата за достъп, споразумение за сътрудничество с Трансадриатическия газопровод, меморандум за разбирателство между Българския енергиен холдинг и Европейската инвестиционна банка, предварителни споразумения за междусистемно свързване с ДЕСФА и други.  \r\nУчастниците направиха преглед и на постигнатия напредък по проектите в електроенергийната област, след като през миналата година на срещата в Букурещ инициативата бе допълнена със съвместен подход към електроенергийния пазар, енергийната ефективност и развитието на възобновяемата енергия. На символична церемония бе отбелязано повишаването с 30% на капацитета между Словакия и Украйна, както и укрепването на вътрешната мрежа на Румъния в участъка Черна вода – Сталпу с финансиране по линия на Механизма за свързване на Европа.  \r\nЕнергийната ефективност и ВЕИ, като елементи на енергийния преход в региона, също бяха обект на дискусии по време на форума.", "date": "2018.06.30", "title": "До края на 2018 г. се предвижда да започнат строителните работи по газопровода Гърция-България (ОБЗОР)"}
{"url": "http://www.focus-news.net/news/2018/06/30/2540076/interfaks-severna-koreya-e-uskorila-proizvodstvoto-na-raketno-gorivo-na-nyakoi-sekretni-obekti.html", "text": "Северна Корея е ускорила производството на ракетно гориво на някои секретни обекти, твърдят от американският канал NBC, като се позовават на източници на американското разузнаване, предава  Интерфакс . \r\nВ телевизията събеседници, които имат достъп до класифицирана информация, разказаха, че според получената информация, КНДР може тайно да ускори производството на гориво, както и на множество компоненти за ядрени оръжия. В допълнение, те вярват, че в бъдеще Пхенян ще се опита да скрие от Съединените щати самото съществуване на обектите, които се занимават с това производство. \r\n\"Няма никакви доказателства, че Северна Корея би желала да се намали арсенала или да спре производството (на гориво и компоненти за ядрени бойни глави - ИФ),\" - каза един от събеседниците  на NBC. \r\n\"Има абсолютно ясни доказателства, че те се опитват да мамят Съединените щати\", каза той.  Юлиян Марков", "date": "2018.06.30", "title": "Интерфакс:  Северна Корея е ускорила производството на ракетно гориво на някои секретни обекти"}
{"url": "http://www.focus-news.net/news/2018/06/30/2540078/daily-express-prizovavat-tereza-mey-da-uvolni-ministar-greg-klark-zaradi-viziyata-mu-za-mek-brekzit.html", "text": "Лидерът на кампанията, която настоява за „твърдо“ напускане на Европейския съюз,  Джон Лонгуърт, призова премиера да уволни министъра, отговарящ за бизнеса , Грег Кларк заради изказванията му, в които той призовава за „мек“ Брекзит в полза на бизнеса, пише британският консервативен вестник  Daily Express . \r\nСпоред него при „нормални обстоятелства“ Грег Кларк би бил уволнен заради речта си, която произнесе пред среди на бизнеса. Това мнение идва на фона на страховете н а членовете на кампанията, която се подкрепя от повече от 50 депутати от Консервативната партия, че привърженици на оставането ще се опитат да овладеят Брекзит чрез натиска оказван от големи компании като „Ербъс“. Според тях това ще попречи на Великобритания да сключи изгодни собствени двустранни търговски сделки, а вместо това да се съобразява с правилата, наложени от Брюксел \r\nСпоред него „Ербъс“ е компания, в която голям процент от акциите се държат от френското и германското правителство и следователно става дума за чужда държавна намеса, а директорът на компанията е бивш германски армейски офицер и важна фигура в така наречения кръг „Билдерберг“.  Юлиян Марков", "date": "2018.06.30", "title": "Daily Express: Призовават Тереза Мей да уволни министър Грег Кларк, заради визията му за „мек“ Брекзит"}
{"url": "http://www.focus-news.net/news/2018/06/30/2540074/the-guardian-eduard-snoudan-opisa-ruskoto-pravitelstvo-kato-korumpirano.html", "text": "Избягалият от САЩ бивш служител на Националната агенция за сигурност на САЩ Едуард Сноудън, който живее в Русия описа недвусмислено руското правителство като „Корумпирано“, пише британският вестник  The Guardian . \r\nНеговите коментари означават, че предложената среща на върха между САЩ и Русия в Хелзинки на 16 юли е потенциално опасна  за него, ако Доналд Тръмп поиска от Владимир Путин да го предаде. \r\nСноудън е издирван в САЩ по три обвинения по Закона за шпионажа, носещи по минимум 10 години в затвора. Путин може да балансира пропагандната стойност на това, че Сноудън живее в Русия с това да даде на Тръмп лесен подарък. \r\nВ интервю за германския всекидневник   Сноудън, който живее в Русия от 2013 г., заяви: \"Руското правителство е корумпирано по много начини, това е нещо, което руският народ осъзнава. Руският народ е топъл. Те са умни. Това е красива страна. Тяхното правителство е проблемът, а не хората.\" \r\nРусия е единственото сигурно убежище в света за Сноудън. Китай не му позволи достъп до континенталната част на страната, когато беше в Хонг Конг през 2013 г. Нито Германия, където има силна обществена подкрепа за Сноудън, нито друга европейска държава, изглежда, желае да се скара с САЩ, като му предложи убежище. Ако го отиде в Латинска Америка или навсякъде другаде по света, САЩ биха могли да наложат икономически натиск или да изпратят екип на ЦРУ, за да го отвлекат. \r\nТой каза: \"Вече приех, че ще прекарам живота си, като се се справям с последствията от решението си да кажа на обществеността какво знам. Но ако не за мен, то Германия трябва да приеме необходимите закони, за да позволи на бъдещи случаи като мен  да намерят безопасно убежище. \r\nСноудън каза, че ако някой руснак, който направи това, което е направил той \"се появи на прага на канцлера Ангела Меркел, тя ще го защити.  Но ако един американец се появи на прага й? На този въпрос не е отговорено\",каза Сноудън. \r\nКакво означава за света, ако при всичко, което казахме за Русия, тя е единственото убежище за хора като мен?“, се запита Сноудън \r\nЗапитан за издателя на Уикилийк Джулиян  Асанж, с когото често се сравнява, Сноудън каза: \"Аз съм реформатор, той е революционер. Аз не искам да разруша системата, ако вярвам, че тя все още може да бъде спасена.\" \r\nВъпреки че Асанж помогна да се организира бягството на Сноудън от Хонг Конг, двамата имат много различни възгледи, включително колко класифицирана информация трябва да бъде публикувана, а Сноудън предпочита по-селективен подход.  Юлиян Марков", "date": "2018.06.30", "title": "The Guardian: Едуард Сноудън описа руското правителство като „корумпирано“"}
{"url": "http://www.focus-news.net/news/2018/06/30/2540079/evening-standard-bivsh-ministar-prizova-kabineta-da-spre-skandalite-i-da-formira-edinna-pozitsiya-za-brekzit.html", "text": "Бившият министър по въпросите на напускането на ЕС Лорд Бриджис призова кабинета да спре скандалите и да формира единна позиция за Брекзит, пише лондонският  Evening Standard . \r\nТой е направил това свое изявление след публикуването на данните, показващи,че доверието във възможностите на премиера да постигне добра сделка при напускането са достигнали най-ниското си ниво. \r\nТой призовава разделеният вътрешно кабинет да се обедини около обща позиция, иначе го очакват неизгодни условия при Брекзит. Според изданието премиерът е склонен на отстъпки по така наречените „червени линии“ – свободното движение, прекратяване на юрисдикцията на Европейския съд и излизане от общия европейски пазар и митническия съюз. По този начин премиерът се готви да насочи целия кабинет, в който преобладават привържениците на оставането  към така нареченият „мек“ Брекзит.   Юлиян Марков", "date": "2018.06.30", "title": "Evening Standard: Бивш министър призова кабинета да спре скандалите и да формира единна позиция за Брекзит"}
{"url": "http://www.focus-news.net/news/2018/06/30/2540083/tenis-grigor-dimitrov-zapochva-sreshtu-vavrinka-na-uimbaldan.html", "text": "Тенис: Григор Димитров започва участието си на Уимбълдън срещу носителя на три титли от Големия шлем Стан Вавринка, отреди жребият, който бе теглен в петък. Двамата имат шест срещи помежду си, като българинът води с 4:2 победи. В последния им мач Димитров надделя с 6:4, 6:4 в Синсинати през 2016 година, а спечели и единствения мач, игран на трева – „Куинс 2014-а“. \r\nАко първата ни ракета потегли с победа, във втори кръг ще играе с Томас Фабиано или Юки Бамбри, а в третия кръг може да срещне Стефанос Циципас. Потенциални опоненти на световния № 6 на осминафинал са Джон Иснър и Пабло Кареньо Буста", "date": "2018.06.30", "title": "Тенис: Григор Димитров започва  срещу Вавринка на Уимбълдън"}
{"url": "http://www.focus-news.net/news/2018/06/30/2540080/afp-generalniyat-sekretar-na-oon-prizova-oshte-vednazh-za-prekratyavane-na-oganya-v-yuzhna-siriya.html", "text": "Генералният секретар на ООН Антонио Гутериш призова още веднъж за прекратяване на огъня в Южна Сирия, предава  AFP . \r\nГутериш е \"дълбоко разтревожен от военната офанзива в югозападната част на Сирия и от опустошителната цена за мирното население\", се казва в изявление на неговия говорител Стефан Дюжарик. \r\n\"Генералният секретар припомня, че югозападната зона на Сирия е част от споразумение за деескалция, договорено между Йордания, Русия и САЩ\", се казва в изявлението. \r\nГутериш призовава всички страни да спазват задълженията си съобразно международното хуманитарно право и закона за правата на човека, да защитават цивилните  лица и да улесняват безопасен, непрекъснат и непрекъснат хуманитарен достъп. \r\nГенералният секретар направи подобен призив по-рано този месец, след като руските военни сили започнаха да атакуват части от провинция Дераа, които се намират под контрола  на опозицията на 19 юни. \r\nДесетки хиляди сирийци са избягали от началото на офанзивата и Сирийската обсерватория за правата на човека, базирана в Лондон твърди, че близо 100 цивилни са били убити.  Юлиян Марков", "date": "2018.06.30", "title": "AFP: Генералният секретар на ООН призова още веднъж за прекратяване на огъня в Южна Сирия"}
{"url": "http://www.focus-news.net/news/2018/06/30/2540085/premierat-borisov-v-bryuksel-napravihme-dobro-predsedatelstvo-dadohme-dobra-osnova-za-avstriya-obzor.html", "text": "Направихме едно добро председателство, дадохме добра основа за Австрия, те ще я надградят. Това каза министър-председателят Бойко Борисов на съвместна пресконференция с председателя на ЕК Жан-Клод Юнкер и с председателя на Европейския съвет Доналд Туск след заседание на Европейския съвет в Брюксел.  \r\nБългарският премиер отчете стартиралите проекти по приоритетите, върху които страната ни работи активно през последните шест месеца. Той заяви, че темата за инфраструктурната и дигиталната свързаност на държавите от Западните Балкани е отбелязала силен напредък. „Всичко това щеше да бъде поставено под съмнение, ако с днешния съвет не бяха постигнати резултатите за Република Македония и Албания, ако не беше постигнато споразумението между Гърция и Република Македония. Това дава перспектива за НАТО и ЕС и прави Западните Балкани много по-успешни“, подчерта още премиерът Борисов. Той посочи и подписването на днешната декларация между България и Гърция за завършването на проекта за интерконектора между двете страни като още един важен фактор в икономиката на региона.  \r\nМинистър-председателят Борисов отбеляза, че страната ни даде силен старт по дебата за бюджет 2020 и за укрепването на банковия и паричния съюз. „Всички сме в една лодка, надявам се, бързо и оперативно така да подготвим банковия съюз и еврозоната, че да може да се справим с новите предизвикателства“, каза още премиерът. Той отбеляза и усилията на страната ни и в сферата на социалната политика, дигиталната инфраструктура и др.  \r\nДоналд Туск и Жан-Клод Юнкер поздравиха премиера Борисов за „изключително успешното“ председателство на Съвета на ЕС. Те посочиха, че страната ни е свършила забележителна работа по заложените приоритети, включително и по темата за европриобщаването и свързаността на страните от Западните Балкани. Туск определи срещата на върха през май в София между лидерите на Европа и държавите от Западните Балканите като успешна и я нарече „политически пробив за региона“. „Аз бях скептичен, но Бойко беше много енергичен и много убедителен и в крайна сметка се оказа прав. Според мен е съвсем ясно защо срещата в София беше толкова успешна. Достатъчно е да попитате приятелите ни в Скопие и Гърция, че в София, а и преди срещата, постигнахме много конкретен политически пробив за региона“, заяви Доналд Туск.  \r\nЖан-Клод Юнкер също даде висока оценка за българския принос в резултатите по темите от дневния ред на Европа. „Ние работихме като братя. След срещата в София е факт, че българите промениха атмосферата на Западните Балкани, защото по време на лидерството на премиера Бойко Борисов европейската перспектива не остана само вероятност“, посочи още Юнкер.  \r\nБългарският премиер заяви, че всички евролидери са го поздравили за добре охраняваната външна граница с Турция и страната ни има нулев миграционен натиск. „Въпреки големите противоречия за това как да пазим Европа, стигнахме до крехък консенсус в Европа“, коментира той и изрази задоволство, че тезите, които България изложи на Европейския съвет, са приети. „Темата сега е политическа, не миграционна. Вече има изградени системи, направи се много. Когато казваме за хот-спотовете, трябва да се намери решение как да работят“, коментира още премиерът. Той беше категоричен, че България е изпълнила всички критерии за влизане в Шенгенското пространство с опазването на външната граница и справянето с миграционния поток.  \r\nПо време на пресконференцията Бойко Борисов отчете и успешната работа на страната ни за влизане в т.нар. чакалня на еврозоната. „Имаме стабилен фискален резерв, валутен борд, 24% от БВП външен дълг, нисък дефицит. Изпълнили сме всички критерии. Ако сега измислят нови критерии, няма да честно“, коментира още министър-председателят.", "date": "2018.06.30", "title": "Премиерът Борисов в Брюксел: Направихме добро председателство, дадохме добра основа за Австрия (ОБЗОР)"}
{"url": "http://www.focus-news.net/news/2018/06/30/2540075/sergey-lavrov-velikobritaniya-unishtozhi-dokazatelstva-po-sluchaya-skripal.html", "text": "Великобритания е унищожила доказателства в случая с отравянето на Скрипал и е получила политически ползи от инцидента, заяви руският външен министър Сергей Лавтров, цитиран от британския вестник  The Independent . \r\nСергей Лавров каза, че правителството \"грубо манипулира\"  Организацията за забрана на химическите оръжия (ОЗХО), когато предизвика промяна в правилата, за да може да определи кой е отговорен за атаките. \r\nМинистърът описа отравянето на бившия руски шпионин Сергей Скрипал и дъщеря му Юлия като \"много лошо престъпление\", но заяви, че \"несъответствията\" по случая са \"много тревожни\". \r\n\"Борис Джонсън наскоро спомена, че мястото се дезинфекцира ... шест месеца или четири месеца след инцидента ... и полицаят оздравя като по чудо ...и Скрипал оздравяха като по чудо ... хората сега говорят за събаряне на къщата, където те живееха ... събаряне на къщата на полицая \", каза той за  . \r\n\"Всичко изглежда като последователно физическо унищожаване на доказателствата.  Като пейката в парка, която беше премахната незабавно и разбира се видео изображенията на които се виждат полицаи или войници от  специалните  сили в специално облекло, отиващи да огледат тази пейка, а около тях има хора без никаква защита, които се движат наоколо. \r\nНа въпроса дали обвинява британската държава за прикриване на доказателства, той отговори: \"Аз не изключвам това, след като те не ни дават никаква информация\". \r\n\"Разбира се, Великобритания се възползва  политически от това, което се случва и това е интересна ситуация, при която държава, която напуска ЕС, определя политиката на ЕС за Русия\", добави той.  Юлиян Марков", "date": "2018.06.30", "title": "Сергей Лавров: Великобритания унищожи доказателства по случая „Скрипал“"}
{"url": "http://www.focus-news.net/news/2018/06/30/2540084/afp-trima-zaginali-pri-atentat-pred-shtaba-na-mnogonatsionalnite-sili-v-mali.html", "text": "Трима загинали при атентат пред щаба на многонационалните сили  от САХЕЛ в Мали, предава  АФП . \r\n„Малко след Петъчната молитва, атентатори с автомобил, боядисан в цветовете на ООН се взриви на входа на базата в Севар“, съобщи военен източник. \r\nДвама войници от силите на САХЕЛ са загинали, както и един цивилен. Загинали са и двамата атентатори. Входът на сградата е разрушен. \r\nГрупировка, свързана с „Ал Кайда“ е поела отговорност за нападението.  Юлиян Марков", "date": "2018.06.30", "title": "AFP: Трима загинали при атентат пред щаба на многонационалните сили в Мали"}
{"url": "http://www.focus-news.net/news/2018/06/30/2540089/pregled-na-osnovnite-temi-v-britanskiya-pechat-agentsiya-fokus.html", "text": "Избягалият от САЩ бивш служител на Националната агенция за сигурност на САЩ Едуард Сноудън, който живее в Русия описа недвусмислено руското правителство като „Корумпирано“, пише британският вестник  The Guardian . \r\nНеговите коментари означават, че предложената среща на върха между САЩ и Русия в Хелзинки на 16 юли е потенциално опасна  за него, ако Доналд Тръмп поиска от Владимир Путин да го предаде. \r\nСноудън е издирван в САЩ по три обвинения по Закона за шпионажа, носещи по минимум 10 години в затвора. Путин може да балансира пропагандната стойност на това, че Сноудън живее в Русия с това да даде на Тръмп лесен подарък. \r\nВ интервю за германския всекидневник   Сноудън, който живее в Русия от 2013 г., заяви: \"Руското правителство е корумпирано по много начини, това е нещо, което руският народ осъзнава. Руският народ е топъл. Те са умни. Това е красива страна. Тяхното правителство е проблемът, а не хората.\" \r\nРусия е единственото сигурно убежище в света за Сноудън. Китай не му позволи достъп до континенталната част на страната, когато беше в Хонг Конг през 2013 г. Нито Германия, където има силна обществена подкрепа за Сноудън, нито друга европейска държава, изглежда, желае да се скара с САЩ, като му предложи убежище. Ако го отиде в Латинска Америка или навсякъде другаде по света, САЩ биха могли да наложат икономически натиск или да изпратят екип на ЦРУ, за да го отвлекат. \r\nТой каза: \"Вече приех, че ще прекарам живота си, като се се справям с последствията от решението си да кажа на обществеността какво знам. Но ако не за мен, то Германия трябва да приеме необходимите закони, за да позволи на бъдещи случаи като мен  да намерят безопасно убежище. \r\nСноудън каза, че ако някой руснак, който направи това, което е направил той \"се появи на прага на канцлера Ангела Меркел, тя ще го защити.  Но ако един американец се появи на прага й? На този въпрос не е отговорено\",каза Сноудън. \r\nКакво означава за света, ако при всичко, което казахме за Русия, тя е единственото убежище за хора като мен?“, се запита Сноудън \r\nЗапитан за издателя на Уикилийк Джулиян  Асанж, с когото често се сравнява, Сноудън каза: \"Аз съм реформатор, той е революционер. Аз не искам да разруша системата, ако вярвам, че тя все още може да бъде спасена.\" \r\nВъпреки че Асанж помогна да се организира бягството на Сноудън от Хонг Конг, двамата имат много различни възгледи, включително колко класифицирана информация трябва да бъде публикувана, а Сноудън предпочита по-селективен подход. \r\n*** Великобритания е унищожила доказателства в случая с отравянето на Скрипал и е получила политически ползи от инцидента, заяви руският външен министър Сергей Лавтров, цитиран от британския вестник  The Independent . \r\nСергей Лавров каза, че правителството \"грубо манипулира\"  Организацията за забрана на химическите оръжия (ОЗХО), когато предизвика промяна в правилата, за да може да определи кой е отговорен за атаките. \r\nМинистърът описа отравянето на бившия руски шпионин Сергей Скрипал и дъщеря му Юлия като \"много лошо престъпление\", но заяви, че \"несъответствията\" по случая са \"много тревожни\". \r\n\"Борис Джонсън наскоро спомена, че мястото се дезинфекцира ... шест месеца или четири месеца след инцидента ... и полицаят оздравя като по чудо ...и Скрипал оздравяха като по чудо ... хората сега говорят за събаряне на къщата, където те живееха ... събаряне на къщата на полицая \", каза той за  . \r\n\"Всичко изглежда като последователно физическо унищожаване на доказателствата.  Като пейката в парка, която беше премахната незабавно и разбира се видео изображенията на които се виждат полицаи или войници от  специалните  сили в специално облекло, отиващи да огледат тази пейка, а около тях има хора без никаква защита, които се движат наоколо. \r\nНа въпроса дали обвинява британската държава за прикриване на доказателства, той отговори: \"Аз не изключвам това, след като те не ни дават никаква информация\". \r\n\"Разбира се, Великобритания се възползва  политически от това, което се случва и това е интересна ситуация, при която държава, която напуска ЕС, определя политиката на ЕС за Русия\", добави той. \r\n*** Лидерът на кампанията, която настоява за „твърдо“ напускане на Европейския съюз,  Джон Лонгуърт, призова премиера да уволни министъра, отговарящ за бизнеса , Грег Кларк заради изказванията му, в които той призовава за „мек“ Брекзит в полза на бизнеса, пише британският консервативен вестник  Daily Express . \r\nСпоред него при „нормални обстоятелства“ Грег Кларк би бил уволнен заради речта си, която произнесе пред среди на бизнеса. Това мнение идва на фона на страховете н а членовете на кампанията, която се подкрепя от повече от 50 депутати от Консервативната партия, че привърженици на оставането ще се опитат да овладеят Брекзит чрез натиска оказван от големи компании като „Ербъс“. Според тях това ще попречи на Великобритания да сключи изгодни собствени двустранни търговски сделки, а вместо това да се съобразява с правилата, наложени от Брюксел \r\nСпоред него „Ербъс“ е компания, в която голям процент от акциите се държат от френското и германското правителство и следователно става дума за чужда държавна намеса, а директорът на компанията е бивш германски армейски офицер и важна фигура в така наречения кръг „Билдерберг“. \r\n*** Бившият министър по въпросите на напускането на ЕС Лорд Бриджис призова кабинета да спре скандалите и да формира единна позиция за Брекзит, пише лондонският  Evening Standard . \r\nТой е направил това свое изявление след публикуването на данните, показващи,че доверието във възможностите на премиера да постигне добра сделка при напускането са достигнали най-ниското си ниво. \r\nТой призовава разделеният вътрешно кабинет да се обедини около обща позиция, иначе го очакват неизгодни условия при Брекзит. Според изданието премиерът е склонен на отстъпки по така наречените „червени линии“ – свободното движение, прекратяване на юрисдикцията на Европейския съд и излизане от общия европейски пазар и митническия съюз. По този начин премиерът се готви да насочи целия кабинет, в който преобладават привържениците на оставането  към така нареченият „мек“ Брекзит.", "date": "2018.06.30", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/30/2540086/afp-sasht-obmislya-vazmozhnostite-za-izteglyane-na-amerikanskite-voyski-ot-germaniya.html", "text": "Пентагонът изчислява цената и ефектите от възможно изтегляне или преместване на войските, базирани в Германия, предава  AFP . \r\nТова е най-големият американски военен контингент, базиран в чужда страна извън територията на САЩ. Президентът Доналд Тръмп е обсъждал вече подобно предложение, което е разтревожило сериозно европейските му партньори. Сред възможните варианти се обсъжда пълно или частично преместване на 35-хилядния контингент в Полша, според статия на авторитетното американско издание   . \r\nГоворител на Белия дом е отхвърлил подобни анализи. Говорителят на Пентагона Ерик Пахън също е отхвърлил планове за изтегляне. \r\n„Пентагонът периодично извършва анализа за стойността на различни възможни операции“, казва говорителят  и също така допълва: \r\n„Няма нищо ново. Германия е домакина на най-големият американски военен контингент в Европа и ние заставаме твърдо зад нашите общи ценности и здрави връзки между страните. Ние оставаме напълно обвързани както с нашия съюзник от НАТО, така и с целия Алианс“.  Юлиян Марков", "date": "2018.06.30", "title": "AFP: САЩ обмисля възможностите за изтегляне на американските войски от Германия"}
{"url": "http://www.focus-news.net/news/2018/06/30/2540082/the-washington-times-rusiya-se-podgotvya-za-veroyatno-izteglyane-ot-siriya.html", "text": "Руски войски, бойни самолети и атакуващи хеликоптери са изтеглени от бойното поле в Сирия през последните няколко седмици, в ход, който както Москва твърди, е началото на края на участието на страната в разкъсаната от войната нация, пише американското издание  The Washington Times . \r\nМалко над 1100 руски войници и над 20 реактивни бомбардировачи и атакуващи хеликоптери бяха оттеглени от фронтовите позиции в контролирана от режима територия в Сирия, каза руският президент Владимир Путин в петък. \r\n\"Руската армия ясно демонстрира нарастващия си потенциал и по-добра координация между военните части в борбата с терористите в Сирия\", каза той по време на церемония по повод на завършването на военна академия в Москва, предаде руската държавна информационна агенция ТАСС. Руският военен кораб адмирал Есен също така е напуснал Средиземно море и е на път за руската военноморска база на Севастопол, съобщава ТACC. \r\nВоенният кораб е бил базиран в Средиземноморието от март, като част от военната мисия на Москва в Сирия, подкрепяйки правителствени войски, верни на сирийския президент Башар Асад. Иран и Русия са единствените международни съюзници, които подкрепят режима на Асад и усилията му да изкорени антиправителствените фракции, които се борят с Дамаск по време на продължаващата гражданска война в страната. \r\nНо съобщеното военно изтегляне в Москва от Сирия идва в навечерието на насрочена среща между Путин и президента Доналд Тръмп през следващите седмици.  Юлиян Марков", "date": "2018.06.30", "title": "The Washington Times: Русия се подготвя за вероятно изтегляне от Сирия"}
{"url": "http://www.focus-news.net/news/2018/06/30/2540090/pregled-na-mezhdunarodnite-novini-do-6-chasa-agentsiya-fokus.html", "text": "Референдумът за името ще се проведе в края на септември, заяви македонският премиер Зоран Заев от Брюксел в интервю за Македонската телевизия. \r\nПо неговите думи още към края на юли започва процеса по наблюдение на Македония от страна на Европейския съюз. \r\nЗоран Заев също така е казал, че генералният секретар на НАТО Йенс Солтенберг е обяснил процедурите, които следват за присъединяване на страната към Алианса \r\n„Точно се знае къде ще бъде македонското знаме. След завършване на преговорния процес, който трае около три месеца, Македония ще получи място на масата заедно със страните-членки на НАТО“, каза Заев.  \r\nТой изрази увереност, че с решени двустранни проблеми, с покани за членство с точно определени дати в евроатлантическите организации, не само правителството, но и всички институции в страната, както и гражданите ще бъдат мотивирани да постигнат  резултати. \r\n*** \"Няма да позволя Президентът да злоупотребява с правомощията, които принадлежат на парламента\" - с тези думи председателят на парламента Талат Джафери се обърна към президента, и добави, че с или без неговия подпис, проектозакона за ратифициране на споразумението с Гърция ще бъде публикуван в „Служебен вестник“. \r\n\"Събранието има задължение и конституционно право да изпълнява решенията си докрай. Всички останали институции, които имат конституционно задължение да следват необходимите процедури, трябва да зачитат конституцията и волята на Събранието и да ги прилагат докрай. За всички възможни колебания за решенията, които са отговорност на  Събранието, конституцията  предвижда специален орган, а това е Конституционният съд, който е компетентен за стъпките на всеки един гражданин или институция \", каза Джафери. \r\nЗаконът за ратификация на Договорът с Гърция е втория закон, който македонския президент Георге Иванов отказва да подпише, след Закона за употреба на езиците, който предвижда по-широка употреба на албанския език на институционално ниво. Според Джафери двата закона ще бъдат публикувани в пакет в „Служебен вестник“, дори и без подписа на президента, ако другите конституционни процедури са спазени. \r\n*** Молдова е получила  пореден транш от Международния валутен фонд  (МВФ) в размер на 22.5 милиона щатски долара. Това е съобщил премиерът на страната Павел Филип на своята страница в социалната мрежа „Фейсбук“. \r\nМинистър-председателят поздравил чрез социалната мрежа председателя на парламента Андриян Канду, който е изразявал опасения, че протестите на  опозицията биха могли да послужат за причина за задържане на договорените парични средства от МВФ и Европейския съюз. \r\nПрез 2016 година съвета на директорите на МВФ е одобрил финансова помощ в размер на 178 милиона щатски долара, като досега страната е получила около 81 милиона. \r\n*** Членството на Македония в НАТО е нейно суверенно право е заявил говорителят на руския президент Владимир Путин Дмитрий Песков. \r\n‚Това е суверенно решение на самата Македония. Ние ценим и поддържаме добрите отношения с Македония. Ние сме заинтересовани основно от двустранните отношения. Що се отнася до приближаването на НАТО и неговата инфраструктура към нашите граници, позицията на Москва по този въпрос е известна и в нея нищо не се е променило“. \r\n*** Германският канцлер Ангела Меркел е заявила в петък на пресконференция в Брюксел, че Европейският съюз ще изпълни изцяло спогодбата за мигрантите с Турция. \r\nВ изказване на пресконференция в Брюксел в края на двудневната среща на върха на европейските лидери Меркел отново потвърди ангажиментите на Европейския съюз по отношение на Турция. \r\n\"Искаме да направим всичко, за да изпълним наистина това споразумение с всичките му аспекти\", подчерта тя. \r\nМеркел приветства решението на лидерите на ЕС в петък да освободят втория транш от 3 милиарда евро (3,72 милиарда долара) помощ за сирийски бежанци в Турция, съгласно споразумението от 2016 г. \r\n\"Това е много важен сигнал, че най-накрая можем да прехвърлим втория транш от 3 милиарда евро на Турция, разбира се, по програма, базирана на проекти  за сирийските бежанци\", каза тя. \r\nКанцлерът похвали усилията на Турция за приютяването на  повече от 3,5 милиона сирийски бежанци от началото на сирийската гражданска война. \r\n\"В този смисъл Турция върши чудесна работа\", подчерта тя. \r\n*** Гаранцията да получи покана за членство в НАТО на 12 юли е най-добрият подарък за Македония и е по-голямо постижение от това да се получи дата за започване на преговори с ЕС, каза политическият експерт Петър Арсовски. Според него поканата за членство в НАТО ще отразява положително политическата и икономическа атмосфера в Македония. \r\nПолитическият коментатор  Фати Исени, вярва, че членството в НАТО ще има положителни ефекти в много социални аспекти в Македония. Според него, в допълнение към сигурността, политическия и икономически аспект, членството в Северноатлантическия алианс също ще повлияе на намаляването на междуетническото и междурелигиозно напрежение в страната. \r\n*** Капитанът на кораба “Lifeline”, администриран от германска неправителствена организация ще се изправи пред малтийски съд затова, че е приел мигранти на борда близо до либийския бряг. \r\nНа кораба превозващ 230 мигранти му бе разрешено да акостира в Малта едва след като няколко държави поеха ангажимент да поделят помежду си ангажимента към мигрантите на кораба. \r\nГоворителят на малтийското правителство заяви, че капитанът на кораба е бил разпитан при пристигането и е освободен под гаранция. Корабът също е задържан в очакване на правни действия и под денонощно наблюдение. \r\n*** В ЕС има политическа, а не мигрантска криза по думите на Бойко Борисов \r\n„Имаме 90 процента по-малък мигрантски натиск днес, отколкото преди две години. Системите , като шенгенската информационна система работят, но проблемът е от политическо естество“, каза днес Борисов в Брюксел \r\n„Днес всички говорят за проблемите на Гърция и Италия, но никой не споменава Испания и България - която прилага подход, който показва резултати. Работихме върху борбата срещу миграцията, инвестирахме в технологии, купихме кораби“, каза Борисов. \r\nТой отбеляза, че България е получила 150 млн. евро от ЕС, в сравнение с Гърция, която получи 560 млн. евро. Той заяви още, че границата между България и Турция е същата дължина като границата между Гърция и Турция, но България няма проблеми с мигрантите. \r\n\"Добре е да си припомним, че България е почти под натиска на Гърция. Каня ви да дойдете и да видите как изглежда границата ни. Има мигранти, но малко\", заяви Борисов, добавяйки, че трябва да се намери практически начин да се приложи това, което беше постигнато на срещата на върха на ЕС. \r\n*** Наводнени са части от Сърбия. \r\nЛошо време и обилни валежи са обхванали части от Сърбия. Засегнати са районите на Обреновац, Суботица и Нови Сад, има данни за пострадали граждани. \r\n*** Американският президент Доналд Тръмп  отказа да изключи признаването на руските претенции за Крим. \r\nТой е отказал да отговори категорично на въпрос дали по време на предстоящата среща с руския президент Владимир Путин следващия месец,  отхвърля категорично възможността САЩ да признае руските претенции за Крим. \r\nНа зададения репортерски въпрос  дали той обмисля отказ от досегашната позиция на САЩ за непризнаване на анексирането на областта той е отговорил: „Ще трябва да видим“. \r\nОтказът на Тръмп да потвърди дългогодишната опозиция на САЩ срещу намесата на Русия в Украйна ще смути европейските съюзници преди срещата на върха на НАТО през следващия месец. \r\nСамо дни след като лидерите на НАТО се срещнат в Брюксел на 11 юли, Тръмп трябва да отпътува за Хелзинки за първата си среща  с Владимир  Путин от миналата година. \r\nПриемането, че Крим никога няма да се върне под украинския контрол, ще бъде голяма отстъпка за Русия, която е изтощена под силни международни търговски санкции заради своите действия. \r\n*** Пентагонът изчислява цената и ефектите от възможно изтегляне или преместване на войските, базирани в Германия. \r\nТова е най-големият американски военен контингент, базиран в чужда страна извън територията на САЩ. Президентът Доналд Тръмп е обсъждал вече подобно предложение, което е разтревожило сериозно европейските му партньори. Сред възможните варианти се обсъжда пълно или частично преместване на 35-хилядния контингент в Полша, според статия на авторитетното американско издание   . \r\nГоворител на Белия дом е отхвърлил подобни анализи. Говорителят на Пентагона Ерик Пахън също е отхвърлил планове за изтегляне. \r\n„Пентагонът периодично извършва анализа за стойността на различни възможни операции“, казва говорителят  и също така допълва: \r\n„Няма нищо ново. Германия е домакина на най-големият американски военен контингент в Европа и ние заставаме твърдо зад нашите общи ценности и здрави връзки между страните. Ние оставаме напълно обвързани както с нашия съюзник от НАТО, така и с целия Алианс“.", "date": "2018.06.30", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/30/2540091/sofiya-obnovyavaneto-na-zonata-okolo-hram-pametnik-sv-aleksandar-nevski-zapochva-na-2-yuli-obzor.html", "text": "От 2 юли започва обновяването на Зона 4 от центъра на София (включва градините „Кристал“ и „Климент Охридски“, площад „Народно събрание“, пространството около храма „Св. Александър Невски“ и ул. „Московска“). Стойността на договора е близо 21, 5 млн. лева. Проектът се изпълнява по ОП „Региони в растеж“, като безвъзмездната финансова помощ е близо 19,2 млн. лева, а собственият принос на общината - около 2,3 млн. лева. Столичният кмет Йорданка Фандъкова заяви, че в договора с изпълнителя санкциите за нарушения са изключително сериозни. Предвидената банкова гаранция е над 0,5 млн. лева, която Столична община ще задържи до завършване на проекта. След това ще върне 50% на изпълнителя, а другите 50% - при изтичане на гаранционния срок. Санкцията за всеки ден просрочие е около 180 хил. лева. Кметът обърна внимание, че качеството е по-важно от сроковете и обяви, че 900 хил. лева ще бъде санкцията за изпълнителя при некачествено строителство. „Това са най-строгите договори, които съм виждала в държавата, изобщо“, коментира Йорданка Фандъкова. Тя подчерта важността на Зона 4, в която се намират най-важните символи на града - храм-паметникът „Св. Александър Невски“ и базиликата „Св. София“.  \r\nДейностите започват с градините „Кристал“ и „Климент Охридски“. Ще бъдат обновени алеите, настилките и осветлението с енергоефективно. В градината „Климент Охридски“ осветление липсва затова ще се изгради. Столична община предвижда допълнително озеленяване и засаждане на дървета. Догодина осветлението и тротоарите около храма „Св. Александър Невски“ ще бъдат обновени. Подходът към храма вече ще бъде пешеходен. В част от зоната около храма и по ул. „Московска“ няма да се паркира. Ще се монтира художествено осветление на храма „Св. София“ и сградата на Столична община.  \r\nПроектът включва обновяване на бул. „Васил Левски“ (от паметника на Апостола до Ректората на СУ, както и площада около паметника), ул. „Оборище“ (до ул. „Георги С. Раковски“), ул. „Париж“ (от бул. „Цар Освободител“ до ул. „Московска“), ул. „Дунав“ (между ул. „Московска“ и площад „Александър Невски“), ул. „Московска“ (от ул. „Георги С. Раковски“ до бул. „Васил Левски“). По ул. „Московска“ ще бъде обновен и топлопроводът. Ще се работи и по ул. „11 август“ и ул. „15 ноември“ между площад „Народно събрание“ и БАН. Догодина ще се ремонтират и жълтите павета около парламента. В цялата Зона 4 контейнерите ще бъдат подменени с нови, разположени подземно. Ще бъдат поставени 3 зарядни станции за електромобили, които са освободени от платено паркиране в „синя“ и „зелена“ зона. Ще се изградят и 5 обществени тоалетни. \r\nОт 1 юли започва ремонтът на участък от релсовия път по бул. „България“, както и на бул. „Васил Левски“ от ул. „Граф Игнатиев“ до Ректората на СУ. \r\nБиляна ИВАНОВА", "date": "2018.06.30", "title": "София: Обновяването на зоната около храм-паметник „Св. Александър Невски“ започва на 2 юли (ОБЗОР)"}
{"url": "http://www.focus-news.net/news/2018/06/30/2540088/ombudsmanat-i-maykite-na-detsata-s-uvrezhdaniya-vnesoha-v-parlamenta-zakonoproekt-za-lichnata-pomosht-obzor.html", "text": "Омбудсманът Мая Манолова и майки на деца с увреждания депозираха в парламента проект на Закон за личната помощ, който изготвиха съвместно. Майките поставиха едноседмичен срок на депутатите да придвижат закона. В противен случай обявиха, че ще преминат към ефективни протестни действия в цялата страна. Омбудсманът Мая Манолова обясни, че според финансовата обосновка ще бъдат нужни 105 млн. лева през следващата година за финансиране на лична помощ за хората с увреждания. Според нея сумата със сигурност няма да бъде изразходвана в пълния си обем през първата година, защото не всички хора с увреждания ще поискат личен асистент. В законопроекта не им се отнема възможността да получават 90 лева добавка за лична помощ, както досега. Предоставя им се избор между добавката и личен асистент. Мая Манолова изтъкна, че ако депутатите приемат закона, ще дадат възможност на хората с увреждания да управляват сами живота си и да бъдат пълноправни членове на обществото. Тя предлага след влизането в сила на закона да се създаде организация за прилагането му, тъй като ще се възложат нови правомощия на компетентния орган за лична помощ. Той ще трябва да приеме методика за индивидуална оценка, да сформира комисии. Да се регистрират доставчиците на личната помощ, а хората с увреждания да кандидатстват, за да им се направят индивидуалните оценки. Междувременно парламентът отхвърли предложението на БСП за отмяна на лятната ваканция с цел да се гласуват промените. Според омбудсмана депутатите спокойно могат да се справят с приемането на Закона за личната помощ до 31 юли, до края на текущата пленарна сесия, без да правят компромиси с качеството му. „Много се надявам да чуят гласа на народа, за който говорят непрекъснато, и в бързи темпове да пристъпят към обсъждането и приемането на този закон“, заяви Мая Манолова. Тя обясни, че депутатите са улеснени максимално, като са взети предвид всички писмени предложения. Коригиран е пакетът на съпътстващите законопроекта документи, има финансова обосновка и оценка на въздействието. Изяснени са процедурите, по които ще се предоставя личната помощ. \r\nБиляна ИВАНОВА", "date": "2018.06.30", "title": "Омбудсманът и майките на децата с увреждания внесоха в парламента законопроект за личната помощ (ОБЗОР)"}
{"url": "http://www.focus-news.net/news/2018/06/30/2540087/tass-donald-tramp-shte-obsadi-s-vladimir-putin-siriya-ukrayna-i-eventualnata-ruska-namesa-v-izborite.html", "text": "Доналд Тръмп ще обсъди с Владимир Путин Сирия, Украйна и евентуалната руска намеса в изборите. Това той е съобщил на репортери, намиращи се на борда на президентския самолет, предава   TACC . \r\n„Ние (САЩ) се готвим да говорим за Украйна, за Сирия, за изборите, за това, че някой се е намесвал в нашите избори. Ще говорим за света. Можем да поговорим да икономисаме милиарди долари за въоръжаване. Възможно е да успеем да разведрим обстановката в света с помощта на Русия и Китай, Това не би било лошо. Мисля, че да се подобрят отношенията с Русия би било хубаво.“ \r\nПо въпроса за Крим, американският президент е заявил:  \r\n„Ние ще говорим , за това, което е допуснал предишния американски президент Обама. Президентът Обама допусна това да се случи“, каза Тръмп. \r\nНа въпрос би ли признал Крим за руски Доналд Тръмп отговорил: „Ще видим“.  Юлиян Марков", "date": "2018.06.30", "title": "ТАСС: Доналд Тръмп ще обсъди с Владимир Путин Сирия, Украйна и евентуалната руска намеса в изборите"}
{"url": "http://www.focus-news.net/news/2018/06/30/2540096/predstoyashti-sabitiya-v-stranata-za-30-yuni-agentsiya-fokus.html", "text": "*** \r\nОт 10.00 часа в местността „Айдушко сборище“ над троянското село Балканец, за 16-ти пореден път ще се проведе Празник на билките, планината и туризма. На събитието ще присъстват заместник министър-председател и военен министър Красимир Каракачанов и министърът на околната среда и водите Нено Димов. \r\n*** \r\nОт 09.00 часа в зала „Изток“ на Народното събрание ще започне вторият ден от 82-ото Междупарламентарно заседание Европейски парламент – Конгрес на САЩ – трансатлантически диалог между законодателите. От 10.30 часа изявления за представителите на медиите ще направят председателят на Комисията по вътрешна сигурност и обществен ред Цветан Цветанов, председателят на Комисията по външна политика Джема Грозданова и съпредседателите на трансатлантическия диалог евродепутатът Кристиан Елер и Марио Диаз Баларт, член на Конгреса на САЩ.  \r\n*** \r\nОт 09.00 часа в Докторската градина, зад Националната библиотека ще бъде открито 8-то издание на традиционния турнир по петанк, който се организира от Френско-българската търговска и индустриална камара. \r\n*** \r\nОт 10.00 часа в НДК Българското председателство ще бъде закрито от „доджо“ децата, които откриха събитията в НДК през януари. Mega Dojo Sofia 2.0 ще събере отново над 300 ученици от цяла България на уникален тех ден, през който те ще могат да се забавляват и учат факти за Европа в създадените за тях специални работилници на петия етаж в НДК. \r\n*** \r\nОт 11.00 часа ПП „Национален фронт за спасение на България“ ще почете паметта на радетеля за съхранение и опазване на България и всичко българско Николай Хайтов пред паметника на писателя в Борисовата градина.  \r\n*** \r\nОт 12.00 часа в пресклуб „България“ ще се проведе пресконференция на  певицата Ищар и нейния съпруг и продуцент Мишер Абисира за предстоящия в Пловдив концерт.  \r\n*** \r\nОт 17.00 часа в зала 42 на НДК, „Движение България на гражданите“ организира среща-дискусия за проблемите на София и решенията, които предлага ДБГ. След това, от 19.00 часа, ще бъдат отбелязани 6 години от учредяването на „Движение България на гражданите“. \r\n*** \r\nОт 20.00 часа в зала 1 на НДК ще се проведе концерт на Кралски Концертгебау оркестър – Амстердам със солист Веско Ешкенази. \r\n*** \r\nВ селото ще се проведе Първият международен фолклорен събор „За да остане българското”. Мотото на събора е „Празник на гайдата”. Събитието е под патронажа на Кмета на Община Аксаково инж. Атанас Стоилов.  \r\n*** \r\nБанско открива летния сезон с най-дългата водна пързалка в Европа. Точно в 08.30 часа кабинковият лифт ще започне да извозва гости към Бъндеришка поляна. \r\n*** \r\nОт 13.30 часа ще започне най-голямата демонстрация на традиционни гозби от банския край, в рамките на фестивала „Фолклорна магия“. \r\n*** \r\nЗаместник-председателят на ГЕРБ и председател на ПГ на партията Цветан Цветанов ще участва в регионален семинар на Младежи ГЕРБ – София и Младежи ГЕРБ - София област, който  ще се проведе в хотел „Рила“ в Боровец. От 15.30 часа Цветан Цветанов ще изнесе лекция на тема „Развитие на България в глобалните политически рамки“. \r\n*** \r\nОт 19.30 часа в зала на Държавна опера Бургас ще се проведе тържествен юбилеен концерт по повод 70 години от създаването на бургаската хорова школа. \r\n*** \r\nОт 18.30 часа кампанията „Нашата Библия“ за преписване на ръка на „Славейковата“ Библия от 1871 г. ще бъде официално открита в сградата на Евангелска методистка епископална църква – Варна (ЕМЕЦ-Варна). \r\n*** \r\nОт 09.00 часа в местността „Борова гора“, в НИАР „Велики Преслав“ за 22-ри път ще се проведе фолклорният събор „Петровска китка“. \r\n***  \r\nОт 09.00 часа на крепостта Царевец ще се проведат демонстрации на средновековните занаяти, бит и традиции.  \r\n***  \r\nОт 10.00 часа на крепостта Царевец ще започне Първи кръг на боен турнир, изпълнения на група „Ериней“, урок по средновековни танци - „Спиритуал сийзънс“ .  \r\n***  \r\nОт 11.00 часа в Лапидариума на Археологическия музей ще се проведе Уъркшоп по китара с Дамян Пенчовски.  \r\n***  \r\nОт 11.00 часа в Историческия музей ще се проведе инициативата „Семейни съботи“.  \r\n***  \r\nОт 14.00 часа на крепостта Царевец продължават демонстрации на средновековните занаяти, бит и традиции. \r\n***  \r\nОт 18.30 часа на крепостта Царевец ще се проведат Демонстративни боеве и концерт на групите „Ериней“ и „Спиритуал сийзънс“ .  \r\n ***  \r\nОт 20.00 часа на сцената на Арт лято ще има Dance Party с DJ Ramsey Hercules. \r\n***  \r\nОт 20.30 часа в Лапидариума на Археологическия музей ще се проведе Рецитал на Жереми Жув – китара.  \r\n*** \r\nОт 09.00 часа в катедралния храм „Св. апостоли” Врачанския митрополит Григорий ще отслужи празничната света литургия по повод празника Събор на светите славни и всехвални 12 апостоли. \r\n*** \r\nОт 08.00 часа в църквата „Св. апостоли Петър и Павел“ ще бъде отслужена литургия по повод храмовия празник. След това в селото ще се проведе събор в селото с участието на голям брой фолклорни групи и танцови състави от региона. \r\n*** \r\nСлед полунощ на 30 юни в месността „Огънчето“ край Камен бряг ще се проведе традиционният рок концерт за Джулай морнинг. \r\n*** \r\nОт 10.00 часа ще се проведе XI Национален Фолклорен фестивал „Столетово пее и танцува 2018“. \r\n*** \r\nОт 09.30 часа в залата на Обединен детски комплекс – Кюстендил ще се проведе турнир по шахмат за деца. \r\n*** \r\nОт 11.30 часа в Международен панаир Пловдив ще се състои уникално дрифт шоу на автомобили, мотоциклети и за първи път в България – дрифт на камиони. Шоуто е част от програмата на специализираното изложение за резервни части „Интер карс Експо България 2018“. \r\n*** \r\nОт 19.00 часа в Мол Марково тепе ще бъде представена изложбата „Арменски носии и храмове - традиции и бъдеще“. \r\n*** \r\nОт 09.00 часа в спортна зала „Васил Левски“ ще започне Държавното първенство по спортна акробатика. \r\n*** \r\nВторият национален фолклорен конкурс „С песните на Георги Чилингиров” ще се проведе в село Полковник Серафимово. \r\n*** \r\nОт 12.00 часа ще бъде почетено делото на най-големия български клиницист и създател на българската клинична лаборатория проф. Константин Чилов /1898 - 1955/. Събитието е по повод 120 години от рождението му, в рамките на 21-вите традиционни Чилови дни. \r\n*** \r\nОт 08.30 часа ще започне колоездачна обиколка на община Стамболово.  \r\n*** \r\nОт 09.30 часа ще се проведе петият фолклорен празник на житото „Пътят на хляба“. \r\n*** \r\nОт 10.00 до 18.00 часа в парк „5-ти октомври“ ще се проведе „Детски панаир – Стара Загора 2018“. \r\n*** \r\nОт 12.00 часа в общинската спортна зала „Стара Загора“ (ДЗУ)  ще бъде открито състезание по граплинг по правилата на АDSS. \r\n*** \r\nОт 16.00 часа на площад „Олимпийски“ ще бъде открито третото издание на Националния фестивал за шлагерна и стара градска песен „Полъх от минали мечти“.", "date": "2018.06.30", "title": "Предстоящи събития в страната за 30 юни (Агенция „Фокус“)"}
{"url": "http://www.focus-news.net/news/2018/06/30/2540097/predstoyashti-mezhdunarodni-sabitiya-za-30-yuni-agentsiya-fokus.html", "text": "Ще се проведе официалната церемония по случай началото на австрийското председателство в ЕС, като българският министър-председател Бойко Борисов ще го предаде на австрийския канцлер Себасиан Курц. \r\n***  Германската крайнодясна партия \"Алтернатива за Германия\" ще проведе двудневен партиен конгрес. \r\n***  Президентът на Франция Еманюел Макрон ще проведе отделни срещи с министър-председателите на Чешката република и на Словакия Андрей Бабиш и Петер Пелегрини. \r\n***  Латвия чества 100 години от независимостта си. \r\n***", "date": "2018.06.30", "title": "Предстоящи международни събития за 30 юни (Агенция \"Фокус\")"}
{"url": "http://www.focus-news.net/news/2018/06/30/2540093/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес въздушната маса ще се задържи неустойчива. Ще има и разкъсвания на облачността, но ще има и превалявания, временно интензивни, а и на места, главно в източната половина с гръмотевици. На отделни места в Северна България и в планинските райони ще има значителни валежи. През деня вятърът от запад-северозапад ще се усили - ще бъде предимно умерен, в западната част на Дунавската равнина и в Горнотракийската низина и временно силен. Температурите слабо ще се повишат и максималните ще бъдат между 23° и 28°, в София около 22°. По-късно през деня от запад облачността ще започне да намалява. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-5 Русе-Велико Търново; \r\n- път I-9 Варна-Бургас; \r\n- път II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София:  \r\n- от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента. Срок 01.07.2018 г. \r\n- от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента. Срок 01.07.2018 г. \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. \r\n- Движението в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г. \r\nАМ „Хемус“:  \r\nОбласт София:  \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 02.07.2018 г. \r\nОбласт Варна: \r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г. \r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.; \r\nАМ „Струма“: няма. \r\nАМ „Марица“: \r\nОбласт Пловдив:  \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности.  \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г.  \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nБелотинци – Краводер от км 73+542 до км 125+450 се осъществява с повишено внимание, поради прекилометриране. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 10.07.2018 г.  \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОПУ-Ловеч:  \r\nСофия – Велико Търново в участъка от пътен възел „Коритна” до село Сопот от км 0+000 до км 24+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок: 07.07.2018г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nЧерноочене – Кърджали – ограничено е движението на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 06.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с.Мокрен  до п.кр. Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 31.08.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип;  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г. \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г. \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/; път III-9061 Тънково – Александрово; път III-906 Александрово – Каблешково – п.в. „Бургас-север“ по път I-9 при км 229+639 и обратно. Срок до 15.09.2018г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2018 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: \r\n общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 от км 0+000 до км 16+000 в участъка надлез завод Лукойл - Камено се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г. \r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.07.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 02.07.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358  от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 71+038 до км 71+394 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 71+038 се осъществява в една лента поради ремонт на пътно съоръжение. Водачите да се движат със съобразена скорост. Срок 30.06.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г.; \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности:няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути:  \r\nЗа посока Пловдив – Бургас по път II-56 Стряма - Брезово до път I-6. \r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г. \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.; \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.07.2018 г.; \r\nПът III-861: Движението по път III-861 Югово - Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.07.2018 г. \r\nПът III-205: Движение по път III-205 гр. Исперих и с. Свещари от км 39+250 до км 54+500 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе, при км 75+400 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 06.07.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІI-8631: Движението по път ІІI-8631 Момчиловци - Лъки от км 3+000 до км 3+300 е ограничено за всички МПС поради свлечена земна маса на пътното платно. Участъкът е сигнализиран с пътни знаци. \r\nОбходен маршрут: Момчиловци - Соколовци - проход „Рожен“ и обратно. Срок 02.07.2018 г. \r\nПът ІІI-8681: Движението по път ІІI-8681 Рудозем - Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 02.07.2018 г.  \r\nПът ІІI-8681: Движението по път ІІI-8681 Рудозем - Смилян от км 2+960 до км 3+020 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-18: Движението по път II-18 Софийски околовръстен път /СОП/ по пътна връзка АМ \"Хемус\" - АМ \"Тракия\" е ограничено поради ремонтни дейности по асфалтовата настилка. Срок 30.06.2018 г. \r\nОбходни маршрути: \r\n1) СОП - ул. „Стар Лозенски път“ – бул. „Цариградско шосе“ – АМ \"Тракия\".  \r\n2) СОП - ул. „Патриарх Герман“ – бул. „Цариградско шосе“ – АМ \"Тракия\".  \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.30", "title": "Актуална пътна обстановка"}
{"url": "http://www.focus-news.net/news/2018/06/30/2540098/nimh-shte-ima-vremenno-intenzivni-prevalyavaniya-vyatarat-ot-zapad-severozapad-shte-se-usili.html", "text": "Днес ще има и разкъсвания на облачността, но ще има и превалявания, временно интензивни, а на места след обяд и вечерта, главно в източната половина на страната ще се развият и гръмотевични бури. На отделни места  в Предбалкана, Североизточна България и в планинските райони отново ще има значителни валежи. По-късно след обяд от запад облачността ще започне да намалява. През деня вятърът от запад-северозапад ще се усили - ще бъде предимно умерен, в западната част на Дунавската равнина и в Горнотракийската низина и временно силен. Температурите слабо ще се повишат и максималните ще бъдат между 23° и 28°, в София около 22°. Това съобщи за  Агенция \"Фокус\"  дежурният синоптик Георги Цеков от  Националния институт по метеорология и хидрология (НИМХ) към Българската академия на науките (БАН) .     \r\nАтмосферното налягане ще бъде по-ниско от средното за юни, но ще започне да се повишава. \r\nНад Черноморието около и след обяд ще има краткотрайни валежи и гръмотевици. Преди обяд ще има временни намаления на облачността до предимно слънчево. Ще духа умерен западен вятър. Максимални температури по крайбрежието 24-25°, близки до температурата на морската вода. Вълнението на морето ще бъде 1-2 бала. \r\nНад планините облачността ще е по-често значителна, след обяд купесто-дъждовна. Ще има валежи и гръмотевици. Ще духа умерен и силен северозападен вятър. Максималната температура на височина 1200 метра ще е около 17°, на 2000 метра – около 10°.", "date": "2018.06.30", "title": "НИМХ: Температурите слабо ще се повишат и максималните ще бъдат между 23° и 28°"}
{"url": "http://www.focus-news.net/news/2018/06/30/2540100/stara-zagora-vazstanoveno-e-dvizhenieto-po-pat-i-6-kazanlak-sliven-v-rayona-na-razklona-za-gurkovo.html", "text": "Възстановено е движението по път I-6 Казанлък – Сливен в района на разклона за Гурково. Това съобщиха от пресцентъра на  Агенция \"Пътна инфраструктура\" (АПИ).", "date": "2018.06.30", "title": "Стара Загора: Възстановено е движението по път I-6 Казанлък – Сливен в района на разклона за Гурково"}
{"url": "http://www.focus-news.net/news/2018/06/30/2540092/voa-agentsiite-na-oon-predpazlivo-privetstvat-postignato-sporazumenie-za-bezhantsite-na-sreshtata-na-varha-na-es.html", "text": "Агенциите на ООН предпазливо приветстват постигнато споразумение за бежанците, идващи през Средиземно море, на срещата на върха на ЕС, съобщава радио  Voice of America . \r\nСтраните от  Европейския съюз по принцип са се съгласили да създадат така наречените защитени центрове за обработка на искания за убежище. Съгласно предложената сделка, тези центрове трябва да бъдат създадени в държави от ЕС на доброволна основа. Целта е да се облекчат държавите от първа линия, като Италия, Испания и Гърция, от това да носят пълната отговорност за приема и обработката на мигранти, спасени в морето. \r\nГоворител на Международната организация по миграция Леонард Дойл заяви, че е доволен от солидарността и консенсуса, които възникнаха от срещата на високо равнище в Брюксел. \r\n\"Всяко решение, което идва от въпроса за миграцията, трябва да бъде общоевропейско решение\", каза Дойл, но трябва да дойде \"с абсолютно незаменима ангажираност на Африканския съюз на всяка крачка от пътя\". \r\nАгенциите на ООН съобщават, че около 40 000 бежанци и мигранти са пристигнали в Европа по море през тази година, което е малка част от броя през същия период през 2016 г. Въпреки намаленият брой, позициите срещу морските бежанци и мигрантите са втвърдени. Наскоро Италия и Малта отказаха да приемат стотици мигранти, спасени в морето.  Юлиян Марков", "date": "2018.06.30", "title": "VOA: Агенциите на ООН предпазливо приветстват постигнато споразумение за бежанците на срещата на върха на ЕС"}
{"url": "http://www.focus-news.net/news/2018/06/30/2540095/mkd-hristiyan-mitskovski-publikuvane-na-zakoni-bez-podpisa-na-prezidenta-e-kriminalen-akt.html", "text": "Публикуване на закони без подписа на президента е криминален акт,заяви на своята страница в социалната мрежа „Фейсбук“ лидерът на опозиционната ВМРО-ДПМНЕ Християн Мицковски, пише македонското електронно издание  МКД . \r\n\"Виждаме как Талат Джафери с лекота казва, че бил готов да публикува  споразумението с Гърция и договора за двуезичието без подпис от президента, но предупреждавам че това представя  престъпление, за което няма давност и ще дойде ден, ако се случи такова нещо, отговорността за това и много други неща да бъде понесена \", пише Мицковски на страницата.  Юлиян Марков", "date": "2018.06.30", "title": "МКД: Християн Мицковски: Публикуване на закони без подписа на президента е криминален акт"}
{"url": "http://www.focus-news.net/news/2018/06/30/2540104/nfsb-shte-pochete-pametta-na-velikiya-pisatel-i-patriot-akad-nikolay-haytov.html", "text": "НФСБ ще почете паметта на великия писател и патриот акад. Николай Хайтов, когато се навършват 16 години от кончината му. Това съобщиха от пресцентъра на  НФСБ . Събитието ще се състои от 11.00 часа в Борисовата градина пред паметника Николай Хайтов. Национален фронт за спасение на България кани всички родолюбиви българи да се включат в отбелязването на годишнината от кончината на радетеля за съхранение и опазване на България и всичко българско.", "date": "2018.06.30", "title": "НФСБ ще почете паметта на великия писател и патриот акад. Николай Хайтов"}
{"url": "http://www.focus-news.net/news/2018/06/30/2540101/narodnoto-sabranie-e-domakin-na-82-oto-mezhduparlamentarno-zasedanie-na-evropeyski-parlament-kongres-na-sasht.html", "text": "Народното събрание е домакин на 82-ото Междупарламентарно заседание Европейски парламент – Конгрес на САЩ – трансатлантически диалог между законодателите. Форумът се продължава и днес. Това съобщиха от пресцентъра на  Народното събрание.  \r\nОт 10.30 часа председателят на Комисията по вътрешна сигурност и обществен ред Цветан Цветанов, председателят на Комисията по външна политика Джема Грозданова и съпредседателите на трансатлантическия диалог евродепутатът Кристиан Елер и Марио Диаз Баларт, член на Конгреса на САЩ, ще направят изявления за медиите в Народното събрание.", "date": "2018.06.30", "title": "Народното събрание е домакин на 82-ото Междупарламентарно заседание на Европейски парламент - Конгрес на САЩ"}
{"url": "http://www.focus-news.net/news/2018/06/30/2540106/afp-kakvi-sa-prioritetite-na-avstriyskoto-predsedatelstvo-na-es.html", "text": "Какви са приоритетите на австрийското председателство на ЕС, пише  AFP . \r\nНай-големият проблем ,разделящ дълбоко европейските страни и общества е проблемът за миграцията.  \r\n„Европа, която защитава“ е мотото на австрийското председателство. Австрия застава за трети път начело на Европейския съюз. \r\nТова и дава възможност да ръководи срещите на различни нива и да определя дневния ред на ЕС. \r\nОсвен миграцията австрийският канцлер Себастиян Курц обяви намерението да наблюдава и насърчава преговорите на  Съюза със страните от Западните Балкани и да постигне прогрес в евроинтеграцията на региона . \r\nТретата тема безспорно ще бъде новият европейски бюджет за периода 2021 – 2027, като тук най-сложна се оказва темата за Общата земеделска политика на съюза. За първи път в европейския бюджет ще се предвидят средства за отбранителната готовност и инфраструктура.  Юлиян Марков", "date": "2018.06.30", "title": "AFP: Какви са приоритетите на австрийското председателство на ЕС"}
{"url": "http://www.focus-news.net/news/2018/06/30/2540107/sofiya-vavezhda-se-organizatsiya-na-dvizhenieto-za-provezhdane-na-turnir-po-petank.html", "text": "Въвежда се организация на движението в София за провеждане на турнир по петанк. Това съобщиха от пресцентъра на  Столична община . \r\nОт 08.00 до 16.00 часа се забранява престоят и паркирането на пътни превозни средства, с изключение на автомобилите обслужващи мероприятието на ул. „Кракра”, в участъка между ул. „Шипка” и ул. „Оборище”.", "date": "2018.06.30", "title": "София: Въвежда се организация на движението за провеждане на турнир по петанк"}
{"url": "http://www.focus-news.net/news/2018/06/30/2540105/balgarskoto-predsedatelstvo-na-saveta-na-es-shte-bade-zakrito-ot-dodzho-detsa.html", "text": "От 10.00 часа. Българското председателство ще бъде закрито от „доджо“ децата, които откриха събитията в НДК през януари. Това съобщиха от пресцентъра на  Министерсвото на Българското председателтсво на Съвета на ЕС 2018 г.   Mega Dojo Sofia 2.0 ще събере отново над 300 ученици от цяла България на уникален тех ден, през който те ще могат да се забавляват и учат факти за Европа в създадените за тях специални работилници на петия етаж в НДК. \r\nНа 1 юли 2018 г., от 19.00 часа ще се състои  концерт на открито „Музиката на Западните Балкани“. Събитието ще се проведе в парка зад НДК – новата открита сцена на Двореца, където от министерството ни канят да са забавляваме заедно с Теодосий Спасов и неговата формация Western Balkans Band BG, както и с музикантите от Спектрум и 4th Edition.", "date": "2018.06.30", "title": "Българското председателство на Съвета на ЕС ще бъде закрито от „доджо“ деца"}
{"url": "http://www.focus-news.net/news/2018/06/30/2540094/bbc-donald-tusk-prizova-za-uskoryavane-na-pregovorite-za-brekzit.html", "text": "Председателят на Европейския съвет Доналд Туск призова за ускоряване на преговорите за Брекзит, като отбеляза,ч е основни проблеми не са намерили решение до сега, предава   BBC . \r\nРазговорите продължават по темите за споразумението за напускането, като най-проблемен остава казусът с границата между Република Ирландия и Северна Ирландия. \r\nИ двете страни заявяват, че искат разговорите да се ускорят, но британският премиер Тереза Мей все още не успява да изработи обща позиция на кабинета по ключовите въпроси. \r\nСреща на тази тема се очаква следващия петък в извънградската резиденция на британския премиер. \r\nГерманският канцлер Ангела Меркел покани Тереза Мей за разговри след изработването на окончателната британска позиция.  Юлиян Марков", "date": "2018.06.30", "title": "BBC: Доналд Туск призова за ускоряване на преговорите за Брекзит"}
{"url": "http://www.focus-news.net/news/2018/06/30/2540109/stara-zagora-v-grada-shte-se-provede-turnir-po-grapling.html", "text": "В Стара Загора ще се проведе състезание по граплинг по правилата на АDSS. Турнирът ще започне в 9.00 часа с кантар за участниците в общинската спортна зала \"Стара Загора\" (ДЗУ). Това съобщиха от пресцентъра на  Общината . Официалното откриване на шампионата е предвидено за 12.00 часа. \r\nТурнирът се провежда под егидата на ADCC, председателя на Българската федерация по бразилско джиу джицу и граплинг и носител на черен колан Христо Христов. За състезанието към момента са заявили участие спортисти от България, Гърция и Австрия, уточниха организаторите от старозагорския клуб \"Атила\". Броят на записалите се е над 100 души, сред тях са едни от най-добрите граплари през последните години.  \r\nОчаква се присъствието на няколкократния шампион и също носител на черен колан по бразилско джиу джицу Кристиян Попов, както и Даниел Петров, който представи България на Европейското първенство по ММА.  \r\nСтарозагорският клуб \"Атила\" ще бъде представен от  15 състезатели в различните възрастови групи и категории. Дивизиите са мъже (начинаещи и напреднали), и юноши. Категориите са 66, 77, 88, 99, +99 кг. Ще има и жени, за тях категориите са 50, 55, 60, 65, 70 и +70 кг.", "date": "2018.06.30", "title": "Стара Загора: В града ще се проведе турнир по граплинг"}
{"url": "http://www.focus-news.net/news/2018/06/30/2540103/zam-predsedatelyat-na-gerb-tsvetan-tsvetanov-shte-uchastva-v-regionalen-seminar-na-mladezhi-gerb-ot-sofiya-i-oblastta-v-borovets.html", "text": "Заместник-председателят на ГЕРБ и председател на ПГ на партията Цветан Цветанов ще участва в регионален семинар на Младежи ГЕРБ – София и Младежи ГЕРБ - София област. Това съобщиха от пресцентъра на  ПП ГЕРБ . Форумът ще се проведе в хотел „Рила“ в Боровец. От 15.30 часа Цветан Цветанов ще изнесе лекция на тема „Развитие на България в глобалните политически рамки“. Сред гост-лекторите на семинара са още председателят на Младежи ГЕРБ и заместник-министър на външните работи Георг Георгиев, актьорът и продуцент Николай Ишков и Дойчин Боянов от УС на Федерацията по катерене и алпинизъм. В рамките на събитието е предвидена и дискусия по актуални теми от политическия живот на страната.", "date": "2018.06.30", "title": "Зам.-председателят на ГЕРБ Цветан Цветанов ще участва в регионален семинар на Младежи ГЕРБ от София и областта в Боровец"}
{"url": "http://www.focus-news.net/news/2018/06/30/2540110/vidin-mladezhi-gerb-organizirat-turnir-po-plazhen-voleybol.html", "text": "Младежи ГЕРБ - Видин организират турнир по плажен волейбол, посветен на Деня на река Дунав. Турнирът ще се проведе край замъка „Баба Вида”. Това съобщиха от пресцентъра на  ПП ГЕРБ . В него могат да участват максимален брой отбори в категория 2х2. Организаторите от младежката организация на ГЕРБ осигуряват топки за игра, медали, награди за участниците, съдия за всички фази на турнира и медицинско лице. Турнирът се провежда под патронажа на народния представител Владимир Тошев.", "date": "2018.06.30", "title": "Видин: Младежи ГЕРБ организират турнир по плажен волейбол"}
{"url": "http://www.focus-news.net/news/2018/06/30/2540111/ria-novosti-sklyuchen-e-parviyat-dogovor-za-dostavka-na-iztrebiteli-su-57-za-nuzhdite-na-ruskite-vaorazheni-sili.html", "text": "Заместник-министърът на отбраната на Русия Алексей Криворучко съобщи, че първият договор за доставка на 12 изтребителя пето поколение Су-57 е сключен, предава  РИА Новости. \r\nТой съобщи, че заводът в Комсомолск на Амур ще изпълни държавна отбранителна поръчка.   „Договорът за 12 машини е вече сключен, затова и в близко време в съответствие с него доставките ще започнат“, уточни той. \r\nСу-57 е руски многоцелеви изтребител пето поколение, разработен от отбранително-конструкторско бюро „Сухой“. Той е предназначен за унищожаването на всички видове въздушни цели в далечен и близък бой, поразяване на наземни, надводни цели на противника с преодоляване на системите на ПВО на противника, осъществяване на  патрулиране , разрушаване на системите за управление на действията на противниковата авиация.  Виктор Турмаков", "date": "2018.06.30", "title": "РИА Новости: Сключен е първият договор за доставка на изтребители Су-57 за нуждите на руските въоръжени сили"}
{"url": "http://www.focus-news.net/news/2018/06/30/2540099/premierat-boyko-borisov-zaminava-za-shladming-kadeto-shte-predade-predsedatelstvoto-na-saveta-na-es-na-avstriyskiya-kantsler-sebastian-kurts.html", "text": "Премиерът Бойко Борисов заминава за Шладминг, където символично ще предаде председателството на Съвета на ЕС на австрийския канцлер Себастиан Курц. Преди събитието българският премиер ще проведе работна среща с канцлера Курц и председателя на Европейския съвет Доналд Туск. Те ще обсъдят изпълнението на приоритетите по време на Българското председателство и приемствеността им от Австрия. Част от тях са темите за европейската перспектива и свързаност на страните от Западните Балкани, за дигитализацията и за сигурността и миграцията.  \r\nВ състава на официалната делегация в Австрия е и министърът на Българското председателство на Съвета на Европейския съюз 2018 Лиляна Павлова.   \r\nАвстрия официално ще открие своето трето ротационно европредседателство в алпийския ски курорт Шладминг - малък бивш минен град в северозападната част на Щирия. Шладминг в момента е популярна туристическа дестинация и се превърна в голям курорт за зимни спортове, в който се провеждат различни състезания по ски. Курортният град е свързан с други три и така образува ски зоната „Четири планини“. Основната планина в района е Планай.  \r\nВ 10.00 часа българско време специално проектирани гондоли ще превозват посетителите нагоре към връх Планай. Очаква се около 10.45 часа на върха да пристигнат австрийският канцлер Себастиан Курц, българският министър-председател Бойко Борисов и председателят на Европейския съвет Доналд Туск, които ще бъдат посрещнати с музикална програма. В 11.00 часа тримата ще имат работна закуска. За 12.00 часа е предвидено да започне символичното предаване на европредседателството и изявление за медиите. След това ще се проведат срещи на министър-председателя Бойко Борисов с австрийския канцлер Себастиан Курц и с председателя на Европейския съвет Доналд Туск с австрийския вицеканцлер Хайнц-Кристиан Щрахле, както и с министър-председателя на Федерална провинция Щирия Херман Шюрценхьофер.  \r\nОткриването продължава през целия ден, като в 19.00 часа местно време ще започне специално организиран концерт, на който ще може да присъства всеки желаещ.  \r\nЛюба АЛЕКСИЕВА", "date": "2018.06.30", "title": "Премиерът Бойко Борисов заминава за Шладминг, където ще предаде председателството на Съвета на ЕС на австрийския канцлер Себастиан Курц"}
{"url": "http://www.focus-news.net/news/2018/06/30/2540102/hashim-tachi-dogovorat-mezhdu-makedoniya-i-gartsiya-e-ot-izklyuchitelno-znachenie-za-regiona.html", "text": "Договорът между Македония и Гърция е от изключително значение за региона по думите на президента на Косово, казани пред председателя на Парламентарната асамблея на НАТО Паоло Али, пише македонското издание  МКД . \r\nТачи, според съобщение от кабинета му, е приветствал завръщането на вниманието на Европейския съюз върху  региона,с приетата стратегия  и срещата в София, а като резултат  на това е посочил постигнатото споразумение между Скопие и Атина за решаване на спора с името. \r\n\"Специфични и веднага видими резултати са решаването на спора за името между Гърция и Македония, както и началото на финалната фаза на диалога между Косово и Сърбия\", заяви Тачи. \r\nГоворейки за глобалната заплаха от тероризъм, косовският президент заяви, че страната му е лидер в региона, когато става въпрос за борбата срещу екстремизма и радикализма. \r\n\"Косово е фактор за стабилността в региона, посветено на диалога със Сърбия, който ще донесе траен мир в целия регион\", заяви Тачи.  Юлиян Марков", "date": "2018.06.30", "title": "Хашим Тачи: Договорът между Македония и Гърция е от изключително значение за региона"}
{"url": "http://www.focus-news.net/news/2018/06/30/2540114/kyustendil-leten-turnir-po-shahmat-za-detsa-shte-se-provede-v-grada.html", "text": "Летен турнир по шахмат за деца ще се проведе в Кюстендил. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил, организатор на традиционния турнир. Състезанието ще се проведе в сградата на Обединен детски комплекс, началото е от 9.30 часа. В турнира участват деца на възраст от 5 до 18 години. „Турнирът ще се проведе по швейцарска система. За всички участници са осигурени награди”, каза Бойко Малинов. По думите му този вид спорт целогодишно се развива в Обединен детски комплекс, като от дълго време работи и школа по шахмат. \r\nВенцеслав ИЛЧЕВ", "date": "2018.06.30", "title": "Кюстендил: Летен турнир по шахмат за деца ще се проведе в града"}
{"url": "http://www.focus-news.net/news/2018/06/30/2540115/denyat-30-yuni-v-balgarskata-istoriya.html", "text": "На 30 юни през 1971 г. футболистите Георги Аспарухов и Никола Котков катастрофират в прохода Витиня и умират на място. Двамата играчи на \"Левски\" провеждат сутрешна тренировка на \"Герена\", после се качват в сивата \"Алфа Ромео\" с номер СГ 9999 на Гунди и потеглят за Враца, където са обещали да играят в юбилеен мач на местния \"Ботев\". На бензиностанцията преди Витиня те качват случаен спътник. Минути по-късно колата се забива с огромна скорост в излизащ от страничен път камион и избухва в пламъци. Тримата умират на място. \r\nНа същата дата през 1871 г. Васил Левски се среща с изпратения му помощник Димитър Общи. Срещата се състои в лозята край Сопот.  \r\n2014 г. \r\nПрезидентът на Република България присъжда орден „Стара планина“ първа степен на акад. Стефан Воденичаров „за неговите изключителни заслуги за развитието на науката“. \r\n2000 г. \r\nБанковата консолидационна компания продава най-голямата българска банка Булбанк за 360 000 000 евро на италианската \"Уникредито\" и германския \"Алианц\". \r\n1999 г. \r\nПодписан е договорът за продажба на около 70 % от националния въздушен превозвач  „Балкан\" на израелския консорциум „Зееви Груп”. \r\n1999 г. \r\nПравителството обявява в парламента края на реформите. Планът за финансова изолация на предприятията от държавния бюджет, приет през 1996 г., е изпълнен. Обявена е деноминацията на българския лев, с която той се изравнява с германската марка. \r\n1993 г. \r\nС писмо до Конституционния съд Блага Димитрова подава оставка като вицепрезидент, тъй като президентът д-р Желю Желев в своята дейност не се е консултирал с нея.  \r\nБлага Николова Димитрова е поетеса, преводачка и държавен деец. Родена е на 2 януари 1922 г. в Бяла Слатина. Завършва литература в Софийския университет \"Св. Кл. Охридски\". Автор е на голям брой стихосбирки, пиеси, есета и пр. Превежда от полски, руски, немски език. Вицепрезидент е на Република България (22 януари 1992 г. - 6 юли 1993 г.). Депутат е в ХХXVI Народно събрание. Блага Димитрова умира на 2 май 2003 г. в София. \r\n1960 г. \r\nБългарското правителство предлага на гръцкото правителство да се сключи споразумение между двете страни за сътрудничество при използването на реките Струма, Арда, Места и Марица, които протичат през териториите на двете държави. \r\n1920 г. \r\nПриет е Закон за данък върху общия доход. Населението се разделя на 18 групи с данъчна ставка между 2 и 35 %. Неженените мъже между 30 и 50 г. се облагат допълнително с 10 %. Законът е отменен през юли 1925 г. \r\n1903 г. \r\nПървият Държавен съд осъжда обвинените министри от кабинета на Тодор Иванчов (Димитър Тончев, Тодор Иванчов и Васил Радославов) на 8-месечен затвор. Те са амнистирани на 22 ноември.  \r\nТодор Иванчов е български политик и държавник, роден през 1858 г. в Търново. Завършва Роберт колеж в Цариград (1875 г.), учи в Монпелие, Франция. Деец е на Либералната партия (радослависти). Директор е на Статистическото бюро. Тодор Иванчов е министър на народното просвещение (1886 г. – 1887 г. и януари 1899 г. - октомври 1899 г.), министър - председател (1 октомври 1899 г. – 9 януари 1901 г.) и едновременно министър на външните работи (до 27 ноември1900 г.) и министър на финансите (27 ноември 1900 г. – 9 януари 1901 г.). За да покрие ограбените средства от държавната хазна, възстановява натуралния десятък от зърнените култури (1900 г.), което предизвиква селски бунтове, потушени с военна сила от властта. На 4 юни 1903 г. Иванчов и кабинетът му са съдени от Държавен съд за нарушение на чл. 43 от Конституцията. Тодор Иванчов умира през декември 1905 г. в Париж. \r\n1900 г. \r\nРоден е Крум Цоков – български общественик, дипломат. Учи в Търговската гимназия и Френския колеж в Пловдив. Завършва Консулско-стопанския факултет на Свободния университет. Търговски съветник е към българската легация във Варшава. След започване на Втората световна война заедно с дипломатическия корпус напуска Варшава (6.09.1939 г.). През 1940 г. е търговския съветник в Берлин. Натоварен е с ликвидацията на българското търговско съветничество във Варшава. Заедно със своя секретар Д. Икономов организира нелегална българо-полска организация, наречена “Група Б”. Тя организира изнасянето от Полша на документи, пари и евакуацията на полски граждани, преследвани от германските окупационни власти. Разкрит е от германската полиция (1940 г.) и осъден на 5 години затвор. По време на Варшавското въстание успява да избяга от затвора и заедно със съпругата си заминава за Прага, където е арестуван от съветските органи за сигурност и продължително време разследван. След освобождаването му (1947 г.) заминава за Варшава, там е арестуван по искане на българската държавна сигурност; затворен в концлагера “Куциян”. След освобождаването му на 24 март 1949 г. е преследван като “фашистки дипломат” и работи като каменар и строител. Обвинен е в шпионаж (1952 г.) и е осъден на 7 години затвор. След освобождаването от затвора (1959 г.) успява да замине за Полша при семейството си. Въпреки съпротивата на българските власти полското правителството го награждава с ордена “За бойна слава” в знак на признание за заслугите му към Полша и участието в полската съпротива срещу фашизма. \r\n1886 г. \r\nМинистър-председателят Петко Каравелов и председателят на Народното събрание Стефан Стамболов правят официални постъпки пред управляващия руското агентство в София за подобряване на българо - руските отношения. \r\nПетко Стойчев Каравелов е политически и държавен деец, редовен член на Българското книжовно дружество (днешна БАН). Като министър-председател и министър на финансите (29 юни 1884 г. – 9 август 1886 г.), министър на обществените строежи, пътищата и съобщенията (29 юни 1884 г. –1 януари 1885 г.) и управляващ Министерството на вътрешните работи (21 март 1885 г. – 9 август 1886 г.) полага много усилия за международното признаване на Съединението на Източна Румелия с Княжество България. \r\n1884 г. \r\nПровежда се първото Главно събрание на Българското книжовно дружество в София. Председател е проф. Марин Дринов. \r\nМарин Стоянов Дринов е учен историк, филолог, обществен и държавен деец. Роден е на 20 октомври 1838 г. в Панагюрище. Образованието си получава в Киевската семинария и в Московския университет. От 1873 г. е доцент, а от 1876 г. и професор в Харковския университет. По време на Руско-турската освободителна война 1877 г. – 1878 г. е включен в Гражданската канцелария към щаба на Дунавската армия, оглавявана от княз Вл. А. Черкаски. След освобождението на София (1878 г.) е назначен за вицегубернатор. През 1878 г. – 1879 г. завежда отдела за народно просвещение и духовни дела и е съветник на руския императорски комисар княз А. М. Дондуков-Корсаков. Взема дейно участие в изработването на Търновската конституция. По негово предложение Учредителното събрание през 1879 г. обявява София за столица на Княжество България. Марин Дринов е един от инициаторите за откриване на Софийската публична библиотека (днешна. Народна Библиотека \"Св. св. Кирил и Методий\"). Негово дело е и изработването на устава на Държавния съвет 1881 г. – 1883 г. \r\n1873 г. \r\nСледствената комисия в Пловдив изготвя заключителното си постановление по “Хасковското съзаклятие”.  \r\nОт 10-ти до 28 юни с. г. в резултат на направените в хода на следствието разкрития по т.нар. “хасковско съзаклятие” турските власти извършват масови арести. Заловените комитетски дейци се изпращат в Пловдив, където следствената комисия провежда всички разпити и очни ставки. Сред новоарестуваните са Коста Тодев (хасковски ханджия), Георги Минчев, Михаил Минчев, Яни Тонев, Димитър Попстефанов (касиер на Хасковското градско общинско управление), поп х. Димитър Иванов от Чирпан, Янко Кочев (касиер на Чирпанската каза), Георги Данчев-Зографина, Стефан Сливков от Стара Загора, Станчо Петров от с. Джанбаз (дн. Калояновец), поп Минчо Кънчев от с. Арабаджиево, поп Еньо Димитров от с. Гюнелийска (дн. Любенова) махала, Георги х. Дечов от Стара Загора, Дойчо Димов от с. Сеймен (дн. Марица), Христо Илиев и Константин Доганов от Пловдив. \r\n1871 г. \r\nВасил Левски се среща с изпратения му помощник Димитър Общи. Срещата се състои в лозята край Сопот.  \r\nДимитър Общи (Д. Николов/Николич, Д. Косовеца, Д. Панайотов) е български революционер, помощник на Васил Левски, роден е около 1835 г. – 1836 г. в град Дяково, Косово. През 1862 г. се записва в Първа българска легия . Участва в Критското въстание (1867 г.-1868 г.), доброволец e в отрядите на Дж. Гарибалди (1866 г.). След като Левски приключва създаването на тайните местни комитети, започва да търси пари за оръжие. След обира на Орханийската поща е заловен, прави пълни признания пред турския съд, довели до арестуването на много членове на ВРО. Обесен е на 16 януари 1873 г. в София. \r\n763 г. \r\nБългарската армия на хан Телец търпи поражение в битка край Анхиало (дн. Поморие). Византийският император Константин V Копроним организира грандиозен поход срещу България, като превозва войските си по море с 800 бойни кораба. При равнината на Анхиало го очаква огромна българска войска, в чиито редове има 20 000 славяни. Сражението е изключително кръвопролитно и за двете воюващи страни. \r\nКонстантин V Копроним е византийски император (741 г. - 775 г.). Води поредица от войни против България с цел унищожението й. При деветия си пореден поход към българската граница умира, без да успее да осъществи намеренията си. Води успешни военни действия срещу Абасидите. Свиква църковен събор в Константинопол, на който е взето решение за строга забрана на култа към иконите и нареждане за пълното им унищожаване. Организира общо девет похода срещу България. На тази дата са родени: \r\n1938 г. \r\nРодена е Мими Николова - българска естрадна певица. Една от изпълнителките, които определят облика на българската естрада през 60-те години Възпитаничка на хор \"Бодра смяна\" и Хора на софийските девойки. Дебютира като солистка с песента от филма \"Любимец 13\" (1958 г.). От края на 50-те години пее в естрадно трио. През 60-те години сътрудничи с Ив. Стайков. Работи като солистка на Естрадния оркестър на Комитета за телевизия и радио, солистка на оркестър \"София\" и квартет \"Джаз фокус 65\". Нейни песни получават награди на фестивала \"Златният Орфей\": \"Калиакра\" (I награда, 1965 г.), \"Спомен от лятото\" (II награда, 1966 г.), \"Първата среща\" (III награда, 1965 г.). Представя се с песни на Ив. Стайков на фестивали в Сопот (Полша), Сплит (бивша СФРЮ), Токио (Япония). Издава плочи в Румъния. Концертира и като джазова певица (солистка на биг-бенд \"Габрово\", 1978 г.). \r\n1925 г. \r\nВ Пловдив е роден Христо Ковачев - български композитор, звукорежисьор. Завършва Вокалния факултет на БДК (1956 г.). Работи като хоров диригент, а от 1949 г. е звукорежисьор в Българското радио. Специализира в СССР и ГДР. Автор е на детски и естрадни песни, през 70-те год. обработва стари градски песни. \r\n1876 г. \r\nРоден е генерал-лейтенант Иван Бангеев - началник на Втора военноинспекционна област (1930 – 1932 г.). \r\n1873 г. \r\nРоден е Димитър Хаджигеоргиев - български композитор, музикален педагог. Завършва гимназия в Одрин и консерватория в Прага. Той е един от основателите на Музикалното училище в София (1904 г.), което прераства в Музикална академия, по-късно става неин директор. Най-известната му творба е оперетата “Тахирбеговица”. Други композиции: “Юбилеен марш на Иван Вазов” (1904 г.), “Юбилеен марш на цар Фердинанд” (1908 г.), “Юбилейна кантата на цар Освободител” (1902 г.) и др. Автор е на учебници по пеене. На тази дата умират: \r\n2002 г. \r\nУмира Николай Александров Хайтов - български писател. Завършва Лесотехническия факултет на Софийски Университет “Св.Климент Охридски през 1943 г. Работи като инженер-лесовъд из Родопите и Рила (1946-1954 г.). Редактор във в-к “Народна култура” и в сп. “Наша Родина” (1957 г.), главен редактор на сп. “Родопи” (от 1965 г.). Председател на Столичния съвет за култура. Секретар на СБП (1966-1968 г.), член на Управителния съвет на СБП (от 1966 г.), председател на СБП (от 1994-1999 г.); академик (1999 г.). Депутат е в VII ВНС. Първият му печатан очерк е “Предни постове на родното строителство” (1954 г.) в сп. “Септември”. Автор е на разкази, романи, публицистични и есеистични книги, драми, произведения за деца и много статии по обществено-културни въпроси. С цялостното си творчество продължава традициите на българските народопсихолози. По негови сценарии са заснети 11 филма и телевизионни постановки: “Козият рог” (1972 г.), “Семейство Калинкови” (тв, 1968 г.), “Кучета” (1969 г.), “Краят на песента” (1970 г.), “Мъжки времена” (1974 г.), “Ламята” (1974 г.), “Черешова градина” (1979 г.) и др., както и телевизионната поредица “Капитан Петко войвода”. В драматургията навлиза с пиесата “По земята” (1963 г.). Следват “Заключена пролет” (1963 г.), “Хайдути” (1965 г.), триптихът “Кучета”, “Лодка в гората” и “Пътеки” (1966), “Празникът” (1984) и други съчинения.: “Съперници” (1957 г.), “През вековете” (1958 г.), “Село Яворово, Асеновградско” (1958 г.), “Искрици от огнището” (1959 г.), “Хайдути” (1960 г.), “Жени-хайдутки” (1962 г.), “Матей Преображенски - Миткалото” (1964 г.), “Асеновград в миналото. Исторически, стопански и етнографски очерк” (1965 г.), “Родопски властелини” (1965 г.), “Село Манастир, Смолянско. Историческо, етнографско изследване” (1965 г., в съавторство със Сл. Дичев), “Шумки от габър. Книга за Родопите” (1965 г.), “Диви разкази” (1967 г.), “Ламята” (1970 г.), “Капитан Петко войвода. Исторически очерк” (1974 г.), “Бодливата роза. Есета” (1975 г.), “Перуански записки” (1975 г.), “За творчеството” (1982 г.), “Последните мигове и гробът на Васил Левски” (1985 г.), “Истини в сянка” (1987 г.), “Светогорски записки” (1987 г.), “Африкански записки” (1988 г.), “Дневник. Книга първа. 1954-1962” (1988 г.), “Дневник. Книга втора. 1963-1966” (1990 г.), “Гробът на Васил Левски” (2002 г.), “През сито и решето” (автобиография, 2002 г.), “Троянските коне в България” (2002 г.), “Дневници” (ръкопис). \r\n2000 г. \r\nУмира Славчо Иванов Чернишев - български писател. Следва славянска филология и философия в Софийски Университет “Св.Климент Охридски” (1945-1951 г.). Работи като коректор и технически уредник в издателство “Наркоиздат” (1945 г.), уредник на сп. “Жената днес” и в-к “Стожер” (1946 г.). Драматург на радиотеатъра при Радио София, член на сценарната комисия и завеждащ редакция “Реклама и пропаганда” при Българската кинематография (1957-1950 г.). Редактор е във в.“Литературен фронт” (1952-1953 г.), завежда литературен отдел във в. “Народна култура” (1953 г.). От 1954 г. живее в Созопол. Член е на СБП. Публикува за пръв път стихотворение през 1941 г. в сп. “Българска реч”. Някои негови съчинения са: “Земя и небе” (1952 г.), “Поема за летеца” (1954 г.), “Зад синия далечен океан” (1955 г.), “Неспокойно сърце” (1955 г.), “Вятърната мелница” (1957 г.), “Морето” (1957 г.), “Капитан Леванти” (1960 г.), “Созополски разкази” (1963 г.), “Стихове” (1965 г.), “Ветрове, пясъци и звезди” (1966 г.), “Стихотворения” (1966 г.), “Отвъд хоризонта” (1968 г.), “Корабни дневници” (1972 г.), “Лунните острови” (1980 г.) и др. \r\n1971 г. \r\nВ автомобилна катастрофа загиват известните футболисти Георги Аспарухов и Никола Котков.  \r\nНа 30 юни 1971 г. футболистите Георги Аспарухов и Никола Котков катастрофират в прохода Витиня и умират на място. Двамата играчи на \"Левски\" провеждат сутрешна тренировка на \"Герена\", после се качват в сивата \"Алфа Ромео\" с номер СГ 9999 на Гунди и потеглят за Враца, където са обещали да играят в юбилеен мач на местния \"Ботев\". На бензиностанцията преди Витиня те качват случаен спътник. Минути по-късно колата се забива с огромна скорост в излизащ от страничен път камион и избухва в пламъци. Тримата умират на място. \r\nГеорги Аспарухов (Гунди) е български футболист. Играч на \"Левски\" и \"Ботев\" (Пд). В \"А\" РФГ има 245 мача със 150 гола, в националния отбор - 50 мача с 19 гола. Класиран е на 8-о място в Европа (1965 г.), спортист №1 на страната (1965 г.) . Избран е за футболист на ХХ в. за България. \r\n1962 г. \r\nУмира Димитър Борисов Митов - български литературен и театрален критик, професор. Завършва гимназия и институт в София, специализира в парижката Сорбона и “Колеж дьо Франс”. Редактира литературните седмичници “Развигор” (1923-1925 г.), “Литературни новини” (1927-1929 г.) и “Литературен глас”; библиотеките “Бисери”, “Вечни спътници” и сборниците: “Изкуство и живот” (1929 г.), алманах “Литературен глас” (1931 г.), “Духът на новия свят” (1932 г.). Автор на сборник с критика: “Знамена” (1933 г.) и “Писатели и книги” (I и II, 1934 г. и 1935 г.). Автор е на: “История по западноевропейска литература” (5 т., 1950-1953 г.), “Христоматия по западноевропейска литература” (3 т., 1955-1958 г.), “Театрални вечери” (1974 г., посмъртно). \r\n1921 г. \r\nВ с. Варош, Прилепско умира Гьорче Петров (Трояченец) - български революционер, един от основателите и ръководителите на ВМОРО. Работи като учител. Създава революционни комитети в Щип, Битоля, Прилеп, Ресен, Охрид, Крушево, Кичево, Леринско, Костурско. Заедно с Г. Делчев изработва нов устав на организацията (1896 г.). Войвода е на чета по време на Илинденско-Преображенското въстание (1903 г.). След възстановяването на ВМРО (1919 г.) заедно с Д. Хаджидимов участва в създаването на Временното представителство на ВМРО (обединена). Жертва на междуособни борби в организацията. За изготвянето на историческата справка на Агенция “Фокус” са използвани следните източници:", "date": "2018.06.30", "title": "Денят 30 юни в българската история"}
{"url": "http://www.focus-news.net/news/2018/06/30/2540117/sliven-gradat-shte-bade-domakin-na-darzhavnoto-parvenstvo-po-sportna-akrobatika.html", "text": "Сливен ще бъде домакин на Държавното първенство по спортна акробатикa, което ще се проведе в дните до 1 юли 2018 г., съобщиха от пресцентъра на  Община Сливен . \r\nСпортна зала „Васил Левски“ ще приеме състезатели от 20 клуба в страната. Над 120 акробати ще премерят сили за призовите места на най-голямото първенство в национален мащаб. Те ще бъдат разпределени във възрастови групи 7 – 15 г., 9 – 16 г., 10 – 18 г. и 11 – 19 г. Състезанието ще започне днес от 09.00 часа и ще продължи до 17.00 часа, с прекъсване за обедна почивка от 12 до 14 часа. Награждаването на участниците във възрастова група 7 – 15 г. ще се състои от 17.30 часа. Финалите ще се проведат на 1 юли 2018 г. \r\nОрганизатори на проявата са Спортен клуб по акробатика „Стефан Данчев“, Българската федерация по спортна акробатика, с подкрепата на Община Сливен. \r\nСмесените двойки в акробатиката са вече част от Олимпийското семейство. Тази година за първи път ще бъдат излъчени олимпийски шампиони в този спорт. Това ще се случи на Третите летни младежки олимпийски игри, които ще се проведат в Буенос Айрес, Аржентина, от 11 до 23 септември 2018 г..", "date": "2018.06.30", "title": "Сливен: Градът ще бъде домакин на Държавното първенство по спортна акробатика"}
{"url": "http://www.focus-news.net/news/2018/06/30/2540116/plyus-info-makedoniya-novi-sad-e-navodnen.html", "text": "Поройни дъждове връхлетяха Сърбия, предизвиквайки на места силни наводнения, предава скопският телевизионен канал    „Плюс Инфо“. \r\nНай-силно е пострадал град Нови Сад във Войводина. Улиците са наводнени. Някои автомобили са се оказали изцяло под вода. \r\nТежко е положението и в Обреновац, като част от населението му вече се евакуира.  Виктор Турмаков", "date": "2018.06.30", "title": "„Плюс Инфо“ (Македония): Нови Сад е наводнен"}
{"url": "http://www.focus-news.net/news/2018/06/30/2540113/nimh-zhalt-kod-za-silen-vyatar-e-v-sila-za-14-oblasti-na-stranata.html", "text": "Жълт код за силен вятър е в сила за половината страна. Това сочи справка на сайта на  Националния институт по метеорология и хидрология (НИМХ) при БАН . Предупреждението е в сила за областите Видин, Монтана, Враца, Плевен, Ловеч, Габрово, Велико Търново, София-град, Софийска, Перник, Кюстендил, Благоевград, Пазарджик и Пловдив.  \r\nЩе духа силен запад-северозападен вятър - средна скорост 14-19 м/сек.", "date": "2018.06.30", "title": "НИМХ: Жълт код за силен вятър е в сила за 14 области на страната"}
{"url": "http://www.focus-news.net/news/2018/06/30/2540119/a1on-makedoniya-albanskiyat-premier-sabra-parite-za-globite-na-dzherdan-shakiri-i-granit-dzhaka.html", "text": "Албанският министър-председател Еди Рама съобщи, че е приключило започнатото по негова инициатива събиране на средствата за глобата, определена от ФИФА на футболистите от косовски произход на швейцарския национален отбор Джердан Шакири и Гранит Джака, предава скопският телевизионен канал  “A1ON“. \r\nВеднага, след като ФИФА обяви глоба от по 10 хил. франка на националите от Швейцария на Джака и Шакири, които отпразнуваха головете си срещу Сърбия на среща от световното с изобразяване на албанския двуглав орел с ръце, Еди Рама откри специална банкова сметка за дарения за плащане на глобата.  \r\n„Знакът на орела е нашият знак за разпознаване“, допълни Рама.   Виктор Турмаков", "date": "2018.06.30", "title": "“A1ON“ (Македония): Албанският премиер събра парите за глобите на Джердан Шакири и Гранит Джака"}
{"url": "http://www.focus-news.net/news/2018/06/30/2540122/plovdiv-dvizhenieto-po-patya-yugovo-laki-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "Трафикът по основните направления в Пловдивска област се извършва с нормална интензивност и без затруднения към този час, съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пловдивския участък на АМ „Тракия“, също по пътищата Пловдив-Асеновград-Смолян и Пловдив-Карлово. Пътните настилки на територията на областта са предимно мокри и хлъзгави. Изключително повишена е опасността от свлачищна активност по пътищата в планинските райони. Най-рискови са участъците Бачково-Нареченски бани и Кричим-Девин. Водачите трябва да шофират с повишено внимание и съобразена скорост, тъй като е възможно свличането на значително количество земна и скална маса. Движението по пътя Югово-Лъки се осъществява в една лента поради пропадане на част от пътното платно. Движението се регулира с пътни знаци. Срокът на ремонтните дейности е до 3 август 2018 г. До 15 юли 2018 г. движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. \r\nТрафикът на територията на град Пловдив също се извършва с нормална интензивност и без затруднения. По-засилено автомобилно движение се отчита в централната градска част, както и по-входно-изходните артерии. Пътните настилки на територията на града са предимно мокри и хлъзгави. \r\nТони МИХАЙЛОВ", "date": "2018.06.30", "title": "Пловдив: Движението по пътя Югово-Лъки се осъществява в една лента поради пропадане на част от пътното платно"}
{"url": "http://www.focus-news.net/news/2018/06/30/2540121/plyus-info-makedoniya-vladimir-putin-prie-pokanata-da-poseti-sarbiya.html", "text": "Руският президент Владимир Путин е приел поканата да посети Сърбия, потвърди в Белград посланикът на Руската федерация Александър Чепурин на среща с президента на Сърбия Александър Вучич, предава   Плюс Инфо. \r\nДатата на посещението не е уточнена, но белградските медии казват, че „Путин  есента идва в Сърбия“ \r\nПрезидентът на Сърбия оценили отговора на Путин, който му е предал Чепурин, като „голяма чест за Сърбия“ и „потвърждение на традиционните приятелски сръбско - руски връзки“, съобщава канцеларията на Вучич. \r\nПосланикът, както предават сръбските медии, е благодарил на президента Вучич за „високото ниво на двустранните отношения“, и оценя предстоящото посещение на Путин в Белград като „израз на желанието и намерението на Москва да работи за задълбочаване на сътрудничеството между двете страни“. \r\nОчаква се по време на посещението на руския президент Путин в Сърбия да подпишат няколко споразумения, които ще позволят конкретно сътрудничество между Сърбия и Русия.  Виктор Турмаков", "date": "2018.06.30", "title": "„Плюс Инфо“ (Македония): Владимир Путин прие поканата да посети Сърбия"}
{"url": "http://www.focus-news.net/news/2018/06/30/2540112/slavka-chakarova-kmet-na-chepelare-sled-bedstvieto-ima-mnogo-materialni-shteti-svlachishta-i-srutishta-no-nay-vazhnoto-e-che-nyama-postradali-hora.html", "text": "След бедствието има много материални щети, свлачища и срутища, но най-важното е, че няма пострадали хора. Това каза за  Агенция „Фокус“  кметът на Община Чепеларе Славка Чакърова. \r\nТя припомни, че бедственото положение в Чепеларе е отменено вчера в 17.00 часа. Чакърова обясни, че нивото на река Чая е спаднало и към момента няма получени сигнали заради дъждовете.  \r\n„Към село Забърдо бяхме затворили пътя, защото обрушвахме една скала“, обясни Чакърова. Кметът на Чепеларе поясни, че днес ще се затваря пътят от Сините ханчета до село Забърдо заради срутище.  По думите й няма да се създават никакви притеснения за селото, тъй като ще има контролирано пропускане на автомобили. \"Ще се пропускат линейки и доставки на хранителни продукти\", коментира Чакърова.   \r\nДеница КИТАНОВА", "date": "2018.06.30", "title": "Славка Чакърова, кмет на Чепеларе: След бедствието има много материални щети, свлачища и срутища, но най-важното е, че няма пострадали хора"}
{"url": "http://www.focus-news.net/news/2018/06/30/2540120/pernik-episkop-polikarp-shte-oglavi-liturgiya-v-hram-sv-apostoli-petar-i-pavel-v-selo-debeli-lag.html", "text": "Православната църква чества Събор на светите славни и всехвални 12 апостоли \r\nПо този повод  с благословението на Негово светейшество Българския патриарх и Софийски митрополит Неофит, Негово Преосвещенство Белоградчишкият епископ Поликарп - викарий на Софийския митрополит,  ще оглави светата Литургия в храм „Св. апостоли Петър и Павел“ в с. Дебели лаг, Радомирска духовна околия, предаде репортер на  Агенция \"Фокус\".  Начало: 9:30 часа.  \r\nНикола ПЕТКОВ", "date": "2018.06.30", "title": "Перник: Епископ Поликарп ще оглави литургия в храм \"Св. апостоли Петър и Павел\" в село Дебели лаг"}
{"url": "http://www.focus-news.net/news/2018/06/30/2540123/veliko-tarnovo-ogranicheno-e-dvizhenieto-po-patya-mezhdu-gorna-oryahovitsa-i-selo-arbanasi-nastilkite-v-regiona-za-chastichno-mokri.html", "text": "Ограничено е движението по пътя между Горна Оряховица и село Арбанаси. В отсечката от  км 44+090 до км 46+474 текат ремонтни дейности, съобщиха за  Радио „Фокус“ – Велико Търново  от Областно пътно управление. Срокът за приключване на преасфалтирането е днес. Обходният маршрут е през село Шереметя. Условията за пътуване в региона са нормални. Времето е облачно, като на места превалява слаб дъжд. Настилките са частично мокри, там, където вали – и хлъзгави. Движението не е натоварено. Допълнително въведени ограничения в областта няма. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. \r\nЛуиза ТРАНЧЕВА", "date": "2018.06.30", "title": "Велико Търново: Ограничено е движението по пътя между Горна Оряховица и село Арбанаси, настилките в региона за частично мокри"}
{"url": "http://www.focus-news.net/news/2018/06/30/2540118/pravoslavnata-tsarkva-chestva-sabor-na-svetite-slavni-i-vsehvali-dvanadeset-apostoli.html", "text": "Православната църква чества Събор на светите славни и всехвали дванадесет апостоли. Това е празник за обща прослава на Христовите благовестители, наречени апостоли, т.е. пратеници. Те са Симон Петър, Андрей Първозвани, Иаков Заведеев, Иоан Богослов, Филип, Вартоломей, Тома, Матей, Иаков Алфеев, Иуда Иаковов, Симон Зилот, Матий (Матия) - на мястото на Иуда Искариот. Към тях се причислява и апостол Павел, затова този ден се казва още Павловден. Празникът се чества още от древност след деня на славните първовърховни апостоли Павел и Петър, Като празнува паметта на всеки един от дванадесетте апостоли отделно, Църквата еднакво благоговее и пред целия техен събор. Светото Предание нарича всички дванадесет апостоли славни и всехвални. Църквата е празнувала паметта на всички апостоли заедно. По-късно тя е добавила към тях и апостол Павел. Въпреки това, в богослужебните книги този ден се нарича \"Събор на дванадесетте\", защото това число на апостолите е първоначално и Христово. На 4 януари Църквата възпоменава и Седемдесетте апостоли, които Христос избрал за апостолско служене.", "date": "2018.06.30", "title": "Православната църква чества Събор на светите славни и всехвали дванадесет апостоли"}
{"url": "http://www.focus-news.net/news/2018/06/30/2540124/usgs-zemetresenie-s-magnitud-60-po-skalata-na-rihter-e-registrirano-v-zapadno-meksiko.html", "text": "Земетресение с магнитуд 6,0   по скалата на Рихтер е регистрирано крайна тихоокеанското крайбрежие на Мексико, показва справка на страницата в интернет на   Геологическата служба на САЩ (USGS). \r\nЗеметресението е регистрирано в 22:56 часа местно време на 29 юни (6:56 часа сутринта българско време на  30 юни) на дълбочина от 24,8 км. Епицентърът е на 44 км. западно от град Сан Патрицио в щата Колима. \r\nНяма данни за жертви и разрушения. Не е обявявана опасност за появата на вълни цунами.   Виктор Турмаков", "date": "2018.06.30", "title": "USGS: Земетресение с магнитуд 6,0 по скалата на Рихтер е регистрирано в Западно Мексико"}
{"url": "http://www.focus-news.net/news/2018/06/30/2540125/gabrovo-remont-zatvori-uchastak-ot-patya-mezhdu-sevlievo-i-gabrovo.html", "text": "Ремонт затвори участък от пътя между Севлиево и областния център. В отсечката от км 18+000 до км 18+965, в района на село Новаковци, тече поправка на пътно съоръжение при км 18+693. Движението по направление Габрово – Севлиево се организира  през селата Горна Росица, Райновци, Враниловци и град Севлиево. В обратна посока се преминава през селата Горна Росица, Гъбене, Райновци и Враниловци. Това съобщиха  за  Радио „Фокус“ – Велико Търново  от Областно пътно управление – Габрово. От Областното пътно управление  уточниха че ремонтът трябва да приключи до 12 септември 2018 г., а на място е поставена  необходимата пътна сигнализация.  Условията за пътуване в региона са нормални. Времето е облачно, настилките са предимно мокри. На места превалява слаб дъжд, който се очаква да спре, по-късно през деня. В едната лента се пренасочва трафикът в участък от път Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Движението  в друга част на  път II-44 Драгановци – Габрово – от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември 2018 г. \r\nЛуиза ТРАНЧЕВА", "date": "2018.06.30", "title": "Габрово: Ремонт затвори участък от пътя между Севлиево и Габрово"}
{"url": "http://www.focus-news.net/news/2018/06/30/2540108/dimitar-zdravkov-kmet-na-sadovo-ostava-v-sila-bedstvenoto-polozhenie-v-obshtinata-do-zapushvane-na-digata-pri-reka-chaya.html", "text": "Остава в сила бедственото положение в Общината. Това каза за  Агенция „Фокус“  кметът на Община Садово Димитър Здравков. Той поясни, че бедственото положение е обявено във връзка със скъсаната дига на река Чая и докато тя не бъде запушена, то няма да бъде отменяно. Кметът Димитър Здравков уточни, че дигата е скъсана на две места.  „Тя е направена така, че не може да се работи и по двете едновременно. Вчера от „Напоителни системи“ работиха по едното място. Оттам нататък трябва да се придвижват към другото“, коментира кметът. Димитър Здравков изрази надежда дъждът да не възпрепятства работата им. Кметът на Община Садово увери, че като цяло обстановката е спокойна. \"Няма постъпили сигнали, нито бедстващи хора на територията на общината\", каза още той.  \r\nДеница КИТАНОВА", "date": "2018.06.30", "title": "Димитър Здравков, кмет на Садово: Остава в сила бедственото положение в Общината до запушване на дигата при река Чая"}
{"url": "http://www.focus-news.net/news/2018/06/30/2540126/denyat-30-yuni-v-svetovnata-istoriya.html", "text": "На 30 юни през 1908 г. силна експлозия разтърсва Източен Сибир. Експлозията е усетена и в Източна Европа. Счита се, че причината е т.н. Тунгуски метеорит, паднал на Земята. \r\nНа същата дата през 1964 г. американският космически апарат „Рейнджър 7” достига Луната и предава първите снимки на нейната видима страна от близко разстояние. \r\n2017 г. \r\nБундестагът гласува за легализиране на еднополовите бракове в Германия. \r\n2016 г \r\nАрменският парламент ратифицира договор за създаване на съвместна система за противоракетна отбрана с Русия. \r\n2015 г. \r\n141 човека загиват при падане на военно-транспортен самолет C-130 Херкулес върху хотел в индонезийския град Медан. \r\n2013 г. \r\nВ Сенегал е арестуван бившият президент на Чад Хисен Хабре. \r\n2013 г. \r\nВ Египет започват масови протести за сваляне от власт на президента Мохамад Морси. \r\n2012 г. \r\nНа президентските избори в Исландия побеждава Оулафюр Рагнар Кримсон с 53% от гласовете за пети пореден мандат. \r\n2012 г. \r\nПарагвай е изключен временно от Меркосур (южноамериканския общ пазар) и Унасур (Съюза на южноамериканските нации). \r\n2012 г. \r\nВ град Тимбукту, Мали ислямисти разрушават мавзолея на Сиди Махмуд построен през XIV век и влизащ в Списъка на световното културно и природно наследство на ЮНЕСКО. Разрушени са още два мавзолея. \r\n2005 г. \r\nИспания легализира еднополовите бракове. \r\n1990 г. \r\nИзточна и Западна Германия се сливат икономически, като западногерманската марка става обща валута. \r\n1971 г. \r\nТрима членове на космическия кораб „Союз-2” загиват при завръщането си на Земята поради спадане на въздушното налягане. \r\n1964 г. \r\nАмериканският космически апарат „Рейнджър 7” достига Луната и предава първите снимки на нейната видима страна от близко разстояние. \r\n1960 г. \r\nБелгия дава независимост на Република Конго. Започва гражданска война. \r\n1948 г. \r\nУчените Уилям Шокли, Уолтър Братейн и Джон Бардин от френската компания Бел обявяват изобретяването на полупроводниковия транзистор. В Париж, след повече от две години експерименти, учените Хърбърт Матар и Хайнрих Велкер успяват да синтезират германиеви кристали в достатъчно чисто състояние. \r\n1941 г. \r\nПронацистка групировка обявява независимостта на Украйна. До този момент страната е под съветска власт. Украински войници, участници в немски батальони, се обединяват с цел освобождаване на Украйна. Лидер на фракцията е Степан Бандера. След като нахлуват в Лвив, Ярослав Стетско, един от другарите на Бандера, обявява независимостта на Украйна. Нацистите му заповядват да оттегли прокламацията, но след неговия отказ те унищожават Украинското националистическо движение. \r\n1940 г. \r\nГьоринг издава заповед за започване на въздушна блокада на Англия. \r\nХерман Гьоринг е един от главните военни престъпници на фашистка Германия. Участва в Първата световна война като пилот-изтребител. Член е на Националсоциалистическата партия (от 1922 г.) и ръководител на щурмовите отряди (SA). Като политически пълномощник на Хитлер (от 1930 г.) и председател на Райхстага (от август 1932 г.) има заслуги за спечелване на изборите. В правителството на Хитлер (1933 г.) става имперски министър на авиацията и министър-председател на Прусия. Главнокомандващ е военновъздушните сили (1935 г.), ръководител е на един от най-големите германски промишлени концерни \"Гьоринг\" (от 1937 г.). Един от организаторите на нацисткия терор в Германия и окупираните европейски страни. Херман Гьоринг е райхсмаршал (1940 г.). Осъден на смърт от Международния военен трибунал в Нюрнберг (1946 г.). Няколко часа преди изпълнението на присъдата се отравя в затвора. \r\n1936 г. \r\nИзлиза от печат романът на Маргарит Мичел “Отнесени от вихъра”. \r\n1934 г. \r\nПо време на т. нар. „нощ на дългите ножове” по заповед на Адолф Хитлер частите на СС извършват чистка сред членовете на Националсоциалистическата партия. Сред жертвите е и един от главните съперници на Хитлер за ръководството в партията Ернст Рьом - водач на нацистките щурмови отряди, известни като СА. \r\n1930 г. \r\nОсъществено е първото околосветско радиопредаване в Скинектъди, Ню Йорк. Експериментите за предавания по телефонната мрежа започват още през 1922 г. в Ню Йорк, Бостън и Чикаго. През 1926 г. Националната радиопредавателна компания започва първите си излъчвания в мрежа от 24 станции, а през 1927 г. е създадена Колумбийската предавателна система. \r\n1914 г. \r\nВ Южна Африка за първи път е арестуван индийският лидер Махатма Ганди. \r\nМохандас Карамчанд е роден на 2 октомври, 1869 г. в Порбандар, в индийската държавата Gujarat. Махатма Ганди принадлежи към най-забележителните личности на XX век. Неговото ненасилствено противопоставяне срещу дискриминацията в Южна Африка и Индия, заедно с учението му, го превръщат в един от най-важните образци за човечеството. \r\n1910 г. \r\nЗавършено е прокарването по дъното на Атлантическия океан на първия телефонен кабел между Европа и Южна Америка. \r\n1908 г. \r\nСилна експлозия разтърсва Източен Сибир. Експлозията е усетена и в Източна Европа. Счита се, че причината е т.н. Тунгуски метеорит, паднал на Земята. Това, че не са открити никакви следи от космическа материя става причина за оспорване на факта и за възникване на много и различни теории. \r\n1894 г. \r\nПринцът на Уелс и бъдещ крал на Англия – Едуард Седми открива лондонския Тауър Бридж, подемен мост на река Темза. Той се намира близо до Лондонската кула, от където взима името си. Съоръжението е дълго 244 метра и има две кули високи 65 метра, като всяка от тях тежи 1000 тона. За металната конструкция са използвани 11 хиляди тона стомана. Вдигащият механизъм се задвижва от вода под налягане. Строежът започва през 1886 г. и продължава 8 години, ангажирайки 432 работници. Със готическо-викторианския си стил мостът се превръща в местна забележителност. \r\n1894 г.  \r\nКорея се отделя от Китай и обявява своята независимост. \r\n1893 г. \r\nВ Южна Африка е намерен най-големият до този момент елмаз - “Екселсиор”, 995 карата. \r\n1876 г. \r\nИзбухва война между Сърбия и Турция. Във войната срещу Високата порта се включва и Черна гора. Десетки български доброволци сформират чети, с които се присъединяват към сръбската армия.  \r\nВойната между Сърбия и Турция, избухва в резултат на желанието на сръбския народ да подпомогне въстанието в Босна и Херцеговина (1875-1878 г.) и да премахне своя васалитет по отношение на Османската империя. Обявена е на 18 юни и с известни прекъсвания продължава до 19 октомври 1876 г. Първоначално сръбските войски имат превес и освобождават редица градове и селища в Поморавието и Тимошко. Скоро обаче силите им се изчерпват и започват да търпят поражение след поражение. Особено критично става положението след поражението при Джунис (17 октомври), след което турските войски нямат препятствие по пътя към Белград. Само незабавната интервенция на Русия спасява Сърбия от пълен военен погром. На 19 октомври тя отправя ултиматум до Високата порта, в резултат на който на 20 октомври е сключено примирие между двете воюващи страни и военните действия между тях са преустановени. На 16 февруари 1877 г. последва и подписването на мирния договор между тях, който възстановява положението, съществувало между тях преди започването на войната. \r\nВ Сръбско-турската война вземат участие и голям брой български доброволци. Със свои чети се включват известните войводи П. Хитов, Филип Тотю, Илю Марков и др. През август 1876 г. от тяхната среда се формират 3 батальона, които се включват в състава на руско-българската бригада. През септември и октомври българските доброволци участват в редица сражения с турските войски при Алексинац, Джунис и пр. След приключване на войната българските доброволчески формирования са разпуснати. Част от тях по-късно се включват в състава на Българското опълчение и участват в Руско-турската освободителна война 1877-1878. \r\n1860 г. \r\nИзлиза първи брой на официалния вестник на Ватикана \"Осерваторе романо\". \r\n1859 г. \r\nШарл Блонден, наблюдаван от 25 хил. души, преминава по въже над Ниагарския водопад. \r\n1850 г. \r\nАли Риза паша изпраща във въстаническия лагер в района на Връшка чука и с. Раковец делегация с писмено възвание, в което се дава тридневен срок за разпускане на въстаническите отряди. На населението се предлага да излъчи свои представители, които да изложат пред властите своите искания. \r\n1792 г. \r\nВ Париж с бойната песен на Рейнската армия влиза марсилския доброволчески отряд. От този момент нататък песента получава името “Марсилеза”, която става химн на Франция. \r\n1648 г. \r\nКазакът Семьон Дежньов започва плаването си, с което доказва съществуването на проток между Азия и Северна Америка. На тази дата са родени: \r\n1966 г. \r\nРоден е американският боксьор Майк Тайсън - най-младият световен шампион в свръхтежка категория. \r\n1951 г. \r\nРоден е Стенли Кларк - американски джаз- и рок-музикант, един от водещите бас-китаристи и контрабасисти в областта на джаза. Свири с Арт Блейки, Гил Евънс, Стен Гец, “Тед Джонс - Мел Люис биг бенд”, “Ритърн ту форевър” (групата на Чик Кърия). Завършва Музикалната академия във Филаделфия. До края на 70-те години албумите му са в стил фюжън, а през 80-те години работи като студиен музикант и е по-близо до стила фънк. Участва в записите на известни музиканти и групи (Ч. Кан, “Сантана”, А. Франклин, К. Джоунс, П. Маккартни, Дж. Люк и др.). Албуми: “Children of Forewer” (1973 г.), “Stanley Clarke” (1974 г.), “Journey to Love” (1975 г.), “School Days” (1976 г.), “Modern Man” (1978 г.), “I Wanna Play for You” (1979 г.), “Rock, Rebbles and Sand” (1980 г.), “The Clarke/Duke Project” (1981 г.), “Let Me Know You” (1982 г.), “Project II” (1983 г.), “Time Exposure” (1984 г.), “Find Out” (1985 г.), “Hideway” (1987 г.), “Passenger 57” (музика към филм) (1992 г.), “East River Drive” (1992 г.), “Bolero” (1993 г.). \r\n1893 г. \r\nРоден е Валтер Улбрихт - деец на германското и международно работническо движение. Член е на Германската социалдемократическа партия от 1912 г. В периода 1915 г. – 1918 г. служи в армията. През 1918 г. влиза в съюза “Спартак”. Участва в създаването на Германска Комунистическа партия (1918) г., от 1923 г. е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928-1933 г. - депутат в Германския райхстаг. От 1928 г. е челн на ИККИ. През 1933 г. емигрира. По време на Втората световна война живее в СССР; участва в създаването на комитета “Свободна Германия”. Завръща се в Германия през 1945 г. Улбрихт е един от основателите на Германска единна социалистическа партия (ГЕСП, 1946 г.); генерален секретар в периода 1950 г. 1953 г.; през 1953 г. - 1971 г. - първи секретар на ЦК на ГЕСП, а от 1971 г. председател на ГЕСП. От 1955 г. до 1960 г. е първи заместник председател на Министерски съвет, а от 1960 г. председател на Държавен съвет на ГДР. Умира на 1 август 1973 г. в Берлин. На тази дата умират: \r\n1971 г. \r\nУмира Владислав Николаевич Волков - руски летец космонавт, два пъти герой на СССР (1969 г. и 1971 г.). Завършва Московския авиационен институт през 1959 г. и работи в конструкторско бюро. Присъединява се към отряда на космонавтите през 1966 г. От 12 до 17 октомври 1969 г. лети в Космоса на борда на кораба спътник \"Союз-7\" като бординженер (заедно с А. В. Филипченко и В. В. Горбатко). Като бординженер е включен в състава на екипажа на космическия кораб \"Союз-11\", изведен в орбита на 6 юни 1971 г. На 7 юни 1971 г. \"Союз-11\" се скачва с научната станция \"Салют\". След завършване на програмата на полета на 30 юни 1971 г. при завръщането на Земята членовете на екипажа на космическия кораб \"Союз-11\" загиват. Волков  \r\n1961 г. \r\nУмира Ли де Форест - американски радиоинженер. Завършва Йейлския университет (1896 г.), ръководи редица радиотехнически предприятия в САЩ. Изобретява триелектродната лампа (триод) (1906 г., патент от 1907 г.) и създава лампов детектор и усилвател. Разработва система за радиотелеграфни съобщения, приета в армията и флота на САЩ. Работи в областта на радиотелефонията; осъществява първите музикални предавания по проводници (1910 г.). Създава система за звукозапис, наречена “фонофилм” (1916 г.). Автор е на много изобретения в областта на радиотехниката и звуковото кино. \r\n1953 г. \r\nУмира Всеволод Иларионович Пудовкин - руски кинорежисьор, артист на СССР (1948 г.). Филмография: \"Майка\" (по романа на М. Горки, 1926 г.); \"Краят на Санкт Петербург\" (1927 г.); \"Потомъкът на Чингис хан\" (1929 г.); \"Суворов\" (1941 г.); \"Адмирал Нахимов\" (1947 г.); \"Жуковски\" (1950 г.) и др. Написва книгите \"Кинорежисьор и киноматериал\" (1926 г.) и \"Актьорът във филма\" (1934 г.). \r\n1934 г. \r\nУмира Курт Фон Шлайхер - германски генерал, политик. Роден е на 7 април 1882 г. в семейство на пруски юнкери. Започва офицерската си кариера през 1903 г. в 3ападно гвардейски пехотен полк, командван от ген. Хинденбург. По време на Първата световна война служи в Генщаба, а след това е адютант на главния интендант Вилхелм Грьонер. Активно участва в сформирането на военизираните доброволчески отряди (фрайкорпс). През 1926 г. е назначен за началник на отдел “Сухопътни сили” към военното министерство и за няколко години се издига до военен министър (1932 г.). От края на 20-те год. на ХХ в. е една от най-влиятелните, но малко популярни политически фигури в Германия. Поддържа президентското управление и идеята за елитарна “нова държава”. През пролетта на 1932 г. преговаря с Хитлер за подкрепа на канцлера Фон Папен. Лятото на същата година режисира оставката му и сам заема канцлерския пост (4 декември 1932 г. – 30 януари 1933 г.). В управлението си стъпва върху широк фронт, интегрирал профсъюзите, паравоенните организации, армията и част от ГНСРП. Опитът на Курт Шлайхер да разцепи националсоциалистическото движение и да пречи на Хитлер по пътя към властта струват на генералът живота му. В “Нощта на дългите ножове” по заповед на фюрера Курт Шлайхер и съпругата му са убити от член на Гестапо. \r\n1911 г. \r\nРоден е Чеслав Милош - поет, белетрист, преводач. Като поет дебютира през 1930 г. Чеслав Милош е един от основателите на поетическата група “Жигари” (1931 г.) и редактор на едноименното списание. По време на германската окупация участва в нелегалния литературен живот. От 1945 г. е на дипломатическа служба в САЩ, а от 1949 г. – във Франция. От 1951 г. скъсва с комунистическия режим и остава във Франция. С първата си стихосбирка “Поема за застиналото време” (1933 г.) Милош поставя началото на обемно и многопластово творчество. Световна слава му донася есеистичната книга “Поробеният разум” (1953 г.). Негови книги са и: “Долината на Иса” (автобиографичен роман), “Морален трактат” (1948 г.), “Поетически трактат” (1957 г.), “История на полската литература” (1969 г.), “Кученце крайпътно” (1977 г.), “То” (2000 г., поетически сборник), “Теологически трактат” (2001 г.) и др. Преводач е на отделни книги от Библията, на творби от Шекспир, Милтън, Блейк, Йейтс, Елиът. Носител е на Нобелова награда за литература (1980 г.). За изготвянето на историческата справка на Агенция “Фокус” са използвани следните източници:", "date": "2018.06.30", "title": "Денят 30 юни в световната история"}
{"url": "http://www.focus-news.net/news/2018/06/30/2540127/sofiya-chetiri-ekipa-na-direktsiya-avariyna-pomosht-i-preventsiya-izvarshvat-obhodi-i-sa-v-gotovnost-da-reagirat-na-signali-vav-vrazka-s-obyaveniya-zhalt-kod-za-silen-vyatar.html", "text": "Във връзка с обявения жълт код за силен северозападен вятър в София четири екипа на дирекция „Аварийна помощ и превенция” извършват обходи и са в готовност да реагират на сигнали. Това съобщиха от пресцентъра на  Столична община . \r\nОт Общината напомнят на гражданите да бъдат внимателни при придвижването си на открито, да обезопасят незакрепени предмети от балкони или прозорци на жилищата си, строителните фирми да проверят огради, строителни скелета и кранове на обектите си и да предприемат мерки за тяхното обезопасяване, собствениците на търговски и рекламно-информационни елементи също да проверят обектите си.  \r\nПродължава и контролираното изпускане на водни количества от общинските язовири \"Мърчаево\", \"Мрамор\" и \"Суходол\". Извършва се наблюдение на места от критичната инфраструктура.", "date": "2018.06.30", "title": "София: Четири екипа на дирекция „Аварийна помощ и превенция” извършват обходи и са в готовност да реагират на сигнали, във връзка с обявения жълт код за силен вятър"}
{"url": "http://www.focus-news.net/news/2018/06/30/2540130/the-hill-donald-tramp-zayavi-che-shte-obsadi-namesata-v-izborite-s-vladimir-putin.html", "text": "Президентът на САЩ Доналд Тръмп заяви, че планира да зачеркне темата за предполагаемата руска намеса на изборите в страната по време на разговора си с президента на Русия Владимир Путин, който ще се състои следващия месец, пише   The Hill.  Тръмп уточни, че на срещата в Хелзинки на 16 юли ще се обсъдят и ситуацията в Украйна и в Сирия.. \r\n„Не искаме никой да се меси в изборите“, заяви Тръмп. „Русия продължава да твърди, че не се е месила в изборите. Но същевременно защо никой не е разследвал Демократическата партия? Защо никой не търси връзка между Хилари Клинтън и Русия?“, допълни той. \r\nВ момента въпросът дали предизборната кампания на Тръмп е имала връзка с руското правителство по време на изборите е тема за разследване от специалния прокурор Робърт Мюлер. Тръмп нарича следствието „лов на вещици“.  Виктор Турмаков", "date": "2018.06.30", "title": "The Hill: Доналд Тръмп заяви, че ще обсъди намесата в изборите с Владимир Путин"}
{"url": "http://www.focus-news.net/news/2018/06/30/2540131/pazardzhik-patnite-nastilki-sa-mokri-opasnost-ot-padashti-kamani-ima-v-rodopskata-chast-na-oblastta.html", "text": "Спокойно е движението по главните пътища на област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Пътните настилки са мокри. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В родопската част на областта остава в сила опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.06.30", "title": "Пазарджик: Пътните настилки са мокри, опасност от падащи камъни има в родопската част на областта"}
{"url": "http://www.focus-news.net/news/2018/06/30/2540136/burgas-peshehodets-e-postradal-pri-paten-intsident-na-ul-tamara.html", "text": "1 пътнотранспортно произшествие е регистрирано през изминалото денонощие в Бургас, съобщи за  Радио „Фокус“-Бургас  дежурният в ОДМВР-Бургас. При пътния инцидент на ул. „Тамара“ е пострадал пешеходец. \r\n„Не са подавани сигнали за нарушения на обществения ред, пожари или аварии“, посочи дежурният в Община Бургас. \r\nДеница ДИМИТРОВА", "date": "2018.06.30", "title": "Бургас: Пешеходец е пострадал при пътен инцидент на ул. „Тамара“"}
{"url": "http://www.focus-news.net/news/2018/06/30/2540134/vratsa-vrachanskiyat-mitropolit-grigoriy-shte-oglavi-liturgiya-v-katedralniya-hram-sv-apostoli.html", "text": "Всяка година след Петровден, Православната църква чества Събор на светите славни и всехвални 12 апостоли  Павловден. По този повод Негово Високопреосвещенство Врачанският митрополит Григорий,  ще оглави архиерейска света Литургия в  катедралния храм „Св. апостоли“ , град Враца, предаде репортер на  Агенция \"Фокус\".\r\nНикола ПЕТКОВ", "date": "2018.06.30", "title": "Враца: Врачанският митрополит Григорий ще оглави литургия в катедралния храм \"Св. апостоли\""}
{"url": "http://www.focus-news.net/news/2018/06/30/2540132/stara-zagora-art-panair-za-detsa-organizirat-v-grada.html", "text": "Над 30 културно-образователни инициативи за деца включва тазгодишното издание на Детски панаир в Стара Загора. Той ще се проведе на днес и 1 юли 2018 г. в Парк „5-ти октомври” (Градската градина). Инициативата се реализира от Фондация „Изиарт“, благодарение на подкрепата на Община Стара Загора. Това съобщиха от пресцентъра на  Общината . \r\nРаботилниците ще се провеждат в двата дни от уикенда между 10.00 ч. и 18.00 ч, както в градската градина, в Регионален исторически музей, в Художествена галерия (само събота), където ще има специални игри за посетителите.  \r\nЗа децата, които се интересуват от изкуство, са предвидени десетки работилници по стъклопис, архитектура, пясъчни рисунки, плъсти, грънчарство и др.  \r\nМузикалното ателие тази година ще е посветено на цигулката и всеки посетител ще разбере как се свири на цигулка и да опита сам. В рамките на събитието ще бъде изграден кът, посветен на българското изкуство с ателие по калиграфия, на което ще се пише с глаголица и ателие с мозайки от Стара Загора.  \r\nЗа най-любопитните ще има и хармонограф - устройство за рисуване, използващо махала за създаването на геометрични изображения.  \r\nПо традиция ще бъде показан и истински противопожарен автомобил, на който малчуганите ще могат да се качат и да усетят вълнението, като влязат в ролята на истински пожарникари.", "date": "2018.06.30", "title": "Стара Загора: Арт панаир за деца организират в града"}
{"url": "http://www.focus-news.net/news/2018/06/30/2540133/smolyan-vtoriyat-natsionalen-folkloren-konkurs-s-pesnite-na-georgi-chilingirov-shte-se-provede-v-selo-polkovnik-serafimovo.html", "text": "Днес и на  1 юли 2018 г. в с. Полк. Серафимово ще се проведе Втори национален фолклорен конкурс „С песните на Георги Чилингиров“. Организатори са Община Смолян, кметството и НЧ „Отец Паисий-1926“ – с. Полковник Серафимово. Това съобщиха от пресцентъра на  Общината . \r\nГеорги Чилингиров е първият родопски народен певец, който започва да пее и популяризира родопските народни песни още от далечната 1948 година. Той е първият, направил записи на родопски песни в БНР. Десетилетия по-късно се появяват и негови следовници като Веселин Джигов, Младен Койнаров, Николай Славеев и др. Георги Чилингиров реализира многобройни турнета в страната и чужбина с над 4 000 концерта, посветени на родопската песен. \r\nСтатутът предвижда Националният фолклорен конкурс „С песните на Георги Чилингиров“ да се провежда ежегодно. Целта е да покаже и популяризира песенното наследство на Георги Чилингиров, възможностите на съвременните изпълнители на български народни песни, развитието на традиционния роден фолклор, да подтиква към издирване, съхраняване, популяризиране и разпространение на фолклора, да подпомага развитието на художествено-творческата дейност, да възпитава любов към националните бит, традиции и култура. \r\nУчастието в Националния фолклорен конкурс „С песните на Георги Чилингиров“ – с. Полковник Серафимово е доброволно. Могат да се изявят певци, певчески състави и инструменталисти, които изпълняват песни на Георги Чилингиров и български автентичен фолклор. Могат да участват и чуждестранни певци и състави, изпълняващи песни на Георги Чилингиров и български фолклор.  \r\nРегламентът е да се изпълни една песен от репертоара на Георги Чилингиров и български фолклорни песни по избор, с общо времетраене на програмата – до 8 минути. \r\nИзпълненията на участниците в Националния фолклорен конкурс се наблюдават от жури, включващо специалисти в областта на фолклорното изкуство. Журито присъжда отличия от името на Организационния комитет. Всички участници в Конкурса получават грамота за участие. \r\nКметът Николай Мелемов м.г. постави началото на Първия национален фолклорен фестивал „С песните на Георги Чилингиров”. Във фестивала участваха 25 индивидуални изпълнители и 26 състава от цялата страна. 655 участника огласиха Родопа планина и за пореден път доказаха, че родният фолклор е жив.", "date": "2018.06.30", "title": "Смолян: Вторият национален фолклорен конкурс „С песните на Георги Чилингиров” ще се проведе в село Полковник Серафимово"}
{"url": "http://www.focus-news.net/news/2018/06/30/2540129/ministar-lilyana-pavlova-spravihme-se-s-predsedatelstvoto-i-tova-e-otsenkata-na-nashite-partnyori.html", "text": "Справихме се с председателството и това е оценката на нашите партньори. Това каза министърът на Българското председателство  на Съвета на ЕС 2018 г. Лиляна Павлова в „Събуди се“ по  Нова телевизия.  \r\nПавлова обясни, че оценката е висока, защото страната ни е била динамична и гъвкава. „С изключително тежки предизвикателства се сблъскахме - през мигрантската криза и през изключително изненадващото от геополитическа гледна точка течение на президента Тръмп и неговата администрация“, каза министърът. На въпрос дали мигрантската тема е трябвало да бъде водеща в Българското председателство, министърът заяви, че всъщност тази тема е била водеща. „Може би това е и причината да получаваме толкова висока оценка и подкрепа, затова че с определените от България приоритетни теми много точно бяхме напипали пулса на проблемите. Когато обявихме приоритети си, ние казахме, че сигурността и миграцията ще бъде топ приоритет в нашата работа. Голяма част от нашите усилия не се усетиха толкова в София, защото ние проведохме различни заседания и формати по темата сигурност и миграция“, коментира министърът.  \r\nПо думите й, председателствайки и работейки по групата за миграция сме провели много инфарктни и динамични заседания в Съвета.   \r\nТя поясни, че Българското председателство е предложило решението, което е било основата на вчерашния дебат на лидерите. Павлова обърна внимание, че по отношение на Дъблинския регламент, Българското председателство е договорило 4 от общо 6 законодателни акта.", "date": "2018.06.30", "title": "Министър Лиляна Павлова: Справихме се с председателството и това е оценката на нашите партньори"}
{"url": "http://www.focus-news.net/news/2018/06/30/2540128/georgi-svilenski-bsp-nie-spechelihme-moralniya-vot-kakavto-iskahme-da-go-predstavim-pred-obshtestvoto.html", "text": "Ние спечелихме моралния вот - такъв, какъвто искахме да го представим пред обществото. В началото на европредседателство бяхме обвинявани, че искаме да го саботираме. От дни разбирам от медиите, че опозицията не се била справила с вота. БСП, като опозиция в парламента, има 35 минути време за изказвания. От тях ние използвахме 23, в които казахме мотивите и притесненията ни и какво трябва да се направи. Останаха 12 минути. Срещу нашето време, управляващите имаха 42 минути на ГЕРБ, 26 на ОП и 20 минути на ВОЛЯ, плюс времето на всеки министър, колкото си иска. А дебат нямаше. Това каза зам.-председателят на ПГ на „БСП за България” Георги Свиленски по БНТ, в коментар за вота на недоверие към правителството на Бойко Борисов, съобщиха от пресцентъра на  НС на БСП . Според него правителството трябва да носи отговорност за натрупаните тежки престъпления, извършени в страната, само в рамките на една година.  \r\n„Поискаха за сигурността 100 милиона лева, получиха ги. Искаха 40 милиона лева за затворите, бяха им дадени. Срещу това имаме – избягали затворници и арестант. Когато се плаща, държавата трябва да гарантира сигурността на гражданите. 3,5 милиарда лева е бюджетът на МВР, което трябва да пази българските граждани. Срещу това имаме 5 милиона дадени на телефонни измамници, убийства, кражби на гърба на българските граждани от цялата страна”, обясни Свиленски. Народният представител посочи като важна тема след вота за левицата- безпардонното поведение на председателя на КЕВР, който си позволи да каже, че няма да изпълни закон, който е гласуван в българския парламент и което е грубо нарушение. Той добави, че поради тази причина, парламентарната група на левицата е внесла в НС проект за решение за освобождаването на Иван Иванов от всичките му функции в КЕВР. Георги Свиленски каза още, че БСП е доказала че е алтернатива на това управление. Парламентарната й група е внесла над 30 закона и е показала програма по време на предизборната кампания. „Нашите законопроекта не се примат, само защото не са на управляващите, а са на опозицията”, заключи той.", "date": "2018.06.30", "title": "Георги Свиленски, БСП: Ние спечелихме моралния вот, какъвто искахме да го представим пред обществото"}
{"url": "http://www.focus-news.net/news/2018/06/30/2540138/plovdiv-vavezhda-se-vremenno-ogranichenie-na-dvizhenieto-po-patya-mezhdu-plovdiv-i-pazardzhik-zaradi-provezhdane-na-motosabor.html", "text": "Полицията в Пловдив предприема мерки за обезпечаване на сигурността, опазване на обществения ред и безопасността на движението по време на традиционен мотосъбор, организиран от пловдивския клуб „Вагабондс“ в комплекс на Пазарджишко шосе. Това съобщиха за  Радио „Фокус“ – Пловдив  от Областната дирекция на МВР. Според програмата на мотосъбора са предвидени скоростни гонки между участниците, които с разрешение на Областно пътно управление-Пловдив ще се проведат във времето между от 14.00 до 15.00 часа, между кръгово кръстовище с главен път Пловдив-Пазарджик край местността „Ортахан“ и село Цалапица. По този повод в посочения времеви период движението на останалите моторни превозни средства ще бъде преустановено.  \r\nПризовават се шофьорите да се съобразяват с временната организация на движение и да изпълняват разпорежданията на полицейските служители за недопускане на пътни инциденти.", "date": "2018.06.30", "title": "Пловдив: Въвежда се временно ограничение на движението по пътя между Пловдив и Пазарджик, заради провеждане на мотосъбор"}
{"url": "http://www.focus-news.net/news/2018/06/30/2540135/premierat-boyko-borisov-katsna-v-zaltsburg-i-se-otpravya-kam-shladming-kadeto-shte-predade-evropredsedatelstvoto-na-avstriya.html", "text": "Премиерът Бойко Борисов кацна в Залцбург и се отправя към Шладминг, където символично ще предаде председателството на Съвета на ЕС на австрийския канцлер Себастиан Курц, предаде специалният пратеник на  Агенция „Фокус“  в Австрия. Преди събитието българският премиер ще проведе работна среща с канцлера Курц и председателя на Европейския съвет Доналд Туск. Те ще обсъдят изпълнението на приоритетите по време на Българското председателство и приемствеността им от Австрия, част от които са темите за европейската перспектива и свързаност на страните от Западните Балкани, за дигитализацията и за сигурността и миграцията.  \r\nВ състава на официалната делегация в Австрия е и министърът на Българското председателство на Съвета на Европейския съюз 2018 Лиляна Павлова.   \r\nЛюба АЛЕКСИЕВА", "date": "2018.06.30", "title": "Премиерът Бойко Борисов кацна в Залцбург и се отправя към Шладминг, където ще предаде европредседателството на Австрия"}
{"url": "http://www.focus-news.net/news/2018/06/30/2540140/mrrb-broyat-na-neobitaemite-zhilishta-raste-i-se-tarsi-nachin-kak-da-se-izpolzvat-za-sotsialni-nuzhdi-proektat-na-natsionalna-zhilishtna-strategiya-e-publikuvan-za-obshtestveno-obsazhdane.html", "text": "Броят на необитаемите жилища в България расте. Те са 1 220 416 или над 31% от всички жилища в страната. В същото време все повече хора нямат шанс да се сдобият със собствен жилищен имот или имат нужда от подкрепа, за да вземат под наем. Затова една от основните задачи при управление на жилищния фонд в България е да се намери начин броят на необитаемите жилища да бъде намален и да се повиши тяхната използваемост, съобщиха от пресцентъра на  Министерството на регионалното развитие и благоустройството  (МРРБ). \r\nТова е една от целите, заложени в Националната жилищна стратегия, която е качена на сайта на МРРБ за обществено обсъждане.  \r\nВ стратегията се посочва, че жилищното строителство непрекъснато расте. В периода до 2020 г. ще бъде надминат строителният бум от 2007-2009 г. с изграждане на около 20 хил. жилища на година. Тези прогнози са направени на база очаквания икономически растеж в страната и нарастващия инвестиционен интерес, който се изразява в търсене на терени и големия брой издадени строителни разрешения. Броят на жилищата надхвърля броя на домакинствата, а жилищното потребление е сравнимо с това в ЕС (550 жилища/1000 обитатели). Но проблемът е, че финансовата достъпност до жилище се влошава. Отношението цена/доход нараства. През 2015 г., по данни на НСИ, цената на жилищата надхвърля над 6,6 пъти доходите. За сравнение през 2013 г. това съотношение е 6,3 или се увеличава делът на хората, нуждаещи се от подкрепа за придобиване или наемане на жилище. \r\nДруг идентифициран в стратегията проблем е, че общественият жилищен фонд е сведен до символичен дял от 2,4%. Той трудно се управлява, поради разпръснатостта му сред частни жилища в етажна собственост, а общините разполагат с ограничени ресурси за неговото поддържане. \r\nИзводът е, че е необходимо да се намерят механизми за адаптиране на съществуващия жилищен фонд и рационалното му използване. Една от идеите е да се реализират изменения в сферата на данъчното облагане, като се  предвидят стимули за предоставяне на необитавано жилище за социални цели. Целта на общественото обсъждане на Стратегията е именно да се съберат идеи и да се изработи най-добрия механизъм, който да е в полза на всички заинтересовани страни. \r\nВ Стратегията се посочва още, че над 91% от фонда е с надеждна конструкция – масивна стоманобетонна, панелна или масивна. Повече от три четвърти от апартаментите в страната обаче са в сгради, които са на възраст над 30 години. Липсата на поддръжка на тези сгради води до бързото влошаване на състоянието им, затова съществува остра потребност от масово обновяване на съществуващия жилищен фонд и повишаване на неговата използваемост, се посочва в Стратегията. Друг извод в нея е, че делът на собствениците на жилища, които се затрудняват да издържат собствеността си в сегашните пазарни условия, се увеличава. Но поради факта, че много хора са затруднени да отделят средства за поддържане на жилищата си, се предлага възможността те да ползват нисколихвени кредити или други финансови инструменти, които да се комбинират с безвъзмездна помощ. Размерът на помощта ще зависи и от мерките, които се финансират. Предлага се подкрепата за подобряване на конструктивна устойчивост и енергийната ефективност да се реализира единствено в случай, че обновяването не ангажира повече от 50% от стойността при ново строителство. В масовия случай, обновяване чрез изпълнение на всички предписания на техническия паспорт би покрило по-малко от 30% от стойността на ново строителство. \r\nЗа да се провежда активна и системна жилищна политика, е необходимо ясно да се определят отговорностите на централно и местно ниво. На централно ниво е необходим орган, администриращ цялостна система за жилищно субсидиране и провеждащ на практика националната жилищна политика. На местно ниво е необходим капацитет за създаване и изпълнение на общинските жилищни програми. Това не освобождава държавата от отговорности към социалното жилище и обновяването на съществуващия фонд, с които ще се изпълнят поетите ангажименти към Новия дневен ред за градовете на ЕС и Дневен ред 2030 за устойчиво развитие.", "date": "2018.06.30", "title": "МРРБ: Броят на необитаемите жилища расте и се търси начин как да се използват за социални нужди, проектът на Национална жилищна стратегия е публикуван за обществено обсъждане"}
{"url": "http://www.focus-news.net/news/2018/06/30/2540143/burgas-hor-milka-stoeva-otbelyazva-70-godini-ot-sazdavaneto-si-s-golyam-kontsert.html", "text": "Тържествен юбилеен концерт по повод 70 години от създаването на бургаската хорова школа „Милка Стоева“ ще се проведе в Държавна опера-Бургас от 19.30 часа. Това съобщиха от пресцентъра на  Община Бургас . Културната проява е заключителна и с нея завършват поредицата от музикални събития посветени на значимата проява. Със свои изпълнения в празничния концерт ще се включат всички настоящи хористи, както и специални гости – възпитаници на хоровата школа. \r\nБогатата музикална програма ще бъде съставена от любими произведения на състава от целия му творчески период. Възпитаниците на школата ще възкресят спомени и емоции с изпълненията на „За да има песен“, „Стара си майка ни ложе“, „Италианска полка“, „Тъй, както славеят“ и още много други знаменателни творби. \r\nВ рамките на концерта ще бъде представенa изложбата „Някога и сега“, събрала малка част от историята на бургаската хорова школа включваща над 100 снимки от архива на школата и от архива на големите приятели и нейни възпитаници – д-р Стойчо Шишков и фотографът Жечо Планински, както и на фотографите Петя Емилова и Георги Колев. За радост на хористите и техните почитатели на щанд ще бъде предложена и книгата „Школа по дух“ с автор Майя Славчева – творба за историята на 70-годишния състав. \r\nЗапочнала своята история през 1948 г. от малък състав, хорова школа „Милка Стоева“ е прераснала в голямо хорово семейство, запазило духа, топлотата и уважението към всеки един член. С много любов към музиката, талант и не на последно място амбиции, ръководител на хора Милка Стоева, и настоящия – Светла Стоева, хорът се превръща във фактор в културния живот на Бургас. Неговите формации се нареждат сред най-добрите в страната и чужбина. Най-голямото признание за положения труд и неизчерпаемо творческо вдъхновение на ръководителите на школата и до днес остават прекрасните отзиви за техните изпълнения, както и любовта към музиката, която събуждат у възпитаниците си. \r\nВходът е свободен.", "date": "2018.06.30", "title": "Бургас: Хор „Милка Стоева“ отбелязва 70 години от създаването си с голям концерт"}
{"url": "http://www.focus-news.net/news/2018/06/30/2540141/ria-novosti-prezidentat-na-afganistan-obyavi-kray-na-primirieto-s-talibanite.html", "text": "Президентът на Афганистан Ашраф Гани обяви край на примирието с талибаните. Операцията на въоръжените сили на страната срещу тях ще бъдат подновени, предава  РИА Новости. \r\nСпоред президента „много талибани искат мир и примирието показа, че те са уморени от войната“. „Нацията показва, че е готова на обединение“, заключи Гани по време на телевизионно обръщение. \r\nПо-рано той обяви временно едностранно примирие с талибаните по случай края на свещения за мюсюлманите месец Рамазан между 11 и 19 юни. Талибаните също прекратиха огъня.  Виктор Турмаков", "date": "2018.06.30", "title": "РИА Новости: Президентът на Афганистан обяви край на примирието с талибаните"}
{"url": "http://www.focus-news.net/news/2018/06/30/2540148/a1on-makedoniya-balgarskiyat-ministar-predsedatel-zayavi-che-v-es-ima-politicheska-a-ne-migratsionna-kriza.html", "text": "Българският премиер Бойко Борисов по време на срещата на високо равнище на ЕС в Брюксел, че Европейският съюз обсъжда политическа, а не миграционна криза, предава скопският телевизионен канал  „A1ON“. \r\n„Имаме 90% по-малко мигранти днес, отколкото преди две години. Системи като Шенгенската информационна система са оперативни, но проблемът е политически“, заяви Борисов. Той допълни, че съществуват два подхода за решаване на проблема с незаконната миграция. \r\n„Днес всички говорят за проблема с Гърция и Италия, но никой не споменава Испания и България ... която прилага подход, който показва резултати. Работихме върху борбата срещу миграцията, инвестирахме в технологии, купихме кораби“, допълни Борисов. \r\nТой отбеляза, че България е получила 150 млн. Евро от ЕС, в сравнение с Гърция, която е  получила 560 млн. Евро. Премиерът допълни, че границата между България и Турция е същата дължина като границата между Гърция и Турция, но България няма проблеми с мигрантите.  Виктор Турмаков", "date": "2018.06.30", "title": "„A1ON“ (Македония): Българският министър-председател заяви, че в ЕС има политическа, а не миграционна криза"}
{"url": "http://www.focus-news.net/news/2018/06/30/2540147/aktsenti-v-predavaneto-metronom-na-radio-fokus.html", "text": "И в това издание на обзорно-публицистичното предаване „Метроном“ на  Радио „Фокус“  ще направим обобщение на седмицата. Акцент от нея бяха интензивните дъждове, довели до обявяване на бедствени положения и затворени пътища в някои общини. Ще се насочим към Пловдивско, Смолянско, и в частност - към Чепеларе, Садово, Етрополе и други потърпевши от поройните дъждове населени места, за да разберем каква е обстановката там към момента.  \r\n6 месеца Българско председателство на Съвета на Европейския съюз – използвахме ли добре предимствата, които ни даде то? Събеседник в „Метроном“ ще бъде Огнян Златев, ръководител на Представителството на Европейската комисия в България.  \r\nКабинетът „Борисов“ 3 оцеля и при втория вот на недоверие. Избяга ли БСП от дебати, скри ли се ГЕРБ от отговори, питаме политическия анализатор Георги Харизанов. Вотът бе на тема „Сигурност“, а ние ще продължим по нея и със следващия гост в ефира на „Фокус“ – Емануил Йорданов, министър на вътрешните работи от 1999 до 2001, в правителството на Иван Костов. \r\nВ минутите до 13.00 часа фокусът ни ще бъде насочен и към гласа на народа в Турция и двойните избори, провели се там. Кои бяха изненадите около двата вота? Това ли бяха най-трудните избори за Реджеп Тайип Ердоган? Какво означава тази победа за Европа – тези и много други въпроси ще отправим към ген. Кирчо Киров, началник на Националната разузнавателна служба в периода 2002-2012 година.  \r\nЗа финал на тазседмичното издание на предаването сме ви подготвили слънце на фона на дъждовното време. На прага на Джулай морнинг ще разговаряме за символа и образа на слънцето в българския фолклор. По темата - фолклористът проф. Георг Краев.  \r\nВодещ на предаването днес е Милослава Ангелова.", "date": "2018.06.30", "title": "Акценти в предаването „Метроном“ на Радио „Фокус”"}
{"url": "http://www.focus-news.net/news/2018/06/30/2540146/lokalno-makedoniya-navodneniya-v-sarbiya-evakuatsii-v-nyakoi-chasti-na-stranata.html", "text": "Валежите удариха повече части на Сърбия, причинявайки наводнения и проблеми с трафика, а няколко пътища в Белград са  подводни, предава  „Локално“. \r\nСилни бури, съпроводени със силен вятър и дъжд връхлетяха Суботица във Войводина и според местните медии улиците са наводнени, след като по тях водата влачи съборени клони. Има един ранен при бурята. \r\nТрафикът на магистрала „Ибър“, близо до Степоевац  е почти напълно блокиран от водата. Досега 30 души са евакуирани от града и електроенергията е прекъсната. \r\nСпасителните екипи с лодки спешно са изпратени до залетите райони. \r\nВалежите също засегнаха Нови Сад, причинявайки големи проблеми.  Виктор Турмаков", "date": "2018.06.30", "title": "„Локално“ (Македония): Наводнения в Сърбия, евакуации в някои части на страната"}
{"url": "http://www.focus-news.net/news/2018/06/30/2540145/kavarna-v-noshtta-sreshtu-1-yuli-2018-g-obshtinata-organizira-kontsert-v-mestnostta-ogancheto-kray-kamen-bryag.html", "text": "Камен бряг е традиционно място за посрещане на първите лъчи, които докосват земята на 1 юли. Традицията първото юлско слънце да се посреща с концерт в месността „Огънчето“ край Камен бряг ще бъде спазена и тази година. Това съобщиха от пресцентъра на  Община Каварна . На сцената край брега ще се качат Звезди Керемидчиев с група Ахат и Милена Славова. Невероятно рок преживяване и силни емоции очакват феновете на твърдия звук в нощта на 30 юни срещу 1 юли. Началото е след полунощ, а купонът ще продължи до 6.00 часа сутринта.  \r\n\"Община Каварна Ви кани да изживеем заедно и едно незабравимо начало на лятото в нощта на 30 юни срещу 1 юли на Камен бряг!\", посочиха още от Общината.", "date": "2018.06.30", "title": "Каварна: В нощта срещу 1 юли 2018 г. Общината организира концерт в местността \"Огънчето\" край Камен бряг"}
{"url": "http://www.focus-news.net/news/2018/06/30/2540144/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от Планинската спасителна служба (ПСС) към БЧК. От ПСС препоръчват туристите да се съобразяват стриктно с бързо променящи се и неустойчиви метеорологични явления. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.06.30", "title": "ПСС: Лоши са условията за туризъм в планините"}
{"url": "http://www.focus-news.net/news/2018/06/30/2540151/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в Благоевградска област. Това каза за  Радио „Фокус“-Пирин  дежурният служител в Областно пътно управление-Благоевград и призова водачите да се движат със съобразена скорост в участъка на третокласен път 108 от АМ „Струма“ до Петрич от км 0+000 до км 13+900, поради монтиране на пътни знаци. Интензивно е движението по главен път Е-79 и АМ „Струма“ в областта. Повишена е опасността от падащи камъни в района на Кресненското дефиле и проход Предела. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nВ ремонт е улица „Марица“ в областния център. Спокойно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание.", "date": "2018.06.30", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/06/30/2540139/ministar-lilyana-pavlova-izgrazhdaneto-na-mostove-kam-rusiya-a-ne-izgaryaneto-im-po-vreme-na-predsedatelstvoto-ima-samo-polzi-za-balgarskiya-biznes.html", "text": "Изграждането на мостове към Русия, а не изгарянето им по време на председателството има само ползи за българския бизнес. Това каза министърът на Българското председателство  на Съвета на ЕС 2018 г. Лиляна Павлова в „Събуди се“ по  Нова телевизия . \r\n„По време на председателството България не отиде на изток или на запад в повече или по-малко - позиционирахме се там, където сме, а ние сме държава на кръстопът“, каза министърът. Павлова подчерта, че страната ни трябва да държи за евроатлантическата позиция, но това не означава да прекъсва връзките с партньорите на страната. „За България Русия е стратегически и икономически партньор. Това, че изградихме мостове към Русия, а не ги изгорихме по време на председателството има само ползи за българския бизнес, който се нуждае от наливане на капитали и инвестиции. Градихме мостове към Турция, защото пък това е защитната преграда за нас, за да няма в България натиск от нелегални мигранти“, каза Павлова.  \r\nСпоред нея отпускането на средствата за Турция е било въпрос на заключителната фаза и по думите й това е другият успех на  Българското председателство.  \r\nНа въпрос дали можем да сме спокойни, че никой няма да иска да върне в България 60 000 мигранти, Павлова поясни, че се говори само за доброволно прелокиране, а не за квоти. „Насила никой не може да бъде накаран да приема мигранти“, допълни министърът.", "date": "2018.06.30", "title": "Министър Лиляна Павлова: Изграждането на мостове към Русия, а не изгарянето им по време на председателството има само ползи за българския бизнес"}
{"url": "http://www.focus-news.net/news/2018/06/30/2540149/burgas-s-normalna-e-dvizhenieto-v-oblastta.html", "text": "С нормална интензивност е в област Бургас. Това съобщи за  Радио „Фокус“-Бургас  дежурният от Областно пътно управление-Бургас. Видимостта е добра. Няма затворени пътища.  \r\nДвижението в областния център е интензивно. Строителни дейности налагат кръстовището на бул. „Демокрация“ с ул. „Богориди“ да бъде затворено за движение на моторни превозни средства. Община Бургас призовава всички водачи на моторни превозни средства да спазват ограниченията за движение в посочения участък. Затворена за движение на автомобили е и улица „Поморие“ в отсечката между ул. „Велико Търново“ и ул. „Абоба“  поради извършване на строителни дейности по изграждане на захранващ топлопровод. Движението ще се извършва съгласно въведената временна организация. \r\nНормално натоварен е трафикът по ул. „Христо Ботев“ и бул. „Демокрация“ в централната част на града, както и по булевардите „Сан Стефано“, „Стефан Стамболов“ и „Тодор Александров“, и в комплекс „Славейков“ - по ул. „Янко Комитов“, а също и на кръстовището между ул. „Спортна“ и бул. „Тодор Александров. \r\nДеница ДИМИТРОВА", "date": "2018.06.30", "title": "Бургас: С нормална е движението в областта"}
{"url": "http://www.focus-news.net/news/2018/06/30/2540152/kyustendil-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в Кюстендилска област. Това съобщи за  Радио „Фокус” – Пирин  дежурният в Областно пътно управление – Кюстендил. Въведено е ограничение на скоростта в участък от пътя Рила – Рилски манастир заради свлачище. В двете посоки движението трябва да се осъществява с повишено внимание. Мястото е сигнализирано с пътни знаци. Дейностите ще продължат до 2 юли. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и в направлението София – Кюстендил. Слабо натоварен е трафикът по посока ГКПП „Гюешево”. \r\nЛора КАЛЧЕВА", "date": "2018.06.30", "title": "Кюстендил: Мокри и хлъзгави са пътните настилки в областта"}
{"url": "http://www.focus-news.net/news/2018/06/30/2540137/izvestiya-v-kremal-opredeliha-vlizaneto-na-makedoniya-v-nato-kato-suverenen-vapros-za-stranata.html", "text": "Прессекретарят на Кремъл Дмитрий Песков заяви, че влизането на Македония е суверенен въпрос за страната, пише   Известия. \r\n„Ценим нашите добри отношения с Македония. Без съмнение ние се интересуваме от развитието на нашите отношения. Що се отнася до приближаването на НАТО към нашите граници, то знаете много добре отношението на Москва към този процес – в това отношение нищо не се е променило“, заяви Песков. \r\nПо-рано министрите на външните работи на Гърция и Македония Никос Коцияс и Никола Димитров подписаха споразумение за новото име на Македония. Договорът откри пътя на Скопие към НАТО и ЕС.   Виктор Турмаков", "date": "2018.06.30", "title": "Известия: В Кремъл определиха влизането на Македония в НАТО като суверенен въпрос за страната"}
{"url": "http://www.focus-news.net/news/2018/06/30/2540154/blagoevgrad-normalno-se-osashtestvyava-preminavaneto-prez-gkpp-ilinden-eksohi.html", "text": "Нормално се осъществява преминаването през ГКПП „Илинден-Ексохи“. Това съобщиха за  Радио „Фокус“-Пирин  от „Гранична полиция“. С нормална интензивност е трафикът на ГКПП „Кулата-Промахон“. Без проблеми се осъществява преминаването и през останалите контролно-пропускателни пунктове на границата с Гърция. \r\nЛора КАЛЧЕВА", "date": "2018.06.30", "title": "Благоевград: Нормално се осъществява преминаването през ГКПП „Илинден-Ексохи“"}
{"url": "http://www.focus-news.net/news/2018/06/30/2540156/euobserver-donald-tramp-e-prizoval-frantsiya-da-napusne-es.html", "text": "Президентът на САЩ Доналд Тръмп е попитал своя френски колега Еманюел Макрон: „Защо не напуснеш Европейския съюз“, когато двамата са се срещнали през април във Вашингтон, според излезли в американските медии данни, предава   EUObserver. \r\nТръмп също така е предложил на Макрон двустранно търговско споразумение като поощрение за напускането на съюза, съобщават двама източници от ЕС, присъствали на преговорите. Белият дом отказа на опровергае или да потвърди и уточни данните.   Виктор Турмаков", "date": "2018.06.30", "title": "EUObserver: Доналд Тръмп е призовал Франция да напусне ЕС"}
{"url": "http://www.focus-news.net/news/2018/06/30/2540155/varna-mokri-na-mesta-sa-patnite-nastilki-v-oblastta.html", "text": "Мокри на места са пътните настилки във Варна и областта заради валежите тази нощ, предаде репортер на  Радио „Фокус“ – Варна . Времето е предимно облачно, възможни са валежи. Трафикът в региона е сравнително спокоен в посока Добрич.  \r\nПо автомагистрала „Черно море“ се ремонтират 6 км от платното край Варна в посока Бургас, като движението на всички автомобили се осъществява двупосочно в платното за Варна. Предстои полагането на износващия пласт асфалт и на маркировката. За да не се затруднява трафика, през туристическия сезон – юли и август, ремонтните дейности на виадукт „Звездица“ временно ще спрат и ще бъдат подновени през есента. Очаква се да приключат и ремонтните дейности по автомагистрала „Хемус“. В участъка пътен възел Невша – пътен възел Млада Гвардия от км 375+800 до км 381+500 в посока Варна трафикът се осъществява двупосочно в платното посока София поради ремонтни дейности на асфалтовата настилка. В участъка пътен възел Ветрино – пътен възел Неофит Рилски от км 389+717 до км 393+600 посока Варна трафикът се осъществява двупосочно в лявото платно в посока София поради ремонтни дейности на асфалтовата настилка. Затворен е пътен възел Неофит Рилски, като превозните средства се пренасочват по път I-2 Русе – Варна. Слизането от магистралата в посока село Габърница и село Неофит Рилски се осъществява на пътен възел Ветрино. Затворена е връзката при  пътен възел Неофит Рилски в посока Варна. Движението се пренасочва по път I-2 Русе – Варна, като качването на магистралата се осъществява при  пътен възел Девня. \r\nМарияна ВАЛЕНТИНОВА", "date": "2018.06.30", "title": "Варна: Мокри на места са пътните настилки в областта"}
{"url": "http://www.focus-news.net/news/2018/06/30/2540142/gl-komisar-nikolay-nikolov-pbzn-ne-ochakvam-uslozhnyavane-na-obstanovkata-v-stranata-vsichki-reki-veche-sa-v-koritata-si.html", "text": "Не очаквам усложняване на обстановката в страната, всички реки вече са в коритата си. Това каза за   Агенция „Фокус“  главен комисар Николай Николов, директор на Главна дирекция „Пожарна безопасност и защита на населението“. „Нашите служители заедно с организираните доброволци имат за задача да доотводнят всички мазета, приземни етажи, дворове. Разбира се, там, където е възможно. Направена е необходимата организация“, каза гл. комисар Николов.  \r\nПо думите му река Малък Искър вече е в коритото си. Гл. комисар Николов уточни, че в Етрополе и в Роман, където река Малък Искър създаде проблеми, са започнали отводнителните операции. „На места все още токът не е пуснат, но службите от енергоразпределение работят активно. Разбира се, свлачищните процеси не могат да се овладеят толкова бързо“, допълни той.  \r\nДиректорът на ГД „Пожарна безопасност и защита на населението\" обърна внимание, че днес за страната е обявен жълт код, но не за валежи, а за силни ветрове.  \r\nДеница КИТАНОВА", "date": "2018.06.30", "title": "Гл. комисар Николай Николов, ПБЗН: Не очаквам усложняване на обстановката в страната, всички реки вече са в коритата си"}
{"url": "http://www.focus-news.net/news/2018/06/30/2540158/tsvetan-tsvetanov-gerb-dialogat-e-podhodat-s-koyto-tryabva-da-dadem-poslaniyata-za-poveche-amerika-v-evropa-i-poveche-evropa-v-amerika.html", "text": "Диалогът е подходът, с който трябва да дадем посланията за повече Америка в Европа и повече Европа в Америка. Това каза председателят на ПГ на ГЕРБ и председател на Комисията по вътрешна сигурност и обществен ред Цветан Цветанов в изявление след 82-ото Междупарламентарно заседание Европейски парламент – Конгрес на САЩ – трансатлантически диалог между законодателите, предаде репортер на  Агенция „Фокус“ . „България, като председателстваща ЕС, е символичен домакин на тази среща, която е 82-ра по ред. 82-ата среща, която се прави е в София във връзка с председателството. За първи път София е домакин на подобен формат, на този диалог, който се води между ЕП и САЩ. Темите, които бяха обсъждани вчера и днес са свързани с това, което беше един от основните акценти на Българското председателство – Западните Балкани. Темата, която беше обсъждана беше киберсигурността. Знаете, че най-развитите общества са ЕС и САЩ“, отчете Цветанов и обърна внимание, че точно затова трябва да бъдем подготвени за заплахите на киберсигурността. По думите му част от обсъжданията са били по отношение на диалога между ЕС и САЩ. „Изключително съм впечатлен за тези приятелски отношения, които са изградени. Мога да ви уверя, че това е най-важното, което трябва да има в едни подобни срещи. Има искреност, има доверие. Убеден съм, че това е подходът, с който трябва да дадем посланията за повече Америка в Европа и повече Европа в Америка. Разбира се, част от темите, които бяха обсъждани са свързани с потенциалните заплахи от трети страни“, заяви Цветанов и посочи, че друга заплаха са фалшивите новини.  По думите му ЕС и САЩ заедно могат да противопоставят на всички тези заплахи в света. \r\nДеница КИТАНОВА", "date": "2018.06.30", "title": "Цветан Цветанов, ГЕРБ: Диалогът е подходът, с който трябва да дадем посланията за повече Америка в Европа и повече Европа в Америка"}
{"url": "http://www.focus-news.net/news/2018/06/30/2540161/mario-diaz-chlen-na-kongresa-na-sasht-na-82-ata-mezhduparlamentarna-sreshta-diskutirahme-vaprosi-ot-klyuchova-vazhnost-svarzani-ne-samo-s-evropa-i-sasht-no-i-sas-zapadnite-balkani.html", "text": "На 82-ата Междупарламентарна среща дискутирахме въпроси от ключова важност, свързани не само с Европа и САЩ, но и със Западните Балкани. Това каза съпредседателят на трансатлантическия диалог и член на Конгреса на САЩ  Марио Диаз Баларт в изявление след 82-ото Междупарламентарно заседание Европейски парламент – Конгрес на САЩ – трансатлантически диалог между законодателите, предаде репортер на  Агенция „Фокус“ . „Искам да благодаря на българската държава за гостоприемството, на българския парламент. В настоящата среща имаше много силно участие не само на европейски парламентаристи, но и на представители на българския национален парламент, което направи срещата много по-интересна и пълноценна“, заяви той.  По думите му на срещата са дискутирали въпроси от ключова важност, свързани не само с Европа и САЩ, но и със Западните Балкани. Той посочи, че отношенията на Конгреса на САЩ с ЕС винаги са били стабилни и силни и ще продължават да бъдат такива. „Изключително съм благодарен, че съм тук, за да участвам и помагам за засилването на връзките между Европа и САЩ и очаквам с нетърпение следващата среща, която е планирана да се състои във Вашингтон“, посочи още Диаз.  \r\nДеница КИТАНОВА", "date": "2018.06.30", "title": "Марио Диаз, член на Конгреса на САЩ: На 82-ата Междупарламентарна среща дискутирахме въпроси от ключова важност, свързани не само с Европа и САЩ, но и със Западните Балкани"}
{"url": "http://www.focus-news.net/news/2018/06/30/2540160/chez-razpredelenie-izvarshva-izvanreden-otchet-na-elektromerite-vav-vrazka-s-novite-tseni-na-elektroenergiyata.html", "text": "Във връзка с очакваното решение на Комисията за енергийно и водно регулиране за нови цени на електроенергията от 1 юли 2018 г., „ЧЕЗ Разпределение България“ АД ще извърши извънредно отчитане на електромерите на клиентите. Това съобщиха от пресцентъра на  ЧЕЗ България . Графикът на извънредния отчет е публикуван на сайта на дружеството www.cez-rp.bg. Информация може да се получи също в центровете за обслужване на клиенти на ЧЕЗ и на денонощната телефонна линия 0700 10 010. \r\nС цел да се обезпечи бързото и качествено отчитане на електромерите, компанията ангажира допълнително 328 служители. Всички отчетници ще работят с удължено работно време, както и в почивния ден на 1 юли 2018 г. - неделя. \r\nПоради физическата невъзможност всички електромери да бъдат отчетени в един и същи ден, месечните сметки на клиентите ще бъдат преизчислени към датата на въвеждане на новите цени. \r\nС цел гарантиране на максимална коректност при таксуване на консумираната електроенергия, клиентите имат възможност сами да отчетат показанията на електромерите си на 30 юни 2018 г. Самоотчитането е по желание и не отменя извършването на месечен отчет от страна на Дружеството.   \r\nКлиентите, които желаят да се възползват от тази възможност, следва да направят своя отчет на 30 юни 2018 г. и да подадат данните към компанията между 1 и 5 юли  на телефонната линия 0700 10 010 (меню 2), на имейл klienti@cez-rp.bg, през уеб-сайта www.cez.bg, меню „Самоотчет“ или в центровете за обслужване на клиенти на ЧЕЗ. Те трябва да посочат данните от електромера по всички тарифи, клиентски номер, оторизационен код/абонатен номер, трите имена на титуляра и адреса на обекта, за който се декларират показания. Подадените данни от самоотчета през този период се считат за отчетено потребление към 30.06.2018 г., включително.   \r\nФактурите през месец юли ще съдържат информация за консумираната електроенергия  за два отчетни периода – по стари и по нови цени.", "date": "2018.06.30", "title": "ЧЕЗ Разпределение извършва извънреден отчет на електромерите във връзка с новите цени на електроенергията"}
{"url": "http://www.focus-news.net/news/2018/06/30/2540157/premierat-boyko-borisov-pristigna-v-shladming-kadeto-shte-predade-evropredsedatelstvoto-na-avstriyskiya-kantsler-sebastian-kurts.html", "text": "Премиерът Бойко Борисов пристигна в Шладминг, където символично ще предаде европредседателството на австрийския канцлер Себастиан Курц, предаде специалният пратеник на  Агенция „Фокус“  в Австрия. Борисов бе посрещнат от канцлера Курц и председателя на Европейския съвет Доналд Туск. \r\nПреди официалното събитие българският премиер ще проведе работна среща с канцлера Курц и с Доналд Туск. Те ще обсъдят изпълнението на приоритетите по време на Българското председателство и приемствеността им от Австрия, част от които са темите за европейската перспектива и свързаност на страните от Западните Балкани, за дигитализацията и за сигурността и миграцията.  \r\nВ състава на официалната делегация в Австрия е и министърът на Българското председателство на Съвета на Европейския съюз 2018 Лиляна Павлова.   \r\nЛюба АЛЕКСИЕВА", "date": "2018.06.30", "title": "Премиерът Бойко Борисов пристигна в Шладминг, където ще предаде европредседателството на австрийския канцлер Себастиан Курц"}
{"url": "http://www.focus-news.net/news/2018/06/30/2540162/dzhema-grozdanova-gerb-osnovniyat-izvod-ot-82-ata-mezhduparlamentarna-sreshta-e-che-es-nyama-kak-da-postigne-tsyalosten-napredak-po-zapadnite-balkani-bez-koordinatsiyata-sas-sasht.html", "text": "Основният извод от 82-ата Междупарламентарна среща е, че ЕС няма как да постигне цялостен напредък по Западните Балкани без координацията със САЩ. Това каза председателят на Комисията по външна политика и депутат от ПГ на ГЕРБ Джема Грозданова в изявление след 82-ото Междупарламентарно заседание Европейски парламент – Конгрес на САЩ – трансатлантически диалог между законодателите, предаде репортер на  Агенция „Фокус“ . „Благодаря на всички, днес символично закриваме Българското председателство. То се предава в Австрия на следващия председател. Затова смятам, че свършихме своята работа добре. От гледна точка на срещата, която се провежда, тя е седмата в парламентарното измерение, която домакинстваме“, каза Грозданова. По думите й основният извод по темата Западни Балкани е бил, че ЕС няма как да постигне цялостен напредък без подкрепата и координацията със САЩ. Тя визира не само държавите от Западните Балкани, които са в процес на преговори за членство в ЕС, но и останалите.  \r\nДеница КИТАНОВА", "date": "2018.06.30", "title": "Джема Грозданова, ГЕРБ: Основният извод от 82-ата Междупарламентарна среща е, че ЕС няма как да постигне цялостен напредък по Западните Балкани без координацията със САЩ"}
{"url": "http://www.focus-news.net/news/2018/06/30/2540153/regnum-rusiya-nyama-namerenie-da-predava-eduard-snoudan.html", "text": "Руският външен министър Сергей Лавров заяви, че страната не е обсъждала въпроса за бившия сътрудник на Агенцията за национална сигурност на САЩ Едуард Сноудън с администрацията на президента на САЩ Доналд Тръмп, предава   Regnum. \r\n„Президентът на Русия Владимир Путин засегна този въпрос преди няколко години, когато поискаха от него предаването на Сноудън. Той отговори, че решението трябва да се вземе от самия Сноудън, ние уважаваме неговите права като личност и затова няма да го предадем против волята му“, заяви Лавров. Той допълни, че бившият служител на Агенцията за национална сигурност е „господар на съдбата си“. \r\nСноудън, който се укрива в Русия, по-рано заяви, че никой не обича руския президент Владимир Путин така, както неговия колега от САЩ Доналд Тръмп.   Виктор Турмаков", "date": "2018.06.30", "title": "Regnum: Русия няма намерение да предава Едуард Сноудън"}
{"url": "http://www.focus-news.net/news/2018/06/30/2540164/mvr-razkrita-e-oranzheriya-za-marihuana-v-okolnostite-na-sofiya-dvama-mazhe-sa-zadarzhani-za-proizvodstvo-i-razprostranenie-na-narkotitsi.html", "text": "Двама мъже са задържани за разпространение и за производство на наркотици след операция на сектор „Наркотици“ в Главната дирекция „Национална полиция“, съвместно с разследващи полицаи от Столичната дирекция на вътрешните работи и Областната дирекция на МВР – София. Тя е проведена на 28 и 29 юни на територията на столицата и София-област. Това съобщиха от пресцентъра на  МВР . В резултат на действията на криминалистите са образувани две досъдебни производства. Едното е за разпространение на наркотици, а другото - за отглеждане с цел разпространение.  \r\nПървоначално е установен и задържан на един от изходите на столицата А. С. (42 г.) от София в момент на сделка с наркотични вещества. При проведените процесуално-следствени действия, под капака на колата, с която се придвижвал, са открити марихуана и амфетамини. По време на проверката е присъствал и екип на Пътна полиция, който е установил, че А. С. шофира с отнето свидетелство за управление на моторно превозно средство, а след направен тест е констатирано, че е бил зад волана след употреба на наркотични вещества.  \r\nПо-късно е направена проверка на адрес, ползван от 42-годишния мъж в община Ихтиман, където са открити и иззети две електронни везни, пликчета, съдържащи тревиста маса и вещества на бучки и на прах.  \r\nПри последвали допълнителни процесуално-следствени действия е проверен адрес в село, в околностите на София. Там е открита наркооранжерия с 253 саксии марихуана. На място е задържан Е. И. (30 г.), който е отглеждал растенията.  \r\nРаботата по изясняването на случая продължава под надзора на Софийската градска прокуратура. А. С. и Е. И. са задържани за срок до 72 часа с прокурорско постановление.", "date": "2018.06.30", "title": "МВР: Разкрита е оранжерия за марихуана в околностите на София, двама мъже са задържани за производство и разпространение на наркотици"}
{"url": "http://www.focus-news.net/news/2018/06/30/2540163/politico-emanyuel-makron-komentira-predlozhenieto-na-donald-tramp-frantsiya-da-napusne-evropeyskiya-sayuz.html", "text": "Френският президент „Еманюел Макрон заяви, че няма да коментира пряко съобщенията, че неговият американски колега Доналд Тръмп му е предложил да напусне Европа, но твърдото ангажиране на Париж към Европа може да накара човек ясно да си представи какъв точно е бил отговорът, предава  Politico. \r\nПрез април Тръмп е предложил на Макрон да напусне ЕС и му е предложил в замяна търговско споразумение.  \r\n„Нещата, казани зад затворени врати, трябва да си останат зад затворени врати. Не е добра идея да се повтарят“, заяви Макрон при молба да коментира новините. „Но знаете ангажиментите, които съм направил пред Европа. Смятам, че те са достатъчни да си представите реакцията ми“, допълни той. \r\nПо-рано Тръмп отново разкритикува ЕС. \r\n„Обичам страните от Европейския съюз, но той е създаден, за да се възползва от САЩ. Няма да допуснем това“, заяви президентът по време на реч в щата Северна Дакота.  Виктор Турмаков", "date": "2018.06.30", "title": "Politico: Еманюел Макрон коментира предложението на Доналд Тръмп Франция да напусне Европейския съюз"}
{"url": "http://www.focus-news.net/news/2018/06/30/2540165/kristian-eler-evrodeputat-makar-po-nyakoi-ikonomicheski-vaprosi-es-i-sasht-da-sa-na-razlichni-mneniya-po-osnovnite-temi-si-ostavame-bratya-po-orazhie.html", "text": "Макар по някои икономически въпроси ЕС и САЩ да са на различни мнения, по основните теми си оставаме братя по оръжие. Това каза евродепутатът Кристиан Елер в изявление след 82-ото Междупарламентарно заседание Европейски парламент – Конгрес на САЩ – трансатлантически диалог между законодателите, предаде репортер на  Агенция „Фокус“ . Той благодари от името на Европейския парламент за това, че присъства на тази среща. Елер благодари и на Българското председателство за домакинството. \"Това е вече 82-ата такава среща, която дава парламентарното измерение на трансатлантическите измерения. Ние сме в София, която освен, че е столица на България, сега е и столица на  председателството на Съвета на ЕС. България сега води Европа във всички отношения, измерения по всички теми, включително и трансатлантическата\", каза той и поясни, че са обсъждани различни по-общи политически въпроси по време на срещата. По думите му са обсъждани и по-конкретни въпроси като киберсигурността и свързаната с нея заплаха от страна на Русия, както и опитите за намеса в социалните медии в демократичните избори, както в Европа, така и от другата страна на океана. \r\nПо думите му Българското председателство е представило чрез приоритетите си Западните Балкани. Според него страната ни е успяла да постави този приоритет високо в дневния ред, не само в ЕС, но и за САЩ. \"Ние сме много благодарни на нашите колеги от САЩ, за това, че те видяха важността на тази тема. Дискутирахме вчера дали всъщност ние разбираме добре каква е ролята на намесата на трети страни чрез различни начини в тези млади, развиващи се демокрации на Балканите. Искам да благодаря на българските колеги от ЕП, които включиха тази тема и в дневния ред на 82-ата среща на трансатлантическия диалог. Това е изключително важна тема“, посочи Кристиан Елер.  \r\nДеница КИТАНОВА", "date": "2018.06.30", "title": "Кристиан Елер, евродепутат: Макар по някои икономически въпроси ЕС и САЩ да са на различни мнения, по основните теми си оставаме братя по оръжие"}
{"url": "http://www.focus-news.net/news/2018/06/30/2540170/politico-poslanikat-na-sasht-v-estoniya-podade-ostavka-zaradi-predpolagaemo-nesaglasie-s-donald-tramp.html", "text": "Посланикът на САЩ в Талин Джим Мелвил подаде оставка, считана от края на юли, след серията от коментари, направени от президента Доналд Тръмп за Европейския съюз, предава   Politico. \r\n„По-рано днес посланикът на САЩ в Естония Джим Мелвил обяви, че има намерение да напусне дипломатическата служба, считано от 29 юли след 33 години служба“, потвърждава Държавният департамент. \r\nСпоред запознати източници оставката е свързана със скорошните коментари на Тръмп за европейските съюзници на Вашингтон. \r\nПо-рано Мелвил написа в социалната мрежа „Фейсбук“, че е решил да напусне, след като Тръмп е заявил, че ЕС „се опитва да се възползва от САЩ“ и че „НАТО е дори по-лошо от НАФТА“. \r\nМелвил е третият американски посланик подал оставка за последната година.   Виктор Турмаков", "date": "2018.06.30", "title": "Politico: Посланикът на САЩ в Естония подаде оставка заради предполагаемо несъгласие с Доналд Тръмп"}
{"url": "http://www.focus-news.net/news/2018/06/30/2540168/nimh-zhalt-kod-za-vyatar-i-dazhd-e-v-sila-za-21-oblasti-na-stranata.html", "text": "Жълт код за вятър и дъжд е в сила за 21 области на страната, сочи справка на  Националния институт по метеорология и хидрология  (НИМХ).  Жълт код за силен вятър  е обявен в областите Благоевград, Кюстендил, Перник, София-град, София-област, Пазарджик, Пловдив, Враца, Монтана и Видин.  \r\nВ Благоевградско и Кюстендилско по долината на Струма ще духа силен север-северозападен вятър - средна скорост 14-19 м/сек.  \r\nВ Перник, София-град и София-област - силен северозападен вятър - средна скорост 14-17 м/сек. \r\nВъв Видин, Враца, Монтана, Пловдив и Пазарджик - силен запад-северозападен вятър - средна скорост 14-19 м/сек. Жълт код за обилни валежи  е в сила за Варна, Добрич, Силистра, Шумен, Разград, Русе и Търговище.  \r\nВ тези райони валежите от дъжд ще са през целия ден, ще продължат до и след полунощ. Очакванията количества валежи е между 20-25 л/кв.м., възможни са локални значителни валежи до около 50 л/кв.м. Жълт код за силен вятър и обилни валежи  е обявен за областите Плевен, Ловеч, Габрово, Велико Търново. \r\nВ Плевен и Ловеч поради натрупаните значителни количества валеж до сега, очакваните нови такива (20-25 л/кв.м.) могат да представляват опасност. Ще се усили и запад-северозападният вятър - средна скорост 14-17 м/сек. В Габрово и Велико Търново валежите от дъжд ще са през целия ден, ще продължат и до полунощ. Очакваните количества са между 20-25 л/кв.м., възможни са локални значителни извалявания до около 50 л/кв.м. По-късно през деня ще се усили запад-северозападният вятър - средна скорост 14-17 м/сек.", "date": "2018.06.30", "title": "НИМХ: Жълт код за вятър и дъжд е в сила за 21 области на страната"}
{"url": "http://www.focus-news.net/news/2018/06/30/2540169/veliko-tarnovo-mazh-e-prostrelyan-na-okolovrastniya-pat-na-grada.html", "text": "Мъж е прострелян късно снощи на околовръстния път на Велико Търново, съвпадащ с улица „Магистрална“. Случаят се разследва от криминалисти от града, съобщи за  Радио „Фокус“  – Велико Търново  говорителят на Областна дирекция на МВР – Велико Търново Марияна Христова. Сигнал за инцидента е получен в 22.40 часа, вчера. По данни на подателя в района на магазин „К 2“ в града е намерен мъж в безпомощно състояние. На мястото е изпратен екип на Спешна помощ. В последствие при прегледа е установено, че мъжът има рана в областта на главата. Той е настанен за лечение във великотърновската болница. Уведомени са полицейските служители. От проведените до момента действия по разследването задържан за 24 часа е мъж от Велико Търново, който е заподозрян, като съпричастен към извършеното деяние. Работата по изясняване на случая продължава под наблюдението на прокуратурата. \r\nЛуиза ТРАНЧЕВА", "date": "2018.06.30", "title": "Велико Търново: Мъж е прострелян на околовръстния път на града"}
{"url": "http://www.focus-news.net/news/2018/06/30/2540167/kanal-5-makedoniya-silni-valezhi-se-nablyudavat-v-nyakolko-chasti-na-sarbiya.html", "text": "Обилните дъждове предизвикаха наводнения и проблеми с трафика в много части на Сърбия, наводнени са някои улици в  Белград, предава скопският телевизионен    „Канал 5“. \r\nЛошото време със силен вятър и пороен дъжд удари и Суботица във Войводина, където според местните медии редица улици са наводнени, трафикът е забавен и са съборени и много дървета. \r\nСилните дъждове предизвикаха проблеми с трафика по магистралата „Ибър“. \r\nТази сутрин водата бавно се оттегля след нощ, която бе критична в Белград, Нови Сад, Суботица.  Виктор Турмаков", "date": "2018.06.30", "title": "„Канал 5“ (Македония): Силни валежи се наблюдават в няколко части на Сърбия"}
{"url": "http://www.focus-news.net/news/2018/06/30/2540166/premierat-boyko-borisovfederalniyat-kantsler-na-avstriya-sebastian-kurts-i-predsedatelyat-na-evropeyskiya-savet-donald-tusk-provedoha-sreshta.html", "text": "Премиерът Бойко Борисов, федералният канцлер на Австрия Себастиан Курц и председателят на Европейския съвет Доналд Туск проведоха среща преди символичното предаване на Председателството на Съвета на ЕС. Това съобщиха от  правителствената информационна служба .  Във фокуса на разговорите бяха поставени резултатите, постигнати по време на Българското председателство на ЕС и приоритетите на Европейския съвет в следващите шест месеца, по които ще работи Австрийското председателство. \r\nБългарският министър-председател благодари за конструктивния диалог в Съвета, който даде възможност да се поднови вниманието върху балканския регион. „Даването на ясен хоризонт за започване на предприсъединителни преговори с Албания и Република Македония постави основите за перспективата на целия регион“, каза премиерът Борисов и подчерта, че Срещата на върха за Западните Балкани в София е изиграла много важна роля в този процес.  \r\nМинистър-председателят Борисов пожела успех на канцлера Курц с председателството и подчерта, че винаги може да разчита на председателя на Европейския съвет Доналд Туск. \r\nАвстрийското председателство продължава линията на Българското като акцентира върху три основни приоритета - сигурност и борба с нелегалната миграция, конкурентоспособност чрез дигитализация и перспектива за страните от Западните Балкани и Югоизточна Европа.", "date": "2018.06.30", "title": "Премиерът Бойко Борисов,федералният канцлер на Австрия Себастиан Курц и председателят на Европейския съвет Доналд Туск проведоха среща"}
{"url": "http://www.focus-news.net/news/2018/06/30/2540150/kmetat-na-sadovo-dimitar-zdravkov-vazstanoveni-sa-digite-na-reka-chaya-no-ottichashtata-se-voda-zalya-zemedelski-zemi-v-zemlishteto-na-selata-cheshnegirovo-i-seltsi.html", "text": "Възстановени са дигите на река Чая, която бе нарушена на три места, но оттичащата се вода е заляла земеделски земи в землището на селата Чешнегирово и Селци. Това каза за  Радио „Фокус“ – Пловдив  кметът на Община Садово Димитър Здравков. Той обясни, че натрупалата се в Садово вода се оттича към двете села и оттам в река Марица, но по пътя си залива зеленчукови градини и земеделска продукция. „Нанася поражения за производителите. Водата е много, изчакваме да се оттече“, коментира Здравков. Кметът добави, че няма опасност за населението, тъй като в близост до проблемния район няма къщи. \r\nТони МИХАЙЛОВ", "date": "2018.06.30", "title": "Кметът на Садово Димитър Здравков: Възстановени са дигите на река Чая, но оттичащата се вода заля земеделски земи в землището на селата Чешнегирово и Селци"}
{"url": "http://www.focus-news.net/news/2018/06/30/2540171/varna-dva-avtomobila-sa-katastrofirali-v-rayona-na-krastovishteto-na-dom-mladost-nyama-postradali.html", "text": "Два автомобила са катастрофирали в района на кръстовището на Дом „Младост“ във Варна. Това съобщиха за  Радио „Фокус“ – Варна  от „Пътна полиция“. При катастрофата няма пострадали граждани, нанесени са материални щети по автомобилите. Произшествието вече е обслужено от „Пътна полиция“ и няма затруднение на трафика в участъка. \r\nВ отделни райони на града вали дъжд, пътните настилки са мокри и хлъзгави. Призовават се водачите да шофират с повишено внимание и съобразена скорост. По основните направления в областта има полицейско присъствие. \r\nМарияна ВАЛЕНТИНОВА", "date": "2018.06.30", "title": "Варна: Два автомобила са катастрофирали в района на кръстовището на Дом „Младост“, няма пострадали"}
{"url": "http://www.focus-news.net/news/2018/06/30/2540172/pleven-chastichno-bedstveno-polozhenie-e-obyaveno-v-selo-gorna-mitropoliya.html", "text": "Частично бедствено положение е обявено в село Горна Митрополия. Това съобщи за  Агенция „Фокус“  Поля Цоновска, кмет на община Долна Митрополия, към която спада село Горна Митрополия. „Големият водосбор, който се образува след проливните дъждове, заля две улици. В момента се отводняват засегнатите къщи, описват се щети.  Екипи на пожарната и доброволци се намират в момента в селото“, обясни Цоновкса.  Кметът уточни, че около селото няма река или язовир. „Пожарникарите бяха учудени от големия водосбор, който е навлязъл в ниските части на селото от съседните населени места“, обясни още тя.", "date": "2018.06.30", "title": "Плевен: Частично бедствено положение е обявено в село Горна Митрополия"}
{"url": "http://www.focus-news.net/news/2018/06/30/2540173/veliko-tarnovo-chetirima-izgubeni-turisti-sa-spaseni-ot-pozharnikari-v-rayona-na-yazovir-negovanka.html", "text": "Пожарникари от Велико Търново са спасили изгубени туристи. Сигнал за инцидента е подаден малко преди 17.00 часа, вчера, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“-Велико Търново. Според обаждането група от четирима души е изчезнала в района на язовир Негованка, край село Емен. Вероятната причина да изгубят правилния път и да не следват маркировката на екопътеката са лошите метеорологични условия в региона. След подаване на сигнала мястото е посетено от трима пожарникари от Велико Търново, които са намерили туристите и са ги транспортирали до най-близкото населено място.  \r\nПо-късно същия ден, малко след 23.00 часа, пожарникари от града са гасили запалена къща в село Хотница. Огънят е предизвикан от неправилно ползване на отоплителни уреди. Унищожени са част от покрива и домашно имущество. Данни за пострадали граждани няма. \r\nЛуиза ТРАНЧЕВА", "date": "2018.06.30", "title": "Велико Търново: Четирима изгубени туристи са спасени от пожарникари в района на язовир Негованка"}
{"url": "http://www.focus-news.net/news/2018/06/30/2540174/ministar-ekaterina-zaharieva-dablinskiyat-reglament-tryabva-da-bade-promenen.html", "text": "Дъблинският регламент, според който бежанците се връщат в първата държава, пред която са минали на територията на ЕС, трябва да бъде променен. Това каза в предаването „Тази събота” по  bTV  вицепремиерът и външен министър Екатерина Захариева. \r\nСпоред нея регламентът не работи в кризисна ситуация. \r\n„Той е създаден така, че всъщност не знаем какво да правим тогава, когато настъпи криза”, отбеляза тя. \r\n„Спомняте си блокажа на 1 милион души, канцлерът Меркел спаси и балканските, и централноевропейските държави. Те бяха блокирани и никой не желаеше да ги приеме. Германия тогава показа солидарност. В същото време търпението на германското общество започва да се изчерпва. Виждате какво напрежение има в коалицията в Германия”, допълни Захариева. \r\n„Трябва да показваме солидарност и да опазваме заедно външните граници на ЕС, защото от бежанска криза се превърна в незаконно миграционна криза. Когато ти знаеш, че като дойдеш, където и да било, преминеш незаконно и ще можеш да се движиш свободно в Европа и да избираш къде да живееш, не може да ме убедите, че сте бежанец. Бежанците по принцип търсят първото безопасно място”, отбеляза Захариева. \r\nТя коментира и решението за центрове за контрол на мигрантите на територията на ЕС и извън нея. По думите ѝ в България няма да има такъв център. \r\n„За страната ни няма нищо да се промени. Неслучайно в тази декларация, която постигнаха лидерите, се казва – „на двустранен доброволен принцип”, никой няма да принуждава никого да приема бежанци.България понесе достатъчно тежест. Не желаем да участваме доброволно, това е решението в момента”, подчерта Екатерина Захариева. \r\n„Няма да стане само ако затворим външните граници, няма да стане само ако изменим регламента. Изнесени центрове в близост до конфликтите – там да проявим солидарността. Ще бъде по-евтино и по-безопасно за това, да съхраним нашите ценности, такива, каквито сме”, каза още тя.", "date": "2018.06.30", "title": "Министър Екатерина Захариева: Дъблинският регламент трябва да бъде променен"}
{"url": "http://www.focus-news.net/news/2018/06/30/2540175/biznes-info-makedoniya-v-belgrad-shte-zapochne-izgrazhdane-na-metro.html", "text": "В Белград скоро ще започне първата фаза от изграждането на метро, предава македонската електронна медия    „Бизнес Инфо“. \r\nСпоред плана, приет с по-голямата част от гласовете на заседание на градския съвет,  метрото ще бъде построено поетапно, а началото на строителството е планирано за 2020 г. \r\nПланират се две линии на метрото и четири надземни линии, които ще бъдат интегрирани в единна система.  \r\nСпоред първоначалните оценки изграждането на първата линия на метрото ще струва 1,3 милиарда евро, а общата стойност на целия проект се оценява на около 4 милиарда евро  Виктор Турмаков", "date": "2018.06.30", "title": "„Бизнес Инфо“ (Македония): В Белград ще започне изграждане на метро"}
{"url": "http://www.focus-news.net/news/2018/06/30/2540159/kurir-makedoniya-vmro-dpmne-obvini-zoran-zaev-che-unizhava-i-lazhe-tseliya-makedonski-narod-zashtoto-sporazumenieto-s-gartsiya-udrya-pryako-identichnostta-i-ezika.html", "text": "Основната опозиционна партия на Македония ВМРО-ДПМНЕ обвини министър-председателя на страната Зоран Заев и външния министър Никола Димитров, че са сключили споразумение с Гърция, което е вредно и капитулантско, предава македонското електронно издание   „Курир“. \r\nСпоред официално заявление на ВМРО-ДПМНЕ Заев е излъгал гражданите, че страната не е загубила нищо със споразумението. Партията смята, че с това споразумение пряко се засяга идентичността и езика, директно се променя конституцията на страната. Опозиционната партия допълни, че Заев постоянно говори на гражданите, че няма да има промяна в законите и въпреки „тази капитулация“, Македония все още не е започнала преговори за членство в Европейския съюз. \r\n  „Получихме само надежда, че ще ги започнем през 2019 г., ако се изпълнят реформите, за които тази неспособна власт цяла година ни лъга, че изпълнява“, пише в заявлението на ВМРО-ДПМНЕ. Партията смята, че такива допълнителни условия се възлагат на държави, за които ЕС не е сигурен, че заслужават място в Съюза.  Виктор Турмаков", "date": "2018.06.30", "title": "„Курир“ (Македония): ВМРО-ДПМНЕ обвини Зоран Заев, че унижава и лъже целия македонски народ, защото споразумението с Гърция удря пряко идентичността и езика"}
{"url": "http://www.focus-news.net/news/2018/06/30/2540178/sputnik-moldova-navodneniya-v-moldova-sled-poroynite-dazhdove.html", "text": "Заради преминалите в Молдова проливни дъждове и градушки, на някои места в страната са се образували наводнения, предава  „Спутник“  \r\nСпасители е трябвало да се притекат на помощ на жителите на град Герман, където е имало наводнени 10 къщи.  Няма жертви. Градят се защитни диги, за да може водата да не се стича по пътищата и да не попада по домовете. Местните власти следят ситуацията. \r\nИма наводнения и край градовете Хинчешт, Флорещ и Яловен.   Виктор Турмаков", "date": "2018.06.30", "title": "„Спутник“ (Молдова): Наводнения в Молдова след поройните дъждове"}
{"url": "http://www.focus-news.net/news/2018/06/30/2540182/ognyan-zlatev-predstavitelstvo-na-ek-uspeshnoto-evropredsedatelstvo-e-povod-balgariya-da-ima-po-visoko-samochuvstvie-kato-palnotsenen-chlen-na-es.html", "text": "Успешното европредседателство е повод България да има по-високо самочувствие като пълноценен член на ЕС. Това каза за публицистичното обзорно предаване „Метроном“ на  Радио „Фокус“  Огнян Златев, ръководител на Представителството на ЕК в България в деня на предаване на щафетата на европредседателството към Австрия. Той уточни, че на 11-ата година от своето членство в Съюза, България е положила своя „държавен зрелостен изпит“ с председателството на Съвета на ЕС, като е показала лидерство, дълбоки познания и умения за постигане консенсус. „Срещата с най-голямо значение беше срещата ЕС-Западни Балкани, но важна беше и срещата ЕС-Турция във Варна, която съживи диалога между двете страни. Нека не забравяме, че българското европредседателство се проведе в доста динамична глобална политическа обстановка около границите на ЕС. За нас е важно, че независимо от това, успяхме да постигнем добри резултати. Всички разходи по време на българското европредседателство са инвестиция в изграждането на позитивния образ на страната ни. Убеден съм, че тепърва ще посрещаме ползите от това, че България беше във фокуса на прожекторите на международното внимание. Тепърва ще видим увеличения брой туристи, увеличения брой хора, които търсят възможности за бизнес у нас, увеличения интерес за български стоки и продукти“, коментира Огнян Златев. Той отчете като безспорен успех на председателството не само приоритета Западни Балкани, но и документи като Директивата за командировъчни работници, както и успехите в сферата на цифровия пазар. „Предизвикателствата, пред които беше изправена България през този период, са продължаващите преговори с Великобритания във връзка с Брекзит и свързаната с нея нова многогодишна финансова рамка след 2020 година, когато държавите-членки на ЕС вече ще са 27, а първите дискусии по тази финансова рамка бяха именно по време на българското европредседателство“, каза още той и добави, че всяка държава членка като част от т.нар. „тройка“ председателстващи Съвета на ЕС страни, трябва да продължи работата на предишното председателство и да предаде нещо за следващото. Според Огнян Златев България е успяла да създаде и днес предава солидна основа на австрийското европредседателство, като в дневния ред на Австрия остават приоритетни темите за Западните Балкани, сигурността и икономическото развитие.", "date": "2018.06.30", "title": "Огнян Златев, Представителство на ЕК: Успешното европредседателство е повод България да има по-високо самочувствие като пълноценен член на ЕС"}
{"url": "http://www.focus-news.net/news/2018/06/30/2540179/varna-rekite-kamchiya-i-provadiyska-na-teritoriyata-na-oblastta-sa-v-koritata-si-ne-sa-konstatirani-razlivi-prez-poslednoto-denonoshtie.html", "text": "Реките Камчия, Провадийска и Ана дере на територията на област Варна са в коритата си, не са констатирани разливи през последното денонощие. Това съобщи за  Радио „Фокус“ – Варна  оперативният дежурен при Областна администрация – Варна.  Според оперативните данни обстановката в областта е спокойна и няма сведения за аварии или проблемни места при водоемите. През последното денонощие от общините няма постъпила информация за аварийни ситуации по язовирните стени и съоръженията към тях. \r\nЖълт код за обилен валеж е в сила за област Варна, сочи справка на сайта на Националния институт по метеорология и хидрология. Очакват се валежи от дъжд през целия ден, които ще продължат и след полунощ. Количества – 20-25 л/кв. м, възможни са локални значителни валежи до около 50 л/кв. м. Прогнозата е издадена в 9.32 часа тази сутрин. Краткотрайни повишения на речните нива в Черноморки басейн се очакват в резултат на валежите. На 1 и 2 юли речните нива в целия басейн ще се понижават или ще са без съществени изменения, като 1 юли са възможни повишения в долните течения на основните реки в резултат на оттичане. \r\nМарияна ВАЛЕНТИНОВА", "date": "2018.06.30", "title": "Варна: Реките Камчия и Провадийска на територията на областта са в коритата си, не са констатирани разливи през последното денонощие"}
{"url": "http://www.focus-news.net/news/2018/06/30/2540184/mvnr-na-rusiya-mezhdunarodnoto-energiyno-satrudnichestvo-tryabva-da-se-depolitizira.html", "text": "Заместник-министърът на външните работи на Русия Александър Грушко заяви, че международните енергийни проекти, такива като газопровода „Северен Поток-2“ трябва да са максимално деполитизирани, предава  Regnum. \r\n„Винаги сме изхождали от това, че в основата на енергийното сътрудничество трябва да лежат икономически фактори, трябва да се стремим към максималното деполитизиране на това сътрудничество, да се изключи влиянието на всеки геополитически фактор“, заяви Грушко. \r\nТой подчерта, че редица страни се опитват максимално да политизират международното енергийно сътрудничество. Според него това се прави за извличане на конкретни икономически дивиденти или за засилването на определени политически позиции.  Виктор Турмаков", "date": "2018.06.30", "title": "МВнР на Русия: Международното енергийно сътрудничество трябва да се деполитизира"}
{"url": "http://www.focus-news.net/news/2018/06/30/2540187/uchenitsi-ot-ezikova-gimnaziya-akad-lyudmil-stoyanov-blagoevgrad-posetiha-narodnoto-sabranie-po-pokana-na-deputata-ot-pp-gerb-daniela-saveklieva.html", "text": "Ученици от 8 клас на Езикова гимназия „Акад. Людмил Стоянов“-Благоевград посетиха Народното събрание по покана на депутата от ПП ГЕРБ и областен координатор на партията за Благоевград Даниела Савеклиева. Това съобщиха от пресцентъра на  ПП ГЕРБ-Благоевград . По време на визитата си младите посетители присъстваха на дебати и разисквания в пленарната зала, а след това разговаряха за дейността на законодателната институция и работата на народните представители. На срещата присъстваха също депутатите Александър Мацурев и Стефан Апостолов.", "date": "2018.06.30", "title": "Ученици от Езикова гимназия „Акад. Людмил Стоянов“-Благоевград посетиха Народното събрание по покана на депутата от ПП ГЕРБ Даниела Савеклиева"}
{"url": "http://www.focus-news.net/news/2018/06/30/2540180/vitsepremierat-krasimir-karakachanov-problem-sas-sigurnostta-ima-i-toy-ne-se-reshava-s-prazni-prikazki-v-narodnoto-sabranie-a-s-tova-da-dadem-kurazh-na-politsaite-da-si-varshat-rabotata.html", "text": "Проблем със сигурността има и той не се решава с празни приказки от трибуната на Народното събрание, а с това да дадем кураж на полицаите да си вършат работата. Това каза вицепремиерът и министър на отбраната Красимир Каракачанов по време на Празника на билките, планината и туризма, който се провежда в местността „Айдушко сборище“ над село Балканец, община Троян, предаде репортер на  Радио „Фокус“ . „И, ако ние не ги убедим, че те трябва да спазват закона, че няма да бъдат наказвани за това, че прилагат закона към престъпниците по най-твърдия начин, ако щете дори и с използването на сила – няма да има ефект. Не може разбеснели се цигани да хвърлят пейки и да замерват полицаите и да няма последици. В много от държавите, които нашите политици обичат да дават за пример, като САЩ, Великобритания, Германия – там, ако някой си позволи да удари полицай, той просто ще бъде застрелян на място и го знаят, и за това никой не си позволява да им налита и да ги бие. Докато тук хелзинкски комитети, всевъзможни измислени герои, отиват и защитават престъпниците и те се чувстват безнаказани. Основният проблем е следният - ако политическите партии не се отучат от навика да купуват цигански гласове, да хрантутат цигански босове, които след това им осигуряват гласовете, тези хора ще продължават да се чувстват безнаказани, силни и ще продължават да правят безобразията си. Това е истината. Всичко друго са хубави приказки. Полиция ли няма? Полиция има, но трябва да ѝ дадем сила със закона, да може да употребява всички средства, за да озаптява тези по улиците, които беснеят. Вотът на недоверие приключи, колегите от БСП не са бяха подготвили много добре. Уж опозиция, виждате и Марешки играе едни игри, май подкрепи правителството. Част от опозицията нямаше мотиви, другата част като „Воля“ на практика не се държаха като опозиция, но това е техен проблем“, заяви вицепремиерът.   \r\nЙоланда ПЕЛОВА", "date": "2018.06.30", "title": "Вицепремиерът Красимир Каракачанов: Проблем със сигурността има и той не се решава с празни приказки в Народното събрание, а с това да дадем кураж на полицаите да си вършат работата"}
{"url": "http://www.focus-news.net/news/2018/06/30/2540189/eadaily-zabraniha-na-zhenite-v-severna-koreya-da-nosyat-minipoli.html", "text": "В Северна Корея е започнала поредната кампания за борба за нравственост. Според местните медии  жените в страната са задължени да спазват „социалистически вид“ и да съответстват на установените норми за поведение, предава   EADaily. \r\nСпоред запознати източници в провинция Янгандо, укрепването на социалистическата идеология във външният вид и поведение на жените са били обсъдени малко преди срещата между лидера на Северна Корея Ким Чен-ун и президента на САЩ Доналд Тръмп. Известно е, че основното послание се състои в затягането на „социалистическия колан“ и противопоставянето срещу идеологията на империализма. \r\nЗа  целта е създаден списък на нещата, които са забранени. В него попадат миниполите, мрежестите чорапогащи, а също така вещите с надпис на английски език. Нарушителите ги заплашва глоба.   Виктор Турмаков", "date": "2018.06.30", "title": "EADaily: Забраниха на жените в Северна Корея да носят миниполи"}
{"url": "http://www.focus-news.net/news/2018/06/30/2540177/miroslav-komitski-zam-oblasten-uravitel-na-vratsa-bez-elektroenergiya-e-selo-karash-v-obshtina-roman-nyama-bedstvashti-zhiteli.html", "text": "Без електроенергия е село Караш в община Роман. Очаква се по-късно електроподаването да бъде възстановено поетапно. Това каза в седмичното обзорно предаване \"Метроном\"  на  Радио \"Фокус\"  заместник областният управител на Враца Мирослав Комитски. \"Към момента имаме пълно оттегляне на водните маси и прибиране на река Малък Искър в нейното корито. Към 09.30 ч. напълно са отводнени 50 имота на граждани. Екипите на \"Пожарна безопасност\" продължават да работят и към този момент по отводняването на дворове и мазета. Реалният проблем идва от наносите, които реката е внесла, има засегната покъщнина и електроуреди“, обясни той. Комитски уточни, че няма бедстващи хора, всички граждани са по-домовете си и разчистват терените си. По думите му се очаква оценка на щетите, за да може да се кандидатства за помощ от държавата. Заместник-областният управител на Враца изрази надежда метеорологичната обстановка трайно да се подобри, за да може по-бързо и лесно да се възстановят щетите на територията на община Роман.", "date": "2018.06.30", "title": "Мирослав Комитски, зам. областен уравител на Враца: Без електроенергия е село Караш в община Роман, няма бедстващи жители"}
{"url": "http://www.focus-news.net/news/2018/06/30/2540183/avstriyskiyat-kantsler-sebastian-kurts-avstriya-zhelae-da-bade-strana-koyato-izgrazhda-mostove.html", "text": "Австрия желае да бъде страна, която изгражда мостове. Това каза австрийският канцлер Себастиан Курц на пресконференция, след като прие европредседателството на Австрия, предаде специалният пратеник на  Агенция „Фокус“  в Шладминг. „Благодаря много, че сте тук. Желая да ви приветствам с добре дошли и преди всичко нашите гости Доналд Туск и Бойко Борисов. Избрахме това място, за да не затваряме гостите си в една заседателна зала, а да можем да ви приемем в сърцето на Австрия. Горди сме, че на 1 юли можем да приемем председателството. За нас това е чест, но и отговорност. Европа се намира в трудно и сложно положение, ситуацията не лесна. Съществуват различни напрежения с Русия и САЩ. Европа преживява Брекзит. Австрия желае да бъде страна, която изгражда мостове“, заяви Курц.  \r\n„Желаем да намалим тези напрежения. Желаем да работим за силен ЕС. Нашето мото е „Европа, която защитава“. Радваме се, че можем да бъдем домакини на следващото председателство. Ще работим интензивно през следващите 6 месеца“, каза още Курц.  \r\nЛюба АЛЕКСИЕВА", "date": "2018.06.30", "title": "Австрийският канцлер Себастиан Курц: Австрия желае да бъде страна, която изгражда мостове"}
{"url": "http://www.focus-news.net/news/2018/06/30/2540188/premierat-boyko-borisov-predade-evropredsedatelstvoto-na-avstriyskiya-kantsler-sebastian-kurts.html", "text": "Премиерът Бойко Борисов предаде председателството на Съвета на ЕС на австрийския канцлер Себастиан Курц, предаде специалният пратеник на  Агенция „Фокус“  в Шладминг.  \r\nАвстрия поема за трети път (1998 и 2006 г.) европредседателството на Съвета на ЕС. Мотото му през втората половина на 2018 г. е „За Европа, която защитава“, а бюджетът възлиза на 43 млн. евро. Основните приоритети, заложени за 6-месечното австрийско председателството са сигурност и борба срещу нелегалната миграция, осигуряване на просперитет и конкурентоспособност чрез дигитализация, стабилност в непосредственото съседство. \r\nНа пресконференция преди предаването на председателството, Себастиан Курц заяви, че Австрия желае да бъде страна, която изгражда мостове. „Горди сме, че на 1 юли можем да приемем председателството. За нас това е чест, но и отговорност. Европа се намира в трудно и сложно положение, ситуацията не лесна. Съществуват същ различни напрежения с Русия и САЩ. Европа преживява Брекзит. Австрия желае да бъде една страна, която изгражда мостове“, заяви Курц.  Той допълни, че Австрия ще работи работим за силен ЕС.  \r\nВъв връзка с мотото на председателството на Австрия  „Европа, която защитава“, премиерът Бойко Борисов коментира: „Можем да сме защитени само когато сме единни. Борисов заяви, че тъй като в момента целият свят е футбол си позволява символично да връчи на Себастиян Курц знамето на ЕС върху триъгълен флаг.   Основните приоритети на австрийското европредседателство:  Сигурност и борба срещу нелегалната миграция  – Темата ще бъде обсъдена на неформална среща на високо равнище на 20 септември 2018 г. в Залцбург и на неформалната среща на министрите на външните работи Гимних.  Според австрийското правителство Механизмът за преразпределение на бежанци не функционира, затова следва да се търсят алтернативи. Австрия желае прекратяване на дискусията по преразпределението и концентриране върху защитата на външните граници на ЕС. Разчита на разширяване на мандата, увеличаване числеността и финансирането на Фронтекс, както и на осигуряване на по-осезаема помощ на място за страните по произход. Подкрепя изграждането на приемни центрове за бежанци извън територията на ЕС.   \r\nПоради опасенията от неконтролирани миграционни потоци към Европа ще се обсъди реформата на Общата европейска система за убежище и укрепването на Европейската гранична и брегова агенция „Фронтекс”. Целта е да се работи в тясно сътрудничество с трети държави, за да се осигури ефективна политика за връщане и за предоставяне на помощ на нуждаещите се мигранти, преди да са навлезли на територията на ЕС. По този начин се цели да се предотврати допускането на мигранти, които нямат нужда от защита и убежище  при военен конфликт.  \r\nСигурността също ще бъде поставена на дневен ред, като ще се наблегне върху ефективното сътрудничество и обмена на информация между органите по сигурност на отделните държави-членки, с цел противопоставяне на глобалната организирана престъпност и терористичните заплахи.  \r\nДопълнителен акцент на федералния канцлер е субсидиарността в рамките на Съюза. Една „по-субсидиарна“ Европа трябва да е по-малко бюрократична, да отстъпва от свръхрегулацията и да се концентрира върху важните теми (външна политика, сигурност и отбрана, опазване на външните граници на ЕС, засилване на конкурентоспособността на Съюза като икономически център в глобалната икономика), като същевременно отстъпи от областите, които могат по-добре да се регулират на национално и на местно ниво (социална политика, здравеопазване, защита на потребителите и др.).     \r\nАвстрийското председателство ще се съсредоточи върху приключване на преговорите по \"Брекзит\" и преговорите по бъдещата Многогодишна финансова рамка (МФР).  Осигуряване на просперитет и конкурентоспособност чрез дигитализация  – Иновациите и цифровата икономика са основен източник на растежа на БВП в рамките на ЕС. За жалост се генерира спад на дяла на ЕС в световния БВП, което налага разглеждането на темата. Завършеният цифров пазар, модернизирането на публичната администрация в широк мащаб и обновление на индустриалната политика биха подобрили рамковите условия за дигиталните бизнес модели и предоставянето на услуги от обществен интерес.  \r\nАкцентът върху съчетанието от цифров пазар и растяща икономика, е да се постигне  адекватно данъчно облагане на интернет-гиганти като „Гугъл” (Google), „Фейсбук” (Facebook), „Туитър” (Twitter) и др. Това е наложително поради популяризирането им в европейското пространство и огромния дигитален бизнес, който те генерират, което води до спад на Европейската икономика в глобален план.  Стабилност в  непосредственото съседство  – Перспектива на ЕС за Западните Балкани/Югоизточна Европа – Австрия ще се концентрира върху насърчаването на силни отношения между ЕС и своите съседи, чрез които се образува т. нар. непосредствено съседство, осигуряващо мир, сигурност и стабилност на европейските граждани. Поради това ще се акцентира и върху развитието на Западните Балкани, който ще  е и надежден партньор по икономическите политики и политиките за сигурност по време на миграционната криза. Ще се акцентира върху насърчаването на ускорената интеграция на Западните Балкани в ЕС, което ще продължи да  надгражда  Българското председателство,  въз основата на Стратегията на Европейската комисия за разширяване, представена на 06.02.2018 г.   \r\nЛюба АЛЕКСИЕВА", "date": "2018.06.30", "title": "Премиерът Бойко Борисов предаде европредседателството на австрийския канцлер Себастиан Курц"}
{"url": "http://www.focus-news.net/news/2018/06/30/2540185/premierat-boyko-borisov-simvolikata-na-avstriyskoto-predsedatelstvo-v-mototo-e-evropa-koyato-zashtitava-a-nie-mozhem-da-sme-zashtiteni-samo-kogato-sme-edinni.html", "text": "Символиката във вашето мото е „Европа, която защитава“, а ние можем да сме защитени само когато сме единни. Това каза министър-председателят Бойко Борисов на пресконференция, след като предаде европредседателството на Австрия, предаде специалният пратеник на  Агенция „Фокус“  в Шладминг. „Тук се чувстваме като у дома си. Нашите планини Рила и Пирин действително са толкова красиви. Нашето мото беше „Съединението прави силата“. Символиката във вашето мото е „Европа, която защитава“, а ние можем да сме защитени само когато сме единни. Преди тези 6 месеца със Себастиан Курц имахме непрекъснат диалог. Времето е много сложно. Действително да имаме австрийско председателство на Европа, която защитава всяка държава“, заяви Бойко Борисов.  \r\nЛюба АЛЕКСИЕВА", "date": "2018.06.30", "title": "Премиерът Бойко Борисов: Символиката на австрийското председателство в мотото е „Европа, която защитава“, а ние можем да сме защитени само когато сме единни"}
{"url": "http://www.focus-news.net/news/2018/06/30/2540190/varna-dazhd-vali-v-oblastta-patnite-nastilki-sa-mokri-i-hlazgavi.html", "text": "Дъжд вали във Варна и областта, пътните настилки са мокри и хлъзгави, предаде репортер на  Радио „Фокус“ – Варна . В отделни райони на града валежите са интензивни в отделни интервали от време. Трафикът се осъществява с повишено внимание заради мокрите пътни настилки. Движението е сравнително спокойно, като повече автомобили се движат по основните булеварди, струпване на автомобили има и около големите търговски центрове. Не се регистрира натоварване на входно-изходните точки на града към този час на деня. Мокри са пътните настилки и на двете автомагистрали „Хемус“ и Черно море“. По автомагистрала „Хемус“ в района на Девня има опасност от образуване на аквапланинг при мокри пътни настилки. \r\nМарияна ВАЛЕНТИНОВА", "date": "2018.06.30", "title": "Варна: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2018/06/30/2540192/nimh-povisheniya-na-rechnite-niva-shte-ima-vav-vodosborite-na-rekite-struma-mesta-i-dospat.html", "text": "Повишения на речните нива ще има във водосборите на реките Струма (реките Елешница, Логодашка, Стара река, Цапаревска, Лебница и Струмешница), Места и Доспат, сочи справка в сайта на  Националния институт по метеорология и хидрология  (НИМХ) към Българската академия на науките (БАН). На 1 и 2 юли речните нива в Западнобеломорския басейн ще се понижават, като повишения ще има само в долните течения на основните реки Струма и Места.", "date": "2018.06.30", "title": "НИМХ: Повишения на речните нива ще има във водосборите на реките Струма, Места и Доспат"}
{"url": "http://www.focus-news.net/news/2018/06/30/2540191/vitsepremierat-krasimir-karakachanov-krayno-vreme-e-da-se-vzeme-po-tvardo-otnoshenie-za-migratsiyata.html", "text": "Крайно време е да се вземе по-твърдо отношение за миграцията. Това каза вицепремиерът и министър на отбраната Красимир Каракачанов по повод постигнато споразумение за миграцията между европейските лидери на срещата на върха в Брюксел, предаде репортер на  Радио „Фокус“ . „Глупостите на някои европейски политици да канят нелегалните мигранти в Европа са причина за това бедствие, наречено нелегална миграция. Аз съм го казвал и преди казвам го и сега, че ако европейските държави нямат обща политика да спират потоците от нелегална миграция, използвайки всички средства, включително флота си и да ги връщат там, откъдето са пристигнали, няма да решим проблема“, коментира Каракачанов.  \r\nЙоланда ПЕЛОВА", "date": "2018.06.30", "title": "Вицепремиерът Красимир Каракачанов: Крайно време е да се вземе по-твърдо отношение за миграцията"}
{"url": "http://www.focus-news.net/news/2018/06/30/2540193/interfaks-sasht-nyama-da-izlizat-ot-sto.html", "text": "Американският президент Доналд Тръмп заяви, че страната няма намерение да излиза от Световната търговска организация, предава   Интерфакс. \r\n„Не говоря за излизане от СТО. Не и сега. Говоря, че организацията се държи нечестно към нас“, уточни Тръмп. Той допълни, че СТО трябва да поправи поведението си към Вашингтон“. \r\nПо-рано в медиите се появиха данни, че президентът на САЩ нееднократно е заявявал пред чиновници от американската администрация, че има намерение да изкара страната от СТО.  Виктор Турмаков", "date": "2018.06.30", "title": "Интерфакс: САЩ няма да излизат от СТО"}
{"url": "http://www.focus-news.net/news/2018/06/30/2540181/vratsa-62-godishen-mazh-e-zaginal-pri-tokov-udar-dokato-e-otvodnyaval-s-elektricheska-pompa-mazeto-si-v-grad-roman.html", "text": "Мъж е загинал при битов инцидент в град Роман. Това съобщиха от пресцентъра на  МВР . Сигнал за инцидента е подаден в ОДМВР-Враца на 29 юни, около 20,30 вечерта. По първоначални данни 62-годишният мъж е слязъл в подземното мазе на къщата си, за да го отводни с електрическа помпа. Последвал е токов удар. При оглед от полицейски и лекарски екипи по тялото на починалия не е имало следи от насилие. Близките, които са станали свидетели на инцидента, са отказали аутопсия.", "date": "2018.06.30", "title": "Враца: 62-годишен мъж е загинал при токов удар, докато е отводнявал с електрическа помпа мазето си в град Роман"}
{"url": "http://www.focus-news.net/news/2018/06/30/2540195/sofiya-vremenno-tramvayni-linii-3-i-4-sa-prenasocheni-kam-nadlez-nadezhda-zaradi-skasvane-na-kontaktno-kabelnata-mrezha-ot-izvangabariten-tovar.html", "text": "Временно е променен маршрутът по трамвайни линии 3 и 4, те са пренасочени към надлез \"Надежда\". Това съобщиха от пресцентъра на  Столична община . Трамваите не преминават по ул. \"Козлодуй\", причината е скъсване на контактно-кабелната мрежа от извънгабаритен товар. Екипи на \"Столичен електротранспорт\" работи за възстановяване на мрежата.", "date": "2018.06.30", "title": "София: Временно трамвайни линии 3 и 4 са пренасочени към надлез \"Надежда\" заради скъсване на контактно-кабелната мрежа от извънгабаритен товар"}
{"url": "http://www.focus-news.net/news/2018/06/30/2540176/mvr-normalizira-se-obstanovkata-v-stranata-sled-obilnite-valezhi-nyama-bedstvashti-hora.html", "text": "Обстановката в страната се нормализира след падналите значителни валежи. Няма сигнали за бедстващи хора. Това съобщиха от пресцентъра на  МВР . \r\nРеката край град Роман, област Враца, се е оттеглила в коритото си. В един от крайните квартали на града бяха наводнени няколко къщи и отводняването им продължава от екипи на ГДПБЗН. За момента там електричеството все още е спряно, поради мерки за безопасност.  \r\nПродължава укрепването на дигата на река Чая до Катуница, обл. Пловдив. Ситуацията е под контрол. На място работят екипи на \"Напоителни системи\".  \r\nЯзовир \"Ябланица\" край Етро поле, Софийска област, се изпуска контролирано. \r\nЕкипи на ГДПБЗН помагат в одводняването на няколко къщи в село Ъглен, община Луковит.", "date": "2018.06.30", "title": "МВР: Нормализира се обстановката в страната след обилните валежи, няма бедстващи хора"}
{"url": "http://www.focus-news.net/news/2018/06/30/2540196/pregled-na-mezhdunarodnite-novini-do-13-chasa-agentsiya-fokus.html", "text": "Валежите удариха повече части на Сърбия, причинявайки наводнения и проблеми с трафика, а няколко пътища в Белград са  подводни. \r\nСилни бури, съпроводени със силен вятър и дъжд връхлетяха Суботица във Войводина и според местните медии улиците са наводнени, след като по тях водата влачи съборени клони. Има един ранен при бурята. \r\nТрафикът на магистрала „Ибър“, близо до Степоевац  е почти напълно блокиран от водата. Досега 30 души са евакуирани от града и електроенергията е прекъсната. \r\nСпасителните екипи с лодки спешно са изпратени до залетите райони. \r\nВалежите също засегнаха Нови Сад, причинявайки големи проблеми. \r\n*** Заради преминалите в Молдова проливни дъждове и градушки, на някои места в страната са се образували наводнения. \r\nСпасители е трябвало да се притекат на помощ на жителите на град Герман, където е имало наводнени 10 къщи.  Няма жертви. Градят се защитни диги, за да може водата да не се стича по пътищата и да не попада по домовете. Местните власти следят ситуацията. \r\nИма наводнения и край градовете Хинчешт, Флорещ и Яловен.  \r\n***  Президентът на САЩ Доналд Тръмп заяви, че планира да зачеркне темата за предполагаемата руска намеса на изборите в страната по време на разговора си с президента на Русия Владимир Путин, който ще се състои следващия месец, пише   The Hill.  Тръмп уточни, че на срещата в Хелзинки на 16 юли ще се обсъдят и ситуацията в Украйна и в Сирия.. \r\n„Не искаме никой да се меси в изборите“, заяви Тръмп. „Русия продължава да твърди, че не се е месила в изборите. Но същевременно защо никой не е разследвал Демократическата партия? Защо никой не търси връзка между Хилари Клинтън и Русия?“, допълни той. \r\nВ момента въпросът дали предизборната кампания на Тръмп е имала връзка с руското правителство по време на изборите е тема за разследване от специалния прокурор Робърт Мюлер. Тръмп нарича следствието „лов на вещици“. Договорът между Македония и Гърция е от изключително значение за региона по думите на президента на Косово, казани пред председателя на Парламентарната асамблея на НАТО Паоло Али. \r\nТачи, според съобщение от кабинета му, е приветствал завръщането на вниманието на Европейския съюз върху  региона, с приетата стратегия  и срещата в София, а като резултат  на това е посочил постигнатото споразумение между Скопие и Атина за решаване на спора с името. \r\n\"Специфични и веднага видими резултати са решаването на спора за името между Гърция и Македония, както и началото на финалната фаза на диалога между Косово и Сърбия\", заяви Тачи. \r\nГоворейки за глобалната заплаха от тероризъм, косовският президент заяви, че страната му е лидер в региона, когато става въпрос за борбата срещу екстремизма и радикализма. \r\n\"Косово е фактор за стабилността в региона, посветено на диалога със Сърбия, който ще донесе траен мир в целия регион\", заяви Тачи.  Земетресение с магнитуд 6,0   по скалата на Рихтер е регистрирано крайна тихоокеанското крайбрежие на Мексико. \r\nЗеметресението е регистрирано в 22:56 часа местно време на 29 юни (6:56 часа сутринта българско време на  30 юни) на дълбочина от 24,8 км. Епицентърът е на 44 км. западно от град Сан Патрицио в щата Колима. \r\nНяма данни за жертви и разрушения. Не е обявявана опасност за появата на вълни цунами.  \r\n***  В Северна Корея е започнала поредната кампания за борба за нравственост. Според местните медии  жените в страната са задължени да спазват „социалистически вид“ и да съответстват на установените норми за поведение. \r\nСпоред запознати източници в провинция Янгандо, укрепването на социалистическата идеология във външният вид и поведение на жените са били обсъдени малко преди срещата между лидера на Северна Корея Ким Чен-ун и президента на САЩ Доналд Тръмп. Известно е, че основното послание се състои в затягането на „социалистическия колан“ и противопоставянето срещу идеологията на империализма. \r\nЗа  целта е създаден списък на нещата, които са забранени. В него попадат миниполите, мрежестите чорапогащи, а също така вещите с надпис на английски език. Нарушителите ги заплашва глоба.", "date": "2018.06.30", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/06/30/2540186/vitsepremierat-krasimir-karakachanov-armiyata-vinagi-e-na-razpolozhenie-da-sadeystva-pri-vloshavane-na-meteorologichnata-obstanovka-u-nas.html", "text": "Армията винаги е на разположение да съдейства при влошаване на метеорологичната обстановка у нас. Това каза вицепремиерът и министър на отбраната Красимир Каракачанов по време на Празника на билките, планината и туризма, който се провежда в местността „Айдушко сборище“ над село Балканец, община Троян, предаде репортер на  Радио „Фокус“ . „Военнослужещите съдействат на хората на няколко места в България. Аз съм разпоредил още в четвъртък да имат готовност, Щабът на отбраната е готов, навсякъде, където се наложи, да се вади техника и да се помага на хора при наводнения и получаване на свлачища. Армията ще помогне, както винаги го е правила. Всичко е в пълен синхрон с министъра на вътрешните работи, с шефа на пожарната“, заяви още вицепремиерът Каракачанов.  \r\nЙоланда ПЕЛОВА", "date": "2018.06.30", "title": "Вицепремиерът Красимир Каракачанов: Армията винаги е на разположение да съдейства при влошаване на метеорологичната обстановка у нас"}
{"url": "http://www.focus-news.net/news/2018/06/30/2540199/ministar-neno-dimov-balgariya-e-nay-bogatata-darzhava-v-evropa-i-tretata-v-sveta-na-bilki.html", "text": "България е най-богатата държава в Европа и третата в света на билки. Това каза министърът на околната среда и водите Нено Димов по време на Празника на билките, планината и туризма, който се провежда в местността „Айдушко сборище“ над село Балканец, община Троян, предаде репортер на  Радио „Фокус“ . „Китай и Индия са единствените, които са по-богати от България на билки, а представете си каква е площта, която заемат тези две държави. Ние имаме над 770 вида лечебни билки, които се изнасят основно за Германия, като събираме между 13 и 14 хиляди тона годишно. Това е едно от големите богатства на България, заедно с минералните води. През годините имаше период, в който се отнасяхме небрежно към билките, но хората с времето се научиха, че билките трябва да се режат, да не се изкореняват\", посочи Нено Димов. Министърът на околната среда и водите коментира още, че билките у нас се използват с лечебна цел и страната ни има вековни традиции в това отношение.  \r\nЙоланда ПЕЛОВА", "date": "2018.06.30", "title": "Министър Нено Димов: България е най-богатата държава в Европа и третата в света на билки"}
{"url": "http://www.focus-news.net/news/2018/06/30/2540197/bsp-sofiya-shte-podkrepi-grazhdanski-protest-na-1-yuli-sreshtu-uvelichenieto-na-tsenite-na-toka-parnoto-i-vodata.html", "text": "Изпълнителното бюро на Софийската градска организация на БСП призовава членовете и симпатизантите си да се включат в граждански протест срещу увеличението на цените на тока, парното и водата. Това съобщиха от пресцентъра на  ГС на БСП - София . \r\nПротестът ще се проведе на 1 юли (неделя), от 10.00 часа пред сградата на Комисията за енергийно и водно регулиране (КЕВР) на бул. „Княз Александър Дондуков“ №8. \r\nПо същото време се очаква КЕВР да обяви новите цени на тока, парното и водата, след като на 29 юни прие увеличение на цената на природния газ с 10,81%.", "date": "2018.06.30", "title": "БСП – София ще подкрепи граждански протест на 1 юли срещу увеличението на цените на тока, парното и водата"}
{"url": "http://www.focus-news.net/news/2018/06/30/2540200/sofiya-vazstanoven-e-redovniyat-marshrut-na-tramvayni-linii-3-i-4.html", "text": "Възстановен е редовният маршрут на трамвайни линии 3 и 4 в София. Това съобщиха от пресцентъра на  Столична община . Движението се извършва по ул.\"Козлодуй\".", "date": "2018.06.30", "title": "София: Възстановен е редовният маршрут на трамвайни линии 3 и 4"}
{"url": "http://www.focus-news.net/news/2018/06/30/2540203/tochka-makedoniya-navodneniya-v-sarbiya-okolnostite-na-belgrad-v-techenie-na-chasove-sa-ostanali-bez-elektroenergiya.html", "text": "Проливните дъждове парализираха част от белградските квартали, а най-лошо е положението в то минали жителите на „Гроцка“, „Раковица“ и „Барайево“, където е имало наводнени къщи, предава македонската електронна медия    „Точка“. \r\nВ социалните мрежи публикувани снимки, на които са заснети почти апокалиптични сцени от „Барайево“. Кварталът от вчера е с прекъснато електрозахранване. Трафикът е блокиран и не се знае кога ще бъде възстановен. \r\nБурята предизвика хаос и в община „Гроцка“, където са наводнени много на брой къщи, а щетите тепърва ще се оценяват.  Виктор Турмаков", "date": "2018.06.30", "title": "„Точка“ (Македония): Наводнения в Сърбия, околностите на Белград в течение на часове са останали без електроенергия"}
{"url": "http://www.focus-news.net/news/2018/06/30/2540204/violeta-todorova-nimh-filial-varna-malniite-se-poyavyavat-pri-burya-i-obiknoveno-sa-saprovodeni-ot-gramotevitsi.html", "text": "Мълниите се появяват при буря и обикновено са съпроводени от гръмотевици. Това заяви за  Радио „Фокус”-Варна  Виолета Тодорова, синоптик от Националния институт по метеорология и хидрология (НИМХ), филиал-Варна. „Явлението има електрически произход. За да възникне мълния, е нужно преди всичко гръмотевичните облаци да се наелектризират. Това може да стане тогава, когато в част от облака се образува електрическо поле с достатъчно голям интензитет за образуване на разряд, тоест трябва да се достигне една енергия, която да е по-голяма от критичната при ударна йонизация. Тя варира средно между 150 и 300 киловолта на метър. С други думи в облака трябва да настъпи процес на протичане на електрически ток, което е свързано с увеличение на електропроводимостта на неговата среда“, допълни Виолета Тодорова.  \r\nТя подчерта, че наелектризирането на средата, в която впоследствие може да се появи мълния, може да стане по няколко механизма – да се сблъскват и да отскачат ледени частици в самия облак, при което те се наелектризират, да се сблъскват поляризирани капки или ледени частици, но при наличието на външно електрическо поле, да има фазови преходи на водата – изпарение, кондензация, замръзване или топене. „За да се появи една мълния, трябва да се осъществи разряд, да настъпи процес на протичане на електрически ток между две части на облака или между облак и земя“, добави Виолета Тодорова. \r\nМарияна ВАЛЕНТИНОВА", "date": "2018.06.30", "title": "Виолета Тодорова, НИМХ, филиал-Варна: Мълниите се появяват при буря и обикновено са съпроводени от гръмотевици"}
{"url": "http://www.focus-news.net/news/2018/06/30/2540202/blagoevgrad-intenziven-e-trafikat-i-v-dvete-posoki-na-gkpp-kulata.html", "text": "Интензивен е трафикът и в двете посоки на ГКПП „Кулата“. Това съобщиха за  Радио „Фокус“-Пирин  от „Гранична полиция“. Спокоен е трафикът на ГКПП „Илинден-Ексохи“. \r\nЛора КАЛЧЕВА", "date": "2018.06.30", "title": "Благоевград: Интензивен е трафикът и в двете посоки на ГКПП „Кулата“"}
{"url": "http://www.focus-news.net/news/2018/06/30/2540208/prof-georg-kraev-folklorist-slantseto-e-edin-ot-nay-drevnite-simvoli-za-dobroto-mazhkata-sila-i-tsarskata-slava.html", "text": "Слънцето е един от най-древните символи за доброто, мъжката сила и царската слава, за злато и светлина. Това каза фолклористът професор Георг Краев в седмичното обзорно предаване \"Метроном\" на  Радио \"Фокус\" . Проф. Краев уточни, че слънцето е символ на християнството и има символика в българската традиция. „Символите му са огънят в огнището, християнският ни знак – кръстът. Неслучайно е наричано от българите Райко, което е гальовна форма от Христо(с). Цялата българска митология е изградена на двата пътя на слънцето. Българите приемат, че слънцата са две. Едното е от Еньовден до Мечкинден и това е лятното слънце, а след това се завърта  обратно  между двата празника, което е зимното слънце“, обясни той. По думите му интересна представа за слънцето е онова, което българите някога са наричали жив или Божи огън. „Пали се на Илинден. Тогава се гасят огнищата на всички къщи в селото и се пали отново по най-древния начин с дървени пръчки, скрити една в друга, и малко прахан. Именно този Божи огън е един от най-силните символи на слънцето“, поясни проф. Краев. Той каза още, че неделята е деня на слънцето и ако човек бъде роден в този ден, ще има щастлив живот.", "date": "2018.06.30", "title": "Проф. Георг Краев, фолклорист: Слънцето е един от най-древните символи за доброто, мъжката сила и царската слава"}
{"url": "http://www.focus-news.net/news/2018/06/30/2540206/ivan-kaburov-zemedelski-proizvoditel-ot-pazardzhik-rekoltata-ot-pshenitsa-e-napalno-provalena-zaradi-prolivnite-dazhdove-ochakvame-skok-v-tsenata-na-hlyaba.html", "text": "Поредицата от проливни дъждове в Пазарджишкия регион нанесе сериозни щети върху зърнените посеви, особено. Това каза за  Радио „Фокус“ – Пазарджик  Иван Кабуров, земеделски производител от Пазарджик. По думите му реколтата от пшеница е напълно провалена, тъй като класовете са полегнали от дъждовете и са започнали да „клофяват“. „Ситуацията в цялата страна е изключително тревожна. В Южна България пшеницата е полегнала и не може да бъде спасена. По-критично обаче е положението в Северна България, където преди да бъдат наводнени от пороите, земеделските площи бяха ударени и от градушка. Преовлажняването е пагубно за този вид зърнена култура“, уточни Кабуров. Той изказа опасение, че унищожената реколта от хлебна пшеница най-вероятно ще доведе до скок в цената на хляба още през есента. Според него, освен това, има опасност и рентата на собствениците на отдадена земеделска земя, да бъде по-ниска. „За съжаление, малка част от площите, засети с пшеница, са застраховани, тъй като това е скъпа услуга“, коментира също Кабуров. \r\nАлбена ЖИЛЕКОВА", "date": "2018.06.30", "title": "Иван Кабуров, земеделски производител от Пазарджик: Реколтата от пшеница е напълно провалена заради проливните дъждове, очакваме скок в цената на хляба"}
{"url": "http://www.focus-news.net/news/2018/06/30/2540207/burgas-intenzivno-e-dvizhenieto-na-gkpp-malko-tarnovo.html", "text": "Интензивно е движението на моторни превозни средства на ГКПП „Малко Търново“. Това каза за  Радио „Фокус“ – Бургас дежурният на пункта . Особено натоварено е трафикът на изход от страната. „По възможност да се избягват пътувания, заради натоварения трафик“, добави дежурният. \r\nДеница ДИМИТРОВА", "date": "2018.06.30", "title": "Бургас: Интензивно е движението на ГКПП „Малко Търново“"}
{"url": "http://www.focus-news.net/news/2018/06/30/2540209/veliko-tarnovo-80-godishen-mazh-e-s-s-40-protsenta-izgaryaniya-sled-pozhar-v-doma-mu-v-selo-hotnitsa.html", "text": "80-годишен мъж от село Хотница е пострадал при пожар в дома си. Това съобщиха от пресцентъра на  Областна дирекция на МВР – Велико Търново . Сигнал за случая е получен снощи, в 23.06 часа. На адреса незабавно са изпратени екипи на пожарната. Въпреки бързата намеса на огнеборците огънят е унищожил почти цялата къща. Пострадал е 80-годишният обитател на къщата, който е откаран за лечение в УМБАЛСМ \"Н. И. Пирогов\", с 40 процента изгаряния. Предполага се, че огънят е тръгнал от комина на къщата, но причините са в процес на изясняване.", "date": "2018.06.30", "title": "Велико Търново: 80-годишен мъж е с с 40 процента изгаряния след пожар в дома му в село Хотница"}
{"url": "http://www.focus-news.net/news/2018/06/30/2540210/ria-novosti-mvnr-na-rusiya-preduprezhdava-che-konfrontatsiyata-mezhdu-izrael-i-iran-v-siriya-mozhe-da-izleze-izvan-kontrol.html", "text": "Заместник-министърът на външните работи на Русия Михаил Богданов заяви предупреди, че размяната на удари между Иран и Израел в Сирия може да излезе извън контрол и да доведе до „много сериозно“ усложняване на обстановката в региона, предава  РИА Новости. \r\nДокато обвинява Иран, че се опитва да превърне Сирия във враждебен плацдарм, Израел постоянно атакува военните обекти на Ислямската република и на нейнитесъюзници, разположени на територията на съседната страна. Двата най-сериозни инциденти настъпиха през пролетта, когато израелски ВВС нанесоха удари при случай на навлизане на ирански безпилотен летателен апарат в тяхното  въздушно пространство и при случай на изстреляна ракета от  Голанските възвишения. \r\n„Виждаме риск, че в някакъв момент тези събития, тази размяна на удари по някои обекти на сирийска територия може да излязат извън контрол и да доведат до много сериозно усложнение на ситуацията в региона. Като цяло смятам, че това, разбира се, не е в интерес нито на Руската федерация, нито на държавата Израел“, заяви Богданов. \r\nТой добави, че Русия говори за това с Израел, с когото поддържа „много близък контакт“ чрез различни отдели - от политическото ръководство до специалните служби.  Виктор Турмаков", "date": "2018.06.30", "title": "РИА Новости: МВнР на Русия предупреждава, че конфронтацията между Израел и Иран в Сирия може да излезе извън контрол"}
{"url": "http://www.focus-news.net/news/2018/06/30/2540205/gd-granichna-politsiya-intenziven-e-trafikat-na-gkpp-kalotina-kulata-makaza-dunav-most-ruse-dunav-most-vidin-durankulak-i-kardam.html", "text": "На ГКПП \"Калотина\" на българо-сръбската граница трафикът на леки и товарни автомобили е интензивен и в двете посоки. Това съобщиха от пресцентура на  ГД \"Гранична полиция\" . На ГКПП \"Кулата\" и ГКПП \"Маказа\" на българо-гръцката граница трафикът е интензивен и в двете посоки. На ГКПП \"Дунав мост-Русе\", ГКПП \"Дунав мост-Видин\", ГКПП \"Дуранкулак\" и ГКПП \"Кардам\" на българо-румънската граница трафикът на леки и товарни автомобили е интензивен и в двете посоки. \r\nНа българо-македонската и българо-турската граница трафикът е нормален на всички контролно-пропускателни пунктове.", "date": "2018.06.30", "title": "ГД \"Гранична полиция\": Интензивен е трафикът на ГКПП \"Калотина\", \"Кулата\", \"Маказа\", \"Дунав мост-Русе\", \"Дунав мост-Видин\", \"Дуранкулак\" и \"Кардам\""}
{"url": "http://www.focus-news.net/news/2018/06/30/2540194/donald-tusk-evropeyski-savet-avstriya-ne-e-mogla-da-izbere-po-dobro-moto-za-predsedatelstvoto-si-ot-evropa-koyato-zashtitava.html", "text": "Австрия не е могла да избере по-добро мото за председателството си от „Европа, която защитава“. Това каза председателят на Европейския съвет Доналд Туск на церемония, на която Австрия ще приеме европредседателството, предаде специалният пратеник на  Агенция „Фокус“  в Шладминг. „Искам да благодаря на канцлера за гостоприемството и да му пожелая всичко най-добро с австрийското председателство. Има много работа и лимитирано време. Австрия винаги е била в сърцето на Европа. Австрия се превърна в мост на ЕС не само икономически, но и политически. Мото на австрийското председателство е: „Европа, която защитава“. Не сте могли да изберете по-добро мото според мен. Европейците очакват от нас да покажем решимост в нашите действия да възстановим усещането за сигурност и ред“, заяви Туск. „Всички работим много за силен ЕС, асоцииран със стабилност и сигурност. Трябва да сме единни. Тук съм и разчитам на теб, Себастиан. Добрият съсед е по-добре, отколкото отдалечен приятел. Благодаря на Бойко, който постигна прогрес по отношение на европейската перспектива за Западните Балкани“, каза още Доналд Туск.  \r\nЛюба АЛЕКСИЕВА", "date": "2018.06.30", "title": "Доналд Туск, Европейски съвет: Австрия не е могла да избере по-добро мото за председателството си от „Европа, която защитава“"}
{"url": "http://www.focus-news.net/news/2018/06/30/2540211/obstanovkata-v-stranata-se-normalizira-sled-padnalite-znachitelni-kolichestva-valezhi-obzor.html", "text": "Обстановката в страната се нормализира след падналите значителни валежи, които създадоха редица проблеми през последните дни. За „Фокус“ гл. комисар Николай Николов поясни, че не очаква усложняване на обстановката в страната, тъй като всички реки вече са в коритата си.  \r\n„Нашите служители заедно с организираните доброволци имат за задача да доотводнят всички мазета, приземни етажи, дворове. Разбира се, там, където е възможно. Направена е необходимата организация“, каза гл. комисар Николов. \r\nПо думите му река Малък Искър вече е в коритото си. Гл. комисар Николов уточни, че в Етрополе и в Роман, където реката е създала проблеми, са започнали отводнителните операции. Област София: \r\nЯзовир \"Ябланица\" край Етрополе, Софийска област, се изпуска контролирано. Екипи на ГДПБЗН помагат в отводняването на няколко къщи в село Ъглен, община Луковит. Област Враца: \r\nВ един от крайните квартали в Роман бяха наводнени няколко къщи и отводняването им продължава от екипи на ГДПБЗН. За момента там електричеството все още е спряно, поради мерки за безопасност. Междувременно стана ясно, че мъж е загинал при битов инцидент в Роман. Сигналът за инцидента е подаден в ОДМВР-Враца на 29 юни, около 20,30 вечерта. По първоначални данни 62-годишният мъж е слязъл в подземното мазе на къщата си, за да го отводни с електрическа помпа. Последвал е токов удар. При оглед от полицейски и лекарски екипи по тялото на починалия не е имало следи от насилие. Близките, които са станали свидетели на инцидента, са отказали аутопсия. Област Пловдив: \r\nВ Община Садово все още не е отменено бедственото положение, въпреки че са възстановени  дигите на река Чая, която бе нарушена на три места. По думите на кмета на Садово оттичащата се вода е заляла земеделски земи в землището на селата Чешнегирово и Селци.  Област Смолян: \r\nВ Чепеларе бедственото положение бе отменено вчера в 17.00 часа, като кметът на Общината Славка Чакърова поясни, че след бедствието има много материални щети, свлачища и срутища, но най-важното е, че няма пострадали хора.  \r\nВ 21 области на страната през днешния ден е в сила жълт код за вятър и дъжд. Силен вятър се очаква в областите Благоевград, Кюстендил, Перник, София-град, София-област, Пазарджик, Пловдив, Враца, Монтана и Видин. Жълт код за обилни валежи е в сила за Варна, Добрич, Силистра, Шумен, Разград, Русе и Търговище. \r\nДеница КИТАНОВА", "date": "2018.06.30", "title": "Обстановката в страната се нормализира след падналите значителни количества валежи (ОБЗОР)"}
{"url": "http://www.focus-news.net/news/2018/06/30/2540216/stara-zagora-za-peti-pat-v-selo-preslaven-zazhanaha-nivite-ritualno.html", "text": "И тази година в китното село Преславен се събраха жители и гости, за да отбележат празника на житото „Пътят на хляба“. Това съобщиха от пресцентъра на  Община Стара Загора . Пъстро фолклорно тържество бяха подготвили от местното кметство, читалището „Димитър Наумов - 1908“ и пенсионерския клуб, което не бе помрачено от юнския дъжд. С ритуално зажънване на нивата започна още сутринта отбелязването на празника. По обяд, на площада в центъра на Преславен бе официалното откриване на станалото емблема събитие. \r\n„Винаги с радост съм гост на вашето село и на вашия празник. Настроението, с което ни посрещате, се усеща!“, обърна се към жителите и гостите Таньо Брайков, председател на Общинския съвет в Стара Загора. „На последното заседание, което имахме преди дни, взехме решение да бъдат именувани улиците в Преславен, така както пожелахте. Друга добра новина, която искам да ви споделя, е че през следващия месец започва така очаквания ремонт на Здравната служба в селото. Предстои да бъдат рехабилитирани още тротоарите и улиците в тази част. Весел да ви е поредния празник на хляба“, каза още Таньо Брайков.  \r\nОсвен председателя на старозагорските старейшини, гости на тържеството бяха още общинският съветник Николай Николов, общественият посредник Надежда Чакърова – Николова, кметове и кметски наместници от района, както и десетки радетели на фолклорните празници.   \r\n„Имам удоволствието и тази година да поздравя жителите и гостите на нашето село и да открием празника на житото и хляба. На тях се е осланял българският народ“, отправи поздрав кметът на селото Митьо Митев. „Благодарен съм на Община Стара Загора, че имаме подкрепата ѝ – не само за реализацията на тържеството днес. Благодаря на всички, които помагат на Преславен. Веселете се от все сърце и нека празникът ни събира заедно и занапред!“, добави кметът.  \r\nКолоритът на тържеството бе допълнен от месене, точене и печена на традиционните преславенски гюзлеми, както и от кулинарна изложба на тестени изделия, излезли изпод ръцете на майстори от цялата община. Десетки професионални и самодейни фолклорни състави озвучиха с песни и танци петото издание на „Пътят на хляба“. Празнично жътварско хоро се изви в центъра на Преславен в края на тържеството.", "date": "2018.06.30", "title": "Стара Загора: За пети път в село Преславен зажънаха нивите ритуално"}
{"url": "http://www.focus-news.net/news/2018/06/30/2540213/plyus-info-makedoniya-boyko-borisov-predade-na-sebastiyan-kurts-shtafetata-na-evropeyskoto-predsedatelstvo.html", "text": "Българският премиер Бойко Борисов, австрийският канцлер Себастиан Курц и председателят на Европейския съвет Доналд Туск се срещнаха днес в австрийското курорт Шладминг, където се проведе символична церемония за предаване на председателството на ЕС, предава скопският телевизионен канал  „Плюс Инфо“. \r\nВ центъра на дискусиите бяха резултатите, постигнати по време на българското председателство на ЕС и приоритетите на Европейския съвет през следващите шест месеца, по които ще работи австрийското председателство. Борисов благодари за конструктивния диалог в Европейския съвет, който даде възможност да се съсредоточи вниманието върху балканския регион. \r\n„ Предоставянето ясно послание за започване на предприсъединителни преговори с Македония и Албания за членство в ЕС постави основите за перспективата на целия регион“,  отбеляза българският премиер, като подчерта, че срещата на високо равнище на страните от Западните Балкани през май в София е играла много важна роля в този процес. \r\nБорисов пожела успех на Курц в бъдещото шестмесечно председателство, добавяйки, че винаги може да се надява на помощ от председателя на Европейския съвет, Доналд Туск.  Виктор Турмаков", "date": "2018.06.30", "title": "„Плюс Инфо“ (Македония): Бойко Борисов предаде на Себастиян Курц щафетата на европейското председателство"}
{"url": "http://www.focus-news.net/news/2018/06/30/2540214/vratsa-23-ot-imotite-na-postradalite-domakinstva-v-obshtina-roman-sa-otvodneni-6-ekipa-na-pozharnata-rabotyat-na-denonoshten-rezhim.html", "text": "В Община Роман до момента са отводнени 46 частни имоти, което е близо 2/3 от всички домакинства, пострадали от бедствието. По преценка на директора на РДПБЗН старши комисар Димитров не е необходимо да се осигурява допълнително оборудване и служители, тъй като прогнозата е до 17.00 часа в оставащите около 1/3 домове водата да бъде изпомпана. Това съобщиха от  пресцентъра на Областна администрация Враца . В сградата на Община Роман се проведе сутрешно заседание на  Общинския щаб за изпълнение на общински план за защита при бедствия, в което участва областният управител Малина Николова, за анализ на ситуацията и насоки за последващи мерки. Директорът на РДПБЗН докладва за предприетите мерки за отводняване на частните домове и детската градина. От доклада стана ясно, че на денонощен режим в Роман работят 6 екипа на Регионалната дирекция с техническо оборудване от три автомобила и пет помпи. Създаден е и подвижен екип за обслужване на засегнатите села в Община Роман – Хубавене, Караш и Средни рът. Предприети са необходимите мерки и от директора на ОД на МВР за охрана на частното имущество на хората, пострадали от бедствието.", "date": "2018.06.30", "title": "Враца: 2/3 от имотите на пострадалите домакинства в Община Роман са отводнени, 6 екипа на пожарната работят на денонощен режим"}
{"url": "http://www.focus-news.net/news/2018/06/30/2540218/ekathimerini-siriza-prodalzhava-da-izostava-pred-nova-demokratsiya-v-sotsiologicheskite-prouchvaniya.html", "text": "Управляващата гръцка партия СИРИЗА продължава да изостава пред основната опозиционна партия „Нова Демокрация“ според проучване, проведено то компанията „Метрон Анализиз“, пише   Ekathimerini. \r\nСпоред анкетата „Нова Демокрация“ води с 14,1% пред СИРИЗА, събирайки 36,7% от гласовете, срещу 22,6 за управляващата партия, а лявоцентристкото Движение за промяна е на трето място с 9,9%. То е следвано от крайнодясната „Златна Зора“ с 8%, от Комунистическата партия с 6,8% и от съюза на центристите с 3,2%. \r\nКоалиционният партньор на СИРИЗА, „Независими гърци“ получават едва 2% от гласовете, което означава, че има шанс успее да си осигури 3%. Същевременно националистическа партия „Гръцко решение“ получава 2,8%. Всички останали партии са под 2 %  Виктор Турмаков", "date": "2018.06.30", "title": "Ekathimerini: СИРИЗА продължава да изостава пред „Нова Демокрация“ в социологическите проучвания"}
{"url": "http://www.focus-news.net/news/2018/06/30/2540220/ivanka-deleva-regionalen-istoricheski-muzey-burgas-po-vreme-na-mezhdusayuznicheskata-voyna-turskata-armiya-podlaga-na-masovo-klane-balgarskoto-naselenie-v-selata-ot-iztochna-trakiya.html", "text": "По време на Междусъюзническата война турската армия подлага на масово клане българското население в селата от Източна Тракия. Това каза пред  Радио „Фокус“ – Бургас  Иванка Делева от Регионален исторически музей – Бургас, по повод годишнината от историческите събития. По думите й Османското правителство още след Освобождението започва една своя добре планирана политика, стратегически подготвена към целеустремено етническо прочистване на Тракия от българско население. „Става въпрос за много тежка данъчна политика, административни мерки в опразнените от българите, които са се изселили в България или са избягали от българските селища. Там са заселени турски бежанци, т. нар. мухаджири от различни части на Балканите и от Мала Азия, които превземат тези изконно български територии, като целта е българите да няма къде да се върнат, тези, които временно са потърси убежище в България“, каза още Делева.  \r\nСпоред нея тази политика на Османската империя е била съвсем незабелязана от Великите сили, защото тя се е провеждала съвсем стратегически и много тайно. Затова, като имат реална представа за обстановката, ръководителите на ВМРО са организирали въстанието през 1903 г., за да покажат на Великите сили точно каква е истинската политика и лице на османските власти спрямо българите. Според Делева, ако не е било това въстание с невинните жертви, които е дало, е нямало да се разбере, че има такова българско малцинство останало в пределите не Османската империя, към което се е извършвал такъв геноцид. Въстанието е било потушено изключително жестоко. Нужно е било проблемът да бъде решен чрез война.  \r\n„За съжаление по време на Междусъюзническата война всичко е изгубено всичко  което постигнато е през Първата балканска война, също и териториите като Вардарска, Егейска Македония, Добруджа“, добави още тя. По думите й Турция, която в случая не е била страна във войната, се е възползва също от противоречията между съюзници и от своя страна е продължила със политиката си на етническо прочистване в много села и райони на Източна Тракия. Точно през юли 1913 г. тя е започнала масови убийства и насилия, опожарявания на селища в цяла Източна Тракия като Булгаркьой, Василиковско, Лозенградско и др. „Това е пълно нарушение на всички предварителни договорености, които има преди това Турция и България и съюзниците“, каза също Делева. По думите й българското правителство е побързало да сключи нов договор с Турция и да приключи тази война. „Затова и жертвата на хилядите избити българи остава напразна. Тези територии остават винаги изгуби за България“, допълни Делева. \r\nДеница ДИМИТРОВА", "date": "2018.06.30", "title": "Иванка Делева, Регионален исторически музей – Бургас, По време на Междусъюзническата война турската армия подлага на масово клане българското население в селата от Източна Тракия"}
{"url": "http://www.focus-news.net/news/2018/06/30/2540198/ali-hameney-sanktsiite-na-sasht-tselyat-da-nastroyat-irantsite-sreshtu-pravitelstvoto-im.html", "text": "Върховният лидер на Иран Аятолах Али Хаменей заяви, че икономическият натиск на САЩ срещу Иран цели да обърне иранците срещу правителството им, предава  Reuters. \r\n„Те упражняват икономически натиск, за да разделят народа от системата, но и други шест американски президента се опитаха да направят същото преди и не успяха“, заяви Али Хаменей.  Виктор Турмаков", "date": "2018.06.30", "title": "Али Хаменей: Санкциите на САЩ целят да настроят иранците срещу правителството им"}
{"url": "http://www.focus-news.net/news/2018/06/30/2540201/emanuil-yordanov-bivsh-vatreshen-ministar-votat-na-nedoverie-e-porednata-sramna-stranitsa-ot-zhivota-na-segashniya-parlament.html", "text": "Вотът на недоверие е поредната срамна страница от живота на сегашния парламент. Това каза за публицистичното обзорно предаване „Метроном“ на  Радио „Фокус“  Емануил Йорданов, министър на вътрешните работи от 1999 до 2001 в правителството на Иван Костов, по повод отхвърления от Народното събрание вот на недоверие срещу правителството на тема „Сигурност“, иницииран от БСП. Според него поведението на народните представители от опозицията по време на обсъждането на вота е демонстрирало неуважение към Народното събрание и към избирателите.  \r\n„На първо място трябва да споменем неадекватното поведение на управляващите. Вотът на недоверие е за това – сблъсък на идеи за това как трябва да се управлява държавата. В сферата на МВР и съдебната система нещата не вървят и не е чудно защо законодателството става от лошо, по-лошо. При такъв вот на недоверие би могло някой да излезе и да ни каже какво мислят в парламента, а не да вдигат рамене и да твърдят, че проблеми има, но предстои да бъдат решени. Като предстои – кажете как! В МВР има лоша кадрова политика, лошо изразходване на бюджета на министерството, а що се отнася до съдебната система – безобразните изменения на законите водят до по-лошо правосъдие и до спад на доверието в съдебната система“, обясни Емануил Йорданов, като добави, че бягствата на затворници не са нещо ново, но показват безхаберие.  \r\nСпоред него, ако се направи анализ на всички случаи досега, ще се намери начин за разрешаване на проблема – дали със законодателни промени или чрез административни мерки и строга дисциплина. Емануил Йорданов уточни, че ролята на гражданите е да изискват от държавата да си свърши работата.", "date": "2018.06.30", "title": "Емануил Йорданов, бивш вътрешен министър: Вотът на недоверие е поредната срамна страница от живота на сегашния парламент"}
{"url": "http://www.focus-news.net/news/2018/06/30/2540221/24-vesti-makedoniya-navodneniya-i-evakuatsii-v-sarbiya.html", "text": "Обилни валежи връхлетяха големи части от Сърбия, причинявайки наводнения и проблеми с трафика, а няколко улици в Белград са  подводни, предава македонската медия  „24 Вести“. \r\nСилни  бури,   вятър и дъжд удариха Суботица в северната част на страната и според местните медии много улици са наводнени в този град, трафикът е затруднен и има дървета, които се влачат от придошлите води.  \r\nТрафикът на магистралата „Ибър“ е почти напълно блокирана. Досега 30 души са били евакуирани в Стеноевац и електроенергията е прекъсната. \r\nВ някои части на страната, засегнати от бурята, водата е отнесла няколко автомобила и хората са  принудени да напускат превозните средства. \r\nВалежите също засегнаха Нови Сад, причинявайки големи проблеми и на място са пристигнали спасителни екипи са на място.  Виктор Турмаков", "date": "2018.06.30", "title": "„24 Вести“ (Македония): Наводнения и евакуации в Сърбия"}
{"url": "http://www.focus-news.net/news/2018/06/30/2540219/georgi-harizanov-politicheski-analizator-eventualen-treti-vot-na-nedoverie-kam-pravitelstvoto-bi-bil-v-sotsialnata-ili-zdravnata-sfera.html", "text": "Евентуален трети вот на недоверие към правителството би бил в социалната или здравната сфера. Това каза в седмичното обзорно предаване \"Метроном\" на  Радио „Фокус“  политическият анализатор Георги Харизанов. Според него това са слабите звена в политиката на управляващите, но за сметка на това мотивите на опозицията биха били грешни. „БСП на думи винаги е била защитник на държавната намеса в икономиката и наливането на средства на данъкоплатците в социални и здравни политики, докато в тези сектори е необходима повече частна политика“, коментира политическият анализатор.   А по отношение на неуспешния вот на тема „Сигурност“ той отбеляза, че изходът бил предизвестен. „Вотът като инструмент се обезценява, когато темата се повдига по аматьорски начин и не се чуват алтернативите на провежданите политики, когато не се чуват решения на проблемите и няма адекватни говорители и когато хората не произвеждат в опозицията политици, които по-добре биха свършили работа. Таймингът очевидно е подбран не защото проблемите в сектор „Сигурност“ сега са достигнали своя пик, а защото е краят на европредседателството на България. Страната ни участва като равнопоставен, дори като лидиращ участник във формирането на европейски политики и е естествено опозицията да се възползва и да напомни за себе си“, каза още Георги Харизанов.", "date": "2018.06.30", "title": "Георги Харизанов, политически анализатор: Евентуален трети вот на недоверие към правителството би бил в социалната или здравната сфера"}
{"url": "http://www.focus-news.net/news/2018/06/30/2540222/predsedatelyat-na-pp-abv-rumen-petkov-se-sreshtna-s-direktora-na-ruskoto-voenno-istorichesko-obshtestvo-vladislav-kononov.html", "text": "Председателят на ПП АБВ Румен Петков и епископ Герасим, главен секретар на Светия синод на БПЦ проведоха среща с директора на Руското военно-историческо общество Владислав Кононов. Това съобщиха от пресцентъра на  ПП АБВ . По време на нея Кононов ги е запознал с подготовката на честванията, посветени на 800-годишнината от рождението на Св. Александър Невски, които ще се състоят през 2021 година. Изразена е готовност български и руски групи да участват в церемониите, които ще се проведат по официалния повод. За подготовката на събитието в Русия е организиран специален Граждански комитет под председателството на министъра на културата на Руската федерация Владимир Медински и съпредседателството на руския патриарх Кирил. \r\nКъм Петков бе отправена и покана за участие в церемонията по откриването на паметник на генерал Тотлебен в Москва, която ще се проведе през октомври месец тази година. Идеята за изграждането на монумента е възникнала през 2017 година, когато представители на РВИО гостуваха на събитията, посветени на 140-годишнина от освобождението на Плевен и имаха възможност да посетят Плевенската панорама и паметника на генерал Тотлебен в града.  \r\nПетков и Кононов са обсъдили още възможностите за съвместна работа по развитие на българо-руския военно-исторически туризъм, за което от Руското историческо общество готвят специална програма.  \r\nПо време на срещата Владислав Кононов е подарил на Румен Петков и епископ Герасим екземпляр от книгата „Държавникът, дипломатът и войнът Александър Невски“.", "date": "2018.06.30", "title": "Председателят на ПП АБВ Румен Петков се срещна с директора на Руското военно-историческо общество Владислав Кононов"}
{"url": "http://www.focus-news.net/news/2018/06/30/2540224/vitsepremierat-ekaterina-zaharieva-zaminava-na-poseshtenie-germaniya.html", "text": "Вицепремиерът и министър на външните работи Екатерина Захариева заминава на посещение в Германия, където на 2 юли ще се срещне със своя колега Хайко Маас, федерален министър на външните работи. Това съобщиха от пресцентъра на  Министерството на външните работи . \r\nВ Берлин двамата министри ще обсъдят двустранните отношения между България и Германия и ще направят равносметка на Българското председателство на Съвета на ЕС. Сред темите за разговор са още единството в ЕС в политиката към САЩ, Иран и Русия. Ще бъдат засегнати и отношенията на Съюза с Турция, както и с Китай в контекста на Срещата на върха на „Групата 16+1“ на седми юли. За нея в София ще пристигне китайският министър-председател Ли Къцян, а премиерът Борисов изпрати покана до канцлера Ангела Меркел за участие като специален гост. Министър Захариева и министър Маас работиха успешно и по време на предишните мандати на своите правителства, по време на които оглавяваха правосъдните министерства на двете държави.  \r\nВ рамките на посещението си министърът ще разговаря също със съветника на федералния канцлер по външнополитическите въпроси д-р Ян Хекер и с председателя на фондация „Конрад Аденауер“ проф. д-р Норберт Ламерт. Доктор Ламерт бе председател на Бундестага до септември 2017 г.  \r\nСрещата на министрите ще бъде последвана от съвместна пресконференция. Тя е насрочена за 11:30 ч местно време.", "date": "2018.06.30", "title": "Вицепремиерът Екатерина Захариева заминава на посещение Германия"}
{"url": "http://www.focus-news.net/news/2018/06/30/2540223/stara-zagora-maystori-na-graplinga-se-sabraha-v-grada.html", "text": "Близо 100 състезатели по граплинг се събраха на турнир в Стара Загора. Състезанията се провеждат в общинската спортна зала \"Стара Загора\" (ДЗУ), с подкрепата на Община Стара Загора. Организаторите изказват специална благодарност на кмета на Общината Живко Тодоров за съдействието. Това съобщиха от пресцентъра на  Община Стара Загора . \r\nТурнирът се провежда под егидата на ADCC, председателя на Българската федерация по бразилско джу джицу и граплинг и носител на черен колан Христо Христов.  \r\n„От името на кмета на Община Стара Загора Живко Тодоров Ви приветствам с добре дошли. Радваме се, че в нашия град, който е с традиции в бойните спортове, се утвърди и граплинга. Пожелавам Ви да имате своя федерация, за да може местната и държавната власт да Ви подкрепя още повече. Успех и нека най-добрият победи”, каза при откриването Делян Иванов, секретар на Община Стара Загора. \r\n„В състезанието участват бойци от България, Гърция и Австрия”, обясни Ивайло Георгиев, председател на старозагорския клуб \"Атила\", който е треньор по ММА и европейски шампион по Сан-Да. По думите му в Стара Загора са се събрали най-добрите състезатели в този спорт. Старозагорският клуб \"Атила\" ще бъде представен от  15 състезатели в различните възрастови групи и категории.  \r\nСъстезанията са за мъже (начинаещи и напреднали), и юноши. Категориите са 66, 77, 88, 99, + 99 кг. За жените категориите са 50, 55, 60, 65, 70 и + 70 кг. \r\nГраплингът води началото си от Абу Даби, където през 1998 г. е организирано първото състезание, в което участват състезатели от различни дисциплини на бойните изкуства. Правилникът бил съгласуван така, че да бъде максимално честен за всички, като се има предвид различието в стиловете. Почти всички хватки, захвати, душения и ключове били разрешени, единствената забрана била за ударите. Съвкупността от приложението на различните стилове дала началото на една нова дисциплина позната днес като граплинг. Тя бързо набрала сила и вече е популярна в целия свят.", "date": "2018.06.30", "title": "Стара Загора: Майстори на граплинга се събраха в града"}
{"url": "http://www.focus-news.net/news/2018/06/30/2540215/ministar-neno-dimov-ima-dobra-koordinatsiya-mezhdu-darzhavnite-institutsii-predvid-meteorologichnata-obstanovka-u-nas.html", "text": "Има добра координация между държавните институции предвид метеорологичната обстановка у нас. Това каза пред журналисти министърът на околната среда и водите Нено Димов, който присъства на Празника на билките, планината и туризма в местността „Айдушко сборище“ над село Балканец, община Троян, предаде репортер на  Радио „Фокус“ . „Министерството на околната среда и водите поддържа достатъчно ниски нивата на националните язовири, които наблюдава, за да могат да поемат необходимото количество вода. Подписах и графика за юли месец. Голямата сложност е да бъде направен балансът между необходимостта за напояване, за питейни нужди, от една страна, и от друга - нивото да е толкова ниско, че да може да поема водите, които идват. Към този момент трябва да сме относително спокойни“, коментира министър Димов.  \r\nНа въпрос за подпочвените води, които на много места се оказват проблем, министърът на околната среда и водите обясни, че когато те се покачват, е ясно, че земята не може да поеме. „Факт е, че валежите като цяло не са по-големи от нормалното, но са по-концентрирани, в по-кратък период от време, и ние трябва да започнем да се адаптираме при тези условия. Това е и една от линиите, които Оперативна програма „Околна среда“ има, а именно - за превенция на бедствия, аварии и наводнения. Тази линия ще бъде отворена вероятно до края на тази година и която цели в тези нови условия да се предприемат мерки, които да предотвратяват подобен вид инциденти“, коментира още министър Нено Димов. \r\nЙоланда ПЕЛОВА", "date": "2018.06.30", "title": "Министър Нено Димов: Има добра координация между държавните институции предвид метеорологичната обстановка у нас"}
{"url": "http://www.focus-news.net/news/2018/06/30/2540225/stara-zagora-stotitsi-detsa-doydoha-na-art-panaira-v-grada.html", "text": "Малки, големи и по-големи деца се забавляваха истински на Детския панаир в Стара Загора, съобщиха от пресцентъра на  Община Стара Загора . Тазгодишното издание включва над 30 културно-образователни инициативи за деца. Панаирът, организиран от Фондация „Изиарт”, с подкрепата на Община Стара Загора,  се провежда днес и утре в Парк „5-ти октомври” (Градската градина), в Художествената галерия ( само днес) и в Регионалния исторически музей.  За най-малките посетители огромен интерес предизвика наличието на противопожарен автомобил. Те с удоволствие се качваха в него,  снимаха се с пожарникарите, слагаха шлемове и пръскаха с вода от маркучите. В работилницата по грънчарство даровити старозагорчета  ваяха със собствениците си ръце вазички и гърнета, за радост на родителите им.  В специален кът, посветен на българското калиграфско изкуство, по-големите се учеха да пишат на глаголица. Децата, които имат интерес към изкуството могат да опитат  още да рисуват върху вълна, да нижат мъниста, да правят хартиени торбички с различни герои  и още много интересни предизвикателства. За любителите на науката има специални кътове с възможности за различни научни опити. Най-любопитните можеха да видят и хармонограф - устройство за рисуване, използващо махала за създаването на геометрични изображения. С помощта на доброволци от Младежкия общински съвет в Стара Загора децата имат възможност да проверят способностите си в избрани от тях дейности. Опашка се изви пред ателието за рисунки върху лице. Момичета и момчета се въплъщаваха в различни приказни герои под вещите ръце на  по-големите си съграждани. Музикалното ателие тази година  е посветено на цигулката. Всеки посетител може да разбере как се свири на цигулка и да опита сам. Организаторите се бяха погрижили и за музикални забавления и куклени спектакли на импровизираната сцена  в Градската градина. Панаирът продължава и утре от 10.00 до 18.00 часа.", "date": "2018.06.30", "title": "Стара Загора: Стотици деца дойдоха на Арт панаира в града"}
{"url": "http://www.focus-news.net/news/2018/06/30/2540228/reuters-turski-vazdushni-udari-sa-ubili-chetiri-kyurdski-buntovnika-v-severen-irak.html", "text": "Турската армия е нанесла четири въздушни удара в северния иракски регион Авашин Басян в събота, убивайки четири кюрдски бунтовника, заявиха от армията в официалния си профил в социалната мрежа „Туитър“, предава  Reuters . \r\nВ последно време Турция увеличи ударите си над бази на Кюрдската работническа партия (ПКК) в северен Ирак, особено в централната им база в планината Кандил. \r\nАнкара заяви, че може да започне наземна офанзива в Кандил, където се вярва, че се намират високопоставени членове на ПКК. \r\nТурция смята ПКК за терористична организация, което е признато и от САЩ и Европейския съюз.  Йонислав Дочев", "date": "2018.06.30", "title": "Reuters: Турски въздушни удари са убили четири кюрдски бунтовника в северен Ирак"}
{"url": "http://www.focus-news.net/news/2018/06/30/2540227/veliko-tarnovo-finansistiabsolventi-ot-stopanska-akademiya-d-a-tsenov-svishtov-dariha-1000-lv-za-stipendii-na-studenti-sas-sotsialna-potrebnost.html", "text": "В рамките на държавния изпит на випуск 2014–2018 г. от специалност „Финанси” в Стопанска академия „Д. А. Ценов”-Свищов, който се проведе в последния ден на месец юни, абсолвентите от задочна форма на обучение направиха дарение за подпомагане на студенти със социална потребност от 1-ви и 2-ри курс на обучение. Това съобщиха от пресцентъра на  висшето учебно заведение . Дарението бе прието от академична фондация „Проф. д-р Минко Русенов” и съгласувано с волята на дарителя, е насочено за стипендии на двама финансисти, успешно приключили началните курсове на обучение. Студентът-стипендиант от втори курс е от гр. Плевен и страда от детски паралич. Студентът-стипендиант от първи курс е от гр. Свищов, полусирак, който сам се грижи за семейството си, като паралелно учи и работи.  \r\nВ деня на полагане на държавния изпит по специалността студентите–финансисти в задочна форма традиционно организират абсолвентски бал, като тази година решиха да пренасочат част на набраните по този повод средства за благородната кауза. Преди да предадат дарението, студентите споделиха, че абсолвентския им бал ще бъде с по-скромно меню и без фойерверки, защото искат средствата да бъдат използвани за нещо по-смислено. По думите им тази тяхна идея е провокирана от дарителския жест на Димитър Ценов, който те смятат, че трябва да бъде пример за всички идни поколения.   \r\nСпециалност „Финанси” е най-голямата и предпочитана от кандидат-студентите и кандидат-докторантите в Свищов. Нейни възпитаници са и настоящи министри и ръководители на водещи финансови институции. \r\nФондация „Проф. д-р Минко Русенов” е учредена през март 2017 г. в Свищов и носи името на патрона и основател на първата българска академична катедра по финансови науки – катедра „Финанси и кредит” при СА „Д. А. Ценов”. Фондацията е с обществена полза и набира средства за подпомагане на студенти, докторанти и специализанти, вкл. за обновяване на академичната инфраструктура – кабинети и лаборатории за обучение по „Финанси”. Набраните само за една година дарителски средства са над 100 000 лв., като водещи институционални дарители са „Банка Пиреос България” АД с 47 хил. лв. и застрахователна компания „БулИнс” АД с 11 хил. лв. Фондацията е подпомагана и с множество лични дарения от преподаватели и общественици, сред които по-крупните дарения постъпват от семейството на патрона на фондацията, проф. д-р Делчо Порязов (ректор на ВФСИ „Д. А. Ценов в периода  1972–1974 г.), проф. Андрей Захариев – настоящ ръководител на катедра „Финанси и кредит” и председател на УС на Фондацията, доц. д-р Стоян Проданов, доц. д-р Пламен Пътев и др. \r\nПо програми на фондацията са отпуснати стипендии на отличници от спец. „Финанси” в размер на 3000 лв. на името на „Банка Пиреос”, както и на студенти–първокурсници за техния първи студентски празник. Изградена е и научна лаборатория за докторанти–финансисти за 20 хил. лв., носеща името на банката, най-голям дарител на фондацията. Подпомогнати са кандидатстудентски рекламни кампании на  СА „Д. А. Ценов” и на спец. „Финанси”. Катедрата и фондацията поддържат уебсайт www.finance1952.com, където се популяризират академични инициативи и са достъпни банковите сметки за набиране на дарения. За последната академична година възпитаници на катедра „Финанси и кредит” при СА „Д. А. Ценов” завоюваха най-престижни национални отличия, вкл. „Млад икономист – 2018”, „Студент на годината – 2017”,  „Млад одитор – 2018”, както и множество стипендии и награди от конкурси на дарителски фондове.", "date": "2018.06.30", "title": "Велико Търново: Финансисти–абсолвенти от Стопанска академия „Д. А. Ценов”-Свищов дариха 1000 лв. за стипендии на студенти със социална потребност"}
{"url": "http://www.focus-news.net/news/2018/06/30/2540229/veliko-tarnovo-poroen-dazhd-zatrudnyava-dvizhenieto-v-tsentara-na-grada.html", "text": "Пороен дъжд затруднява движението в центъра на Велико Търново. Пътните настилки в града са мокри и хлъзгави, предаде репортер на  Радио „Фокус“ – Велико Търново . Валежът е придружен със силен вятър и гръмотевична дейност. На места има образували се дълбоки локви, които създават предпоставки за пътнотранспортни произшествия. От „Пътна Полиция“ призовават водачите се движат с повишено внимание и съобразена скорост. \r\nЗа днес в областта е обявен жълт код за опасно силен вятър и обилни валежи.  \r\nЛуиза ТРАНЧЕВА", "date": "2018.06.30", "title": "Велико Търново: Пороен дъжд затруднява движението в центъра на града"}
{"url": "http://www.focus-news.net/news/2018/06/30/2540212/hristo-atanasov-kmet-na-selo-cheshnegirovo-ottichashtite-se-vodi-na-reka-chaya-sa-zaleli-okolo-800-dka-zhitni-nasazhdeniya-i-okolo-300-dka-zelenchukovi-kulturi-v-zemlishteto-na-seloto.html", "text": "Оттичащите се води на река Чая са залели около 800 дка житни насаждения и около 300 дка зеленчукови култури в землището на село Чешнегирово, община Садово. Това каза за  Радио „Фокус“ – Пловдив  кметът на населеното място Христо Атанасов. По думите му е възможно нанесените щети да са още повече, тъй като все още има места, до които не може да се стигне и да се види какво е моментното състояние. „Село Чешнегирово е разположено по-ниско от Катуница, водата използва наклона и слезе при нас. Залети са само земеделски земи, в близост няма къщи. Очаквах да отмине тази приливна вълна, тъй като разстоянието от скъсаната дига до мястото на пораженията в Чешнегирово е около 10 километра“, коментира Христо Атанасов. Той посочи, че е провел разговори със земеделски производители, чиято продукция е засегната и най-вероятно напълно унищожена. „Много от тях са теглили заеми, за да могат нещо да направят и да постигнат, а в един момент водата им взе всичко. Дано държавата да се намеси и да обезщети тези хора“, каза още Атанасов. \r\nКметът на село Чешнегирово коментира, че в селото няма проблем с отводняването при обилни валежи. „Белята дойде от безхаберието на „Напоителни системи“ и непочистени канали. Водят се съдебни спорове между общината и държавата. Каналът сега е държавен, а в един момент държавата казва, че този канал и е в тежест и го дава са стопанисване и поддръжка на нас. Това е безхаберие и прехвърляне на топката, докато в същото време се бием в гърдите колко сме велики“, коментира Христо Атанасов.  Той е категоричен, че срещу природата и бедствията хората няма как да се преборят, но и че взимането на своевременни превантивни мерки може да намали драстично щетите. \r\nТони МИХАЙЛОВ", "date": "2018.06.30", "title": "Христо Атанасов, кмет на село Чешнегирово: Оттичащите се води на река Чая са залели около 800 дка житни насаждения и около 300 дка зеленчукови култури в землището на селото"}
{"url": "http://www.focus-news.net/news/2018/06/30/2540231/pp-abv-shte-podari-po-povod-chetvartiya-si-rozhden-den-400-knigi-s-balgarska-vazrozhdenska-klasicheska-i-savremenna-literatura.html", "text": "ПП АБВ ще отбележи четвъртия си рожден ден от 12.00 часа на 1 юли 2018 г. на открита сцена в столичния парк „Заимов“ (пред театър „София“). АБВ ще подари 400 книги с българска възрожденска, класическа и съвременна литература, както и 400 български стихотворения на вечни български писатели. Това съобщиха от пресцентъра на  ПП АБВ . Ще има футболна надпревара с награди топка и фланелка от Световното първенство по футбол. Празникът ще премине със специалното участие на Богдан Томов.", "date": "2018.06.30", "title": "ПП АБВ ще подари по повод четвъртия си рожден ден 400 книги с българска възрожденска, класическа и съвременна литература"}
{"url": "http://www.focus-news.net/news/2018/06/30/2540233/blagoevgrad-v-bansko-prodalzhava-natsionalniya-festival-za-narodno-tvorchestvo-folklorna-magiya.html", "text": "В Банско продължава Националния фестивал за народно творчество „Фолклорна Магия“. Това съобщиха от пресцентъра на  Общината . Градският парк е дом на българския фолклор, традиции, култура и родно производство. Участниците са над 200. На две сцени гостите на фестивала ще бъдат свидетели на целодневна конкурсна програма в категориите: пеене, свирене, танци, и демонстрация на обичаи и традиции. Участниците ще бъдат оценявани и от авторитетно жури.", "date": "2018.06.30", "title": "Благоевград: В Банско продължава Националния фестивал за народно творчество „Фолклорна Магия“"}
{"url": "http://www.focus-news.net/news/2018/06/30/2540226/afp-donald-tramp-zayavi-che-kralyat-na-sauditska-arabiya-se-e-saglasil-da-povishi-dobiva-na-petrol.html", "text": "Президентът на САЩ Доналд Тръмп заяви в събота, че кралят на Саудитска Арабия Мохамад бин Салман се е съгласил на молбата му да повиши добива на петрол, предава  AFP . \r\n„Току що говорих със саудитския Крал Салман и му обясних, че заради проблемите в Иран и Венецуела, моля Саудитска Арабия да увеличи добива си на петрол, може би с 2 милиона барела, за да покрием дефицита“, обяви Тръмп чрез пост в социалната мрежа „Туитър“. \r\nПрез май месец Доналд Тръмп обяви, че изтегля САЩ от ядреното споразумение с Иран и ще наложи санкции на ислямската държава. Венецуела, пък, се намира в сериозна икономическа и социална криза. И двете страни са едни от най-големите производителки на петрол.  Йонислав Дочев", "date": "2018.06.30", "title": "AFP: Доналд Тръмп заяви, че кралят на Саудитска Арабия се е съгласил да повиши добива на петрол"}
{"url": "http://www.focus-news.net/news/2018/06/30/2540232/gen-kircho-kirov-balgariya-tryabva-da-prodalzhi-da-bade-angazhirana-kam-sporazumenieto-mezhdu-es-i-turtsiya.html", "text": "България трябва да продължи да бъде ангажирана към споразумението между ЕС и Турция. Това каза в публицистичното предаване \"Метроном\" на  Радио \"Фокус\"  ген. Кирчо Киров. „На този етап се очертава тенденцията Турция да удържа мигрантския поток от границата си със Сирия и Ирак и да спасява от натиск българската граница, заради което страната ни трябва да е по-спокойна“, обясни той. „Ще продължат обаче проблемите на турско-гръцката граница, която не е сухопътна и има друг характер – преминаване на бежанци от турска територия на гръцките острови“, коментира ген. Киров и допълни, че това по опосредствен начин засяга и страната ни. „България трябва да продължи да бъде ангажирана към споразумението между ЕС и Турция и към споразумението, договорено при последния Съвета на ЕС“, каза още Кирчо Киров.", "date": "2018.06.30", "title": "Ген. Кирчо Киров: България трябва да продължи да бъде ангажирана към споразумението между ЕС и Турция"}
{"url": "http://www.focus-news.net/news/2018/06/30/2540230/tass-posolstvoto-na-rusiya-v-izrael-mozhe-da-se-premesti-edva-sled-kato-bade-vzeto-reshenie-za-statuta-na-erusalim.html", "text": "Решение за преместване на руското посолство от Тел Авив в Ерусалим може да бъде взето едва, след като бъдат уредени всички въпроси между Израел и Палестина, заяви заместник-министърът на външните работи на Русия Михаил Богданов в интервю за израелския телевизионен канал „KAN“, цитиран от  ТАСС . \r\n„Вие знаете нашата официална позиция, която беше потвърдена и през април миналата година: ние признаваме Западен Ерусалим за столица на държавата Израел и Източен Ерусалим за столица на бъдещата палестинска държава, като се има предвид, че и двете страни са длъжни да разрешат проблемите помежду си, включително и този за окончателния статут“, заяви той. \r\n„Единствено след това ще вземем решение за преместване на нашето посолство“, допълни Богданов.  Йонислав Дочев", "date": "2018.06.30", "title": "ТАСС: Посолството на Русия в Израел може да се премести едва, след като бъде взето решение за статута на Ерусалим"}
{"url": "http://www.focus-news.net/news/2018/06/30/2540235/pazardzhik-zatvoren-zaradi-koloezdachno-sastezanie-e-patyat-mezhdu-selata-chernogorovo-topoli-dol-i-ovchepoltsi.html", "text": "Във връзка с провеждането на Държавното първенство по колоездене за юноши старша възраст и мъже е въведена временна организация на движение в Пазарджишка област, съобщи за  Радио „Фокус“ – Пазарджик  Мирослав Стоянов, говорител на ОДМВР-Пазарджик. Затворено за движение на МПС е трасето между пазарджишките села Черногорово, Тополи дол и Овчеполци до 18.00 часа. \r\nУтре ограничението е в сила за същия участък във времето от 11.30 до 15.30 часа. По време на провеждането може да се налагат временни ограничения на движението, а състезателите ще бъдат пилотирани от екипи на сектор „Пътна полиция“. Водачите да спазват стриктно указанията на охраняващите трасето полицейски служители. \r\nАлбена ЖИЛЕКОВА", "date": "2018.06.30", "title": "Пазарджик: Затворен заради колоездачно състезание е пътят между селата Черногорово, Тополи дол и Овчеполци"}
{"url": "http://www.focus-news.net/news/2018/06/30/2540236/ria-novosti-na-rusiya-ne-y-nuzhno-priznavane-na-krim-ot-strana-na-sasht-spored-ruski-deputat.html", "text": "На Русия не ѝ е нужно признаване на Крим от страна на САЩ, заяви председателят на парламентарната комисия по образование и наука в държавната Дума Вячеслав Никонов, цитиран от  РИА Новости . \r\n„Тръмп не изключи признаването на Крим за руски. На Русия такова признание не ѝ трябва. В крайна сметка нямаме нужда Крим да бъде приет в ООН. Ето защо американците няма да получат „размяна“ на признанието им на Крим за отстъпки от страна на Русия. Да отстъпваш на американците въобще е вредно. Възприема се като слабост“, написа Никонов в социалната мрежа „Фейсбук“. \r\nВ петък президентът на САЩ Доналд Тръмп, отговаряйки на журналистически въпрос дали може да признае руските претенции за Крим, заяви: „Ще видим“. Тръмп не изключи санкциите върху Русия да бъдат свалени. „Ще видим какво прави Русия“, поясни той.  Йонислав Дочев", "date": "2018.06.30", "title": "РИА Новости: На Русия не й нужно признаване на Крим от страна на САЩ, според руски депутат"}
{"url": "http://www.focus-news.net/news/2018/06/30/2540217/vratsa-vazstanoveno-e-vodosnabdyavaneto-v-kvartal-karashki-raboti-se-po-otstranyavane-na-problema-s-el-zahranvaneto.html", "text": "По данни на „ВиК“, водоснабдяването в Карашки квартал е напълно възстановено и водата е годна за пиене и битови нужди. Не е възстановено водоподаването в с. Хубавене, в чието землище помпената станция е залята от придошлите води. Това съобщиха от  пресцентъра на Областна администрация Враца . Екипи на „ВиК“ отстраняват проблема със захранването на селото. Стартира се и възстановяването на ел. захранването, което беше спряно през изминалото денонощие, за да се предотврати възможността за евентуални токови удари, като приоритетно се захранват стълбовете и уличното осветление, а след преценка на състоянието на домовете се възстановява електро подаването в отделни къщи.  \r\nОт експерти на общинската администрация са създадени комисии за оценка на щетите на частните имоти и публичната инфраструктура, които ще опишат състоянието на засегнатите имоти и оборудване, за да се отправят искания за финансова помощ от Междуведомствената комисия за възстановяване и подпомагане. Община Роман е организирала и доброволци, които подпомагат служителите на РДПБЗН при възстановяване на нормалното състояние на частните домове. Областният управител направи оглед на състоянието на засегнатия от наводнението Карашки квартал и разговаря с хората от каква конкретна помощ имат необходимост за справяне с тежката ситуация.", "date": "2018.06.30", "title": "Враца: Възстановено е водоснабдяването в квартал „Карашки“, работи се по отстраняване на проблема с ел. захранването"}
{"url": "http://www.focus-news.net/news/2018/06/30/2540234/vitsepremierat-na-makedoniya-buyar-osmani-nikoy-ne-mozhe-da-blokira-protsesa-za-zapochvane-na-pregovori-monitoringat-zapochva-na-17-yuli.html", "text": "„Мониторингът на Македония започва на 17 юли заедно с посещението на еврокомисаря по разширяването Йоханес Хан в страната. Дотогава ще се знае и преговарящият екип, който ще води Македония през процеса“, заяви вицепремиер на Македония Буяр Османи, цитиран от македонския телевизионен канал  „1 ТВ“ . \r\nТой оцени поканите за членство в Европейския съюз и НАТО като исторически обрат. След 9 препоръки и 17 години чакане, страната най-накрая има уточнена времева рамка за присъединяване към европейското семейство. Изпълнението на разпоредбите от договора с Гърция, остават главно условие, както и реформите в правосъдието, администрацията и службите за сигурност. \r\nЗапитан за възможните пречки от страна на опозицията и президента, Османи заяви, че никой не може да влияе на процеса. Нито един от европейските представители не е загрижен за позицията на Георги Иванов, поясни Османи и призова всички страни да бъдат конструктивни в тези, както той ги нарече, исторически моменти за Македония. \r\n„Република Македония, според конституцията, е парламентарна демокрация, в която последната дума, особено при приемането на законите, е в парламента, а президентът е само малка част от изпълнителната власт която няма никакво влияние върху ролята на народното събрание, а още по-малко е решаващият фактор при взимането на такива решения. Постъпките на Георге Иванов са някакъв опит за промяна на системата без конституционна промяна, което е наказуемо от закона“, заяви Османи.  Йонислав Дочев", "date": "2018.06.30", "title": "Вицепремиерът на Македония Буяр Османи: Никой не може да блокира процеса за започване на преговори – мониторингът започва на 17 юли"}
{"url": "http://www.focus-news.net/news/2018/06/30/2540239/gen-kircho-kirov-za-evropa-preizbiraneto-na-erdogan-za-prezident-na-turtsiya-oznachava-zaguba-na-perspektivata-za-chlenstvoto-y-v-es.html", "text": "За Европа преизбирането на Реджеп Тайип Ердоган за президент на Турция означава загуба на перспективата за членството й в ЕС. Това каза в публицистичното предаване \"Метроном\" на  Радио \"Фокус\"  ген. Кирчо Киров. „От друга страна обаче Турция ще продължи да поддържа необходимо ниво на отношение с държавите  на Европейския съюз, защото икономиката на страната е много тясно свързана с тази на държавите от ЕС. Става дума за над 75% от икономиката на Турция.  Освен всичко друго страната има сериозна маса граждани, работещи в Съюза. Под формата на грижа за тях, тя ще продължи да поддържа що-годе и нормални отношения с европейските държави. Друг е въпросът, че нейната перспектива като евентуален член на ЕС е сериозно замъглена“, обясни той. \r\nПо отношение на вътреполитически план ген. Киров каза, че Турция продължава да бъде разделена. И определи победата на Ердоган като мини революция. А по думите му същността й се изразява в промяната на държавното устройство от парламентарна към президентска република. Според него изборите били каквито Ердоган ги подготвил и провел. „Нищо ново под слънцето. Две обстоятелства могат да се откроят. Първо, Ердоган еднолично и твърде убедително – с над 52%, спечели президентските избори. И второто е, че независимо от индивидуалната си победа при тях, загуби парламентарното мнозинство и сега трябва да управлява в коалиция с най-дясната турска партия. Това са основните и най-съществени характеристики, които могат да се дадат на произведените преди седмица в Турция избори“.", "date": "2018.06.30", "title": "Ген. Кирчо Киров: За Европа преизбирането на Ердоган за президент на Турция означава загуба на перспективата за членството й в ЕС"}
{"url": "http://www.focus-news.net/news/2018/06/30/2540238/tsvetan-tsvetanov-pred-mgerb-evropeyskite-izbori-shte-badat-razkovnicheto-za-stabilnostta-na-balgariya.html", "text": "Европейските избори ще бъдат разковничето за стабилността на България. Те ще дадат ясен знак дали в бъдеще ще се стремим към силно присъствие в евроатлантическото семейство или не. Вярвам, че тези избори ще ни дадат допълнителна увереност и за местния вот. Това заяви в Боровец пред над 130 младежи от ГЕРБ-София и ГЕРБ-София област заместник-председателят на ГЕРБ и председател на ПГ на партията Цветан Цветанов, съобщиха от  пресцентъра на партията . Там той изнесе лекция на тема „Развитието на България в глобалните политически рамки“. Сред гост-лекторите на семинара са още председателят на Младежи ГЕРБ и заместник-министър на външните работи Георг Георгиев, актьорът и продуцент Николай Ишков и Дойчин Боянов от Федерацията по катерене и алпинизъм. „Българското председателство приключи, но то успя да вкара България в центъра на Европа. Оценките за представянето ни бяха изключително високи“, обясни Цветан Цветанов. По думите му най-големият успех на председателството, а именно очертаването на ясна европейска перспектива пред Западните Балкани, е гаранция за по-малко влияние от трети страни в региона. „След 15 години Западните Балкани отново са в дневния ред на Европа“, изтъкна Цветанов. „Правителството докара до успешен край председателството без да получи подкрепата на БСП. Станахме свидетели на вот на недоверие както в началото, така и в края на европредседателството“, посочи председателят на ПГ на ГЕРБ и допълни, че БСП не са имали готовност да водят дебат за проблемите в сектор „Сигурност“. „Те вдигат шум, защото нямат какво друго да предложат в интерес на гражданите“, категоричен бе Цветанов. Заместник-председателят на ГЕРБ посочи, че структурите на партията в страната имат важната задача да популяризират успехите на правителството и управляващото мнозинство в парламента. Той обясни, че много страни днес имат интерес ЕС да не е силен и на задаващите се европейски и местни избори това ще си проличи. „Казвайте колко добре пазим границите си, подчертавайте, че България ще получи 8% повече за кохезия, кажете как гласът ни се чува в Европа. Хората ще получават това, което искат, само ако законодателната, изпълнителната и местната власт работят заедно“, каза още Цветан Цветанов. Председателят на ПГ на ГЕРБ изтъкна, че няма друга партия, която да има такъв потенциал и ресурс сред младите си членове. „Вие сте хората с новите идеи и на европейските и местни избори догодина ще имате ключова роля“, обърна се към младежите Цветанов.", "date": "2018.06.30", "title": "Цветан Цветанов пред МГЕРБ: Европейските избори ще бъдат разковничето за стабилността на България"}
{"url": "http://www.focus-news.net/news/2018/06/30/2540240/plovdiv-zhena-e-zaginala-sled-kato-e-bila-blasnata-ot-avtobus-na-gradskiya-transport-v-kvartal-trakiya.html", "text": "Жена е загинала на място, след като е била блъсната от автобус №9 на градския транспорт в пловдивския квартал „Тракия“. Това съобщиха за  Радио „Фокус“ – Пловдив  от пресцентъра на  МВР . Сигналът за инцидента на Околовръстния път в кв. „Тракия“ е подаден в 14.00 часа. Според първоначалната информация жената, която е на видима възраст между 60 и 70 години, е пресичала неправилно. Изясняват се причините за настъпването на инцидента. Районът е отцепен, на място има екипи на полицията и на Криминалистична лаборатория. Движението не е затруднено. От МВР напомниха, че Околовръстния път, било то на Пловдив или София, не е място за пешеходци. \r\nТони МИХАЙЛОВ", "date": "2018.06.30", "title": "Пловдив: Жена е загинала след като е била блъсната от автобус на градския транспорт в квартал „Тракия“"}
{"url": "http://www.focus-news.net/news/2018/06/30/2540241/detsa-ot-tsyala-balgariya-zakriha-balgarskoto-predsedatelstvo-sas-zabaven-teh-den.html", "text": "Ученици от цяла България закриха Българското председателство на Съвета на ЕС 2018. Това съобщиха от пресцентъра на  Министерство за българското председателство на Съвета на ЕС . \r\nMega Dojo Sofia 2.0 събра отново над 350 деца на уникален тех ден в НДК, който завърши със сглобяването на светеща карта на Европа. В специално създадените за децата работилници, те свързваха отделните елементи, едновременно с игри, умни анкети и учене на факти за Европейския съюз и държавите членки. \r\nВ продължение на няколко часа с помощта на ментори и доброволци децата се запознаваха със забавни тех проекти, установяваха практическата връзка между технологиите и ученето, програмираха игри, правиха презентации и мобилни приложения, строиха известни сгради. В работилниците те се научаваха и как да разпознават фалшивите новини и какво е безопасното поведение в интернет. \r\nПразникът откри дигиталният шампион на България Гергана Паси. Българският еврокомисар с ресор Цифрова икономика и общество Мария Габриел приветства участниците във форума. Всички тези млади хора са мотора и изразителя на това цифрово общество, в което живеем. Гордеем се с тях. Те ни карат да се чувстваме уверени, че това общество, за което говорим, вече е реалност и ние заявяваме своето лидерско място в тази реалност, каза Мария Габриел. \r\nЗаместник-министърът на образованието Деница Сачева приветства учениците с пожеланието и към тях и към институциите да бъдат по-креативни и уверени в себе си. Тя сподели, че когато е кандидатствала в езикова гимназия са й кавали, че всеки език е прозорец към света, но английският е вратата, а днес тя допълва, че всеки език е прозорец към света, но кодирането е вратата.  \r\nКогато бях дете нямаше дори мобилни телефони. Имаше една игра на една машина с игра с тухлички и толкова много се бях пристрастила към нея, че всичките пари, които ми даваха нашите ги похарчвах там и даже се опитвах да работя допълнително, за да играя – тази лична история от свето детство разказа и Анке ден Оуден, генерален директора на „Майкрософт“. Тя се обърна специално към момичетата в залата е сумите: „Светът на високите технологии има нужда от вас и аз искам да ви видя в него“.  \r\nЗа мен е голямо удоволствие, че преди шест месеца открихме Българското председателство с деца и в последния ни ден като председатели на Съвета на ЕС го закриваме отново с деца. Благодаря на дигиталния шампион на България Гергана Паси, на прекрасния екип на Дигитална национална коалиция и на доброволците на CoderDojo България, с които дадохме началото на събитията в НДК с първия ни уъркшоп по програмиране. Това написа и министърът за Българското председателство на Съвета на ЕС Лиляна Павлова във Фейсбук, чиято програма по предаването на щафетата на Австрия днес не й позволи да присъства на събитието.  \r\nДетският уъркшоп се провежда под патронажа на Министерство за Българското председателство на Съвета на ЕС. Негови организатори са CoderDojo България и Дигитална национална коалиция  с подкрепата на Майкрософт България, Виваком и UBER Engineering Sofia. В съответствие с приоритетите на Българското председателство на ЕС, целта на Mega Dojo е да подкрепя и вдъхновява бъдещите творци, предприемачи и иноватори. Организаторите искат да предоставят възможност на децата да се подготвят за бъдещето, в което технологиите ще играят все по-ключова роля и същевременно да развиват и други важни умения за успешната им реализация - да разрешават проблеми, да работят в екип, да осъществяват идеите си и да ги представят, както и самите те да се превръщат в обучители.  \r\nCoderDojo клубовете у нас започват да развиват дейност през 2015 година. Уникалното на при тях е, че не само че са безплатни, но и че процесът на придобиване на нови знания и умения от децата е непринуден и съобразен с тяхната възраст. \r\nНачало на първото ротационно председателство на страната ни беше поставено също от „дигиталните“ деца. MegaDojo Sofia 1.0 #kids4digiEU събра близо 1000 ученици и родители от страната, които цял ден се забавляваха в специално създадените за тях 18 работилници. В тях те учиха как да пазят кибер хигиена, програмираха кодове и компютърни игри, композираха музика с клавиатурата и учиха факти за Европа и за държавите членки с помощта на компютрите си.", "date": "2018.06.30", "title": "Деца от цяла България закриха Българското председателство със забавен тех ден"}
{"url": "http://www.focus-news.net/news/2018/06/30/2540244/plovdiv-lek-avtomobil-e-samokatastrofiral-pri-podleza-na-ul-gladston-nyama-postradali.html", "text": "Лек автомобил е самокатастрофирал при подлеза на ул. „Гладстон“ в Пловдив. Това съобщиха за  Радио „Фокус“ – Пловдив  от пресцентъра на МВР. Сигналът за инцидента в центъра на града е подаден в 14.00 часа. Според първоначалната информация,  автомобилът се е качил на тротоара, преминал е металните ограничителни колчета и се е блъснал в стена. Няма пострадали при инцидента, нанесени са само материални щети. Движението в района не е затруднено. \r\nТони МИХАЙЛОВ", "date": "2018.06.30", "title": "Пловдив: Лек автомобил е самокатастрофирал при подлеза на ул. „Гладстон“, няма пострадали"}
{"url": "http://www.focus-news.net/news/2018/06/30/2540243/burgas-povecheto-ot-zhitelite-na-grada-shte-posreshtnat-izgreva-na-slantseto-vapreki-prognozata-za-losho-vreme-spored-anketa-na-radio-fokus.html", "text": "Повечето от жителите на Бургас ще посрещнат изгрева на слънцето, въпреки метеорологичната прогноза за лошо време, според анкета на  Радио „Фокус“ – Бургас . Очакваните валежи няма да възпрат младите хора на града, решили да посрещнат юлското утро на бургаския плаж. Някои от тях смятат, че именно времето е това, което ще направи празника специален. На въпроса как предпочитате да отбележат този повод, мненията бяха различни. Едни казаха, че предпочитат шумните партита, а други отвърнаха, че предпочитат по тихо край огън с приятели.  Има и такива, които имат желание да го отбележат, но са възпрепятствани от ангажименти на следващия ден. Част от анкетираните казаха, че не одобряват тази традиция. „Безсмислено е да станеш в 4:00 часа, за да посрещнеш изгрева. Предпочитам да се наспя“, каза една от анкетираните млади дами. “Нито е празник, нито е български. Някакъв измислен повод за празнуване“, каза един от анкетираните мъже. \r\nДеница ДИМИТРОВА", "date": "2018.06.30", "title": "Бургас: Повечето от жителите на града ще посрещнат изгрева на слънцето въпреки прогнозата за лошо време, според анкета на Радио „Фокус“"}
{"url": "http://www.focus-news.net/news/2018/06/30/2540248/burgas-normalno-natovaren-e-trafikat-v-oblastta.html", "text": "Нормално натоварен е трафикът в област Бургас. Това каза за  Радио „Фокус“ – Бургас  дежурният в Областно пътно управление-Бургас. Пътните настилки са сухи, видимостта е добра.  \r\nДвижението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно, до 31 декември 2018 г. За същия период по пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. До края на годината движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. \r\nНормално интензивен е трафикът по главните улици и булеварди в областния център. Без затруднения се осъществява преминаването през кръговото кръстовище “Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”, по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. \r\nСтроителни дейности налагат кръстовището на бул. „Демокрация“ с ул. „Богориди“ да бъде затворено за движение на моторни превозни средства до днес. По отсечката преминава само общественият транспорт. Община Бургас призовава всички водачи на моторни превозни средства да спазват ограниченията за движение в посочения пътен участък. Затворена за движение на автомобили е и улица „Поморие“ в отсечката между ул. „Велико Търново“ и ул. „Абоба“ поради извършване на строителни дейности по изграждане на захранващ топлопровод. Движението ще се извършва съгласно въведената временна организация, която също е в сила до днес. \r\nДеница ДИМИТРОВА", "date": "2018.06.30", "title": "Бургас: Нормално натоварен е трафикът в областта"}
{"url": "http://www.focus-news.net/news/2018/06/30/2540246/mia-euleks-ne-e-postignala-nikakav-progres-v-borbata-si-sreshtu-organiziranata-prestapnost-spored-predsedatelya-na-varhovniya-sad-na-kosovo.html", "text": "През последните десет години, мисията на Европейския съюз за върховенството на закона в Косово (ЕУЛЕКС) не е постигнала никакъв прогрес в борбата си срещу организираната престъпност и корупцията в страната, заяви председателят на Върховния съд на Косово Енвер Печи, цитиран от  Македонската информационна агенция (МИА). \r\nТой е заявил, че мисията е трябвало да разреши редица случаи на организирана престъпност и корупция, но упълномощените от Европейския съюз съдии в страната, напълно са се провалили в това. \r\n„Казах им в редица случаи, че мандатите на съдии и прокурори е проблем, защото те са тук за около година и след това делата, започнати от тях, остават наполовина завършени. Много процедури се влачат, защото законът казва, че ако съдия е заменен, тогава делото започва от самото начало. Виждам това като провал на мисията“, заяви Печи.  Йонислав Дочев", "date": "2018.06.30", "title": "МИА: ЕУЛЕКС не е постигнала никакъв прогрес в борбата си срещу организираната престъпност, според председателя на Върховния съд на Косово"}
{"url": "http://www.focus-news.net/news/2018/06/30/2540245/georgi-harizanov-politicheski-analizator-v-elita-na-bsp-e-nalitse-tezhka-eroziya-izrazena-v-spad-v-nivoto-na-polititsite.html", "text": "В елита на БСП е налице тежка ерозия, изразена в тежък спад в нивото на политиците, ангажирани в ръководството и във формирането на основните политики на партията. Това каза за обзорното публицистично предаване „Метроном“ на  Радио „Фокус“  политическият анализатор Георги Харизанов. Той уточни, че освен Корнелия Нинова почти липсват лидери на обществено мнение и политики в редиците на БСП. Според него от партията не са в състояние да бъдат алтернатива на настоящото управление на страната.  \r\n„Наличието на силен коректив кара властта да е много по-прецизна в действията си, по-прозрачна, да е по-притисната от обстоятелствата към това да работи повече и по-добре. Естествено, че безалтернативността разглезва управлението, намалява обществените му рефлекси и води до самозабравяне в нивата на висшата и средна администрация. Там има хора, които действително се чувстват несменяеми, тъй като виждат, че няма изгледи конюнктурата да се смени в следващите години, а самозабравилият се чиновник е нещо много вредно“, заяви Георги Харизанов.  \r\nПо отношение на евентуални промени в кабинета „Борисов 3“ той коментира, че те ще са в резултат от обществен натиск или секторни кризи. Според политическия анализатор опозицията трябва да започне да търси промени там, където те наистина са необходими, а не да се присламчва към моментни протести на секторни съсловия.", "date": "2018.06.30", "title": "Георги Харизанов, политически анализатор: В елита на БСП е налице тежка ерозия, изразена в спад в нивото на политиците"}
{"url": "http://www.focus-news.net/news/2018/06/30/2540237/gazeta-express-hashim-tachi-prizova-vsichki-partii-v-kosovo-da-se-prisaedinyat-kam-dialoga-belgrad-prishtina-kato-stanat-chast-ot-pregovorniya-mu-ekip.html", "text": "Президентът на Косово Хашим Тачи в петък осведоми правителството за диалога Белград-Прищина, след срещата му през изминалата седмица с президента на Сърбия Александър Вучич в Брюксел, пише базираното в Прищина албанско електронно издание  Gazeta Express . \r\nТачи призова политическите лидери, включително тези на опозицията, да се присъединят към преговорния му екип. Той обяви, че следващата среща от диалога ще бъде проведена много скоро. „Очаквам от всички политически лидери от управляващите и опозиционни партии през следващата седмица да седнат и да обсъдят създаването на преговорния екип на Косово“, заяви президентът. \r\n„Елате и се присъединете към делегацията на Косово и дайте своя принос на масата за преговори. Това ще бъде правилното и смело решение. Всичко друго би показало безотговорност и липса на смелост“, заяви Тачи пред кабинета на премиера Рамуш Харадинай. \r\nКосовският президент изрази убеждението си, че краят на диалога ще донесе взаимно признаване между Косово и Сърбия. „Миналата неделя в срещата си с Вучич, ясно заявих че Косово е решено да постигне крайно и законово обвързващо споразумение със Сърбия. Ако откажем диалога, Европейският съюз ще обвини Косово са провала“, заяви Тачи.  Йонислав Дочев", "date": "2018.06.30", "title": "Gazeta Express: Хашим Тачи призова всички партии в Косово да се присъединят към диалога Белград-Прищина като станат част от преговорния му екип"}
{"url": "http://www.focus-news.net/news/2018/06/30/2540252/predsedatelyat-na-mgerb-georg-georgiev-nie-tryabva-da-badem-vsichko-tova-koeto-ot-bsp-ne-sa.html", "text": "Младежи ГЕРБ трябва да бъде всичко това, което от БСП не са. Това заяви в Боровец пред над 130 младежи от ГЕРБ-София и ГЕРБ-София област председателят на МГЕРБ и заместник-министър на външните работи Георг Георгиев. Той изнесе лекция на тема „Новите предизвикателства пред външната политика“, съобщиха от пресцентъра на  ПП ГЕРБ . \r\nПредседателят на Младежи ГЕРБ обясни, че цялата европейска общност е дала изключително висока оценка за Българското председателство на Съвета на ЕС. „България за много кратко време успя да се превърне в сърцето на Европа. Доскоро се говореше се разпад на ЕС, а днес за европейска перспектива пред Западните Балкани, и то благодарение на България. Това е повод за гордост“, категоричен бе Георг Георгиев. Председателят на МГЕРБ изтъкна, че като управляваща партия ГЕРБ носи най-голяма отговорност за благосъстоянието и просперитета на гражданите. „Днес държавата е в перфектно икономическо и финансово състояние. Така работи ГЕРБ“, подчерта той. \r\nС оглед на наближаващите европейски и местни избори, председателят на Младежи ГЕРБ призова двете структури от София и София област да бъдат активни и с конкретни резултати да не дават възможност на политическите опоненти да развиват популистка риторика. „В началото и края на европредседателството БСП внесоха вот на недоверие. Нека от БСП последват примера на европейските опозиции и да работят в интерес на гражданите“, препоръча Георгиев. \r\nОбластният координатор на Младежи ГЕРБ-София Ивайло Петков сподели, че днешният форум сам по себе си е оценка за добрата работа на младежите от ГЕРБ в София и областта. „Днес ние ще отчетем свършеното до момента, но и ще заложим приоритетите на младежките организации до края на годината“, уточни Петков. Той посочи, че структурите вече работят по очертаването на първите стъпки по подготовката на европейските и местни избори догодина. \r\n„Отборът на Младежи ГЕРБ-София област е много силен и е в отлична кондиция за предстоящите избори“, заяви областният координатор на МГЕРБ-София област и народен представител Васил Цветков. Той благодари за това, че в ГЕРБ гласът на младите хора винаги се чува и за възможностите за развитие, които от ръководството на партията дават на младите хора.", "date": "2018.06.30", "title": "Председателят на МГЕРБ Георг Георгиев: Ние трябва да бъдем всичко това, което от БСП не са"}
{"url": "http://www.focus-news.net/news/2018/06/30/2540250/dobrich-melodiite-na-vechnite-balgarski-rok-hitove-shte-saprovodyat-izgreva-na-slantseto-na-dzhulay-morning-v-shabla.html", "text": "Мелодиите на вечните български рок хитове, изпълнени от Милена, D2, Сакар, Funk Temptation, Dusty Road Driver и Фара Бенд ще съпроводят изгрева на слънцето на Джулай Морнинг в Шабла. Те ще излязат на сцената в нощта срещу 1 юли под звездите на централния плаж на къмпинг “Добруджа” в Шабла. Това съобщиха за  Радио „Фокус“ – Варна  от Община Шабла. Музикалната програма ще започне около 22.00 часа. \r\nМарияна ВАЛЕНТИНОВА", "date": "2018.06.30", "title": "Добрич: Мелодиите на вечните български рок хитове ще съпроводят изгрева на слънцето на Джулай Морнинг в Шабла"}
{"url": "http://www.focus-news.net/news/2018/06/30/2540242/sputnik-angela-merkel-iska-da-izprati-migrantite-v-spetsialni-tsentrove-i-da-podsiguri-granitsite-na-es-14-darzhavi-sa-izrazili-gotovnost-da-ya-podkrepyat.html", "text": "Споразумението за миграцията, сключено след деветчасова среща на върха на Европейския съюз в Брюксел, ще разпредели бремето на прием на бежанци по-равномерно сред страните-членки, пише  Sputnik . \r\nКанцлерът на Германия Ангела Меркел планира да премести мигрантите, първоначално регистрирани в други държави от ЕС, в специални „контролирани“ центрове, съобщи „DPA“, позовавайки се на писмо, което тя е изпратила по-рано на лидерите на партиите, сформиращи управляващата ѝ коалицията. \r\nВ писмото Ангела Меркел е съобщила за резултатите от разговорите в Брюксел, фокусиращи се върху миграционната политика на ЕС. \r\nСпоред документа, поне 14 държави от ЕС са заявили пред германския канцлер готовността си да подкрепят миграционната ѝ политика и да допринесат към усилията за преразпределяне на мигрантите към държавите на първоначалната им регистрация. \r\nВ телефонни разговори с коалиционните си партньори в петък, Меркел е заявила, че правителството ѝ е готово да разположи допълнителни полицейски служители в България и други държави, като част от усилията на Съюза да обезопаси външните си граници. \r\nВъв финалното изявление относно миграцията, публикувано в петък, участниците в срещата на върха инструктираха Европейската комисия да разреши въпроса с изграждането на филтриращи центрове в държави извън ЕС, които да селектират бежанци заслужаващи убежище и да ги прекарват до Европа. \r\nКомисията също е възложена със задачата да изгради центрове за обработка на мигранти в Европа, която бързо ще различава истински търсещите убежище и „нелегалните мигранти, които ще бъдат връщани“. \r\nТърсещите убежище, които наистина имат нужда от закрила – предимно идващи от военни зони – ще бъдат разпределяни сред страните от ЕС на доброволен принцип без никакви квоти.  Йонислав Дочев", "date": "2018.06.30", "title": "Sputnik: Ангела Меркел иска да изпрати мигрантите в специални центрове и да подсигури границите на ЕС, 14 държави са изразили готовност да я подкрепят"}
{"url": "http://www.focus-news.net/news/2018/06/30/2540254/varna-dvama-dushi-sa-postradali-pri-katastrofi-v-grada-nyama-opasnost-za-zhivota-im.html", "text": "7 катастрофи са обслужени от екипите на „Пътна полиция“ във Варна от началото на деня. Това съобщиха за  Радио „Фокус” – Варна  от „Пътна полиция”. При инцидентите има двама пострадали. Те са с различни контузии и няма опасност за живота им.  \r\nКъм момента във Варна и областта няма регистрирани произшествия, които да затрудняват движението. Пътните настилки са мокри, след валежите водата постепенно се оттича от пътните платна. От полицията допълниха, че няма постъпила информация за затруднения в трафика заради интензивните валежи по-рано днес и призоваха водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.06.30", "title": "Варна: Двама души са пострадали при катастрофи в града, няма опасност за живота им"}
{"url": "http://www.focus-news.net/news/2018/06/30/2540249/a1-on-makedoniya-es-e-poiskal-izvarshvane-na-reformi-za-zapochvane-na-pregovori-a-ne-promyana-na-imeto-zayaviha-ot-vmro-dpmne.html", "text": "Говорителят на ВМРО-ДПМНЕ Наум Стоилковски заяви, че опитът да се постави знак на равенство между евроинтеграцията и, както той го нарече, „изтриването“ на името е само опит да се признае неспособността на новата власт предвождана от Зоран Заев, предава македонската електронна медия  A1 On . \r\n„ЕС и НАТО не търсят изтриване на името Република Македония, не търсят и промяна на Конституцията с добавяне на бележка под линия за македонския език или обясняване допълнително за националността. ЕС и НАТО не търсят отказване от македонската история, традиция и култура. Зоран ЕВРО Заев доброволно предаде името Република Македония и прие промяна на Конституцията, идентичността и езика. Той е готов да направи срамен опит отново, заедно с Никола Димитров, да представят този капитулантски договор като успех на македонския народ. ЕС ясно заяви, че не промяната на името, а реформите са наистина нужни на всичките граждани в Република Македония“, заяви Стоилковски. \r\nТой допълни, че единственото, което се очаква от Македония, е изпълняване на критериите за започване на преговори.  Йонислав Дочев", "date": "2018.06.30", "title": "A1 On (Македония): ЕС е поискал извършване на реформи за започване на преговори, а не промяна на името, заявиха от ВМРО-ДПМНЕ"}
{"url": "http://www.focus-news.net/news/2018/06/30/2540256/plovdiv-intenziven-e-trafikat-v-uchastaka-na-avtomagistrala-trakiya-v-oblastta-patishtata-sa-predimno-mokri-no-normalno-prohodimi.html", "text": "Интензивен е трафикът в участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Натоварено движение се отчита и по пътищата Пловдив-Карлово и Пловдив-Асеновград-Смолян. Пътните настилки на територията на областта са предимно мокри, но нормално проходими. Заради последните валежи от дъжд е повишена опасността от образуването на свлачища по пътищата в планинските райони. Най-рискови са участъците Бачково-Нареченски бани, Кричим-Девин и Югово-Лъки. Водачите трябва да шофират с повишено внимание и съобразена скорост, тъй като е възможно свличането на значително количество земна и скална маса.  \r\nДвижението по пътя Югово-Лъки се осъществява в една лента поради пропадане на част от пътното платно. Движението се регулира с пътни знаци. Срокът на временното ограничение е до 3 август. До 15 юли движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е движението на камиони над 5 тона по пътя Плодовитово-Първомай-Асеновград, в района на моста над река Марица, поради намален габарит на пътното платно на мост. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. \r\nТрафикът на територията на град Пловдив се осъществява с нормална интензивност и без затруднения. По-засилено автомобилно движение се отчита в централната градска част, както и по-входно-изходните артерии. Пътните настилки на територията на града също са предимно мокри, но нормално проходими. Затворена за движение е част от ул. „Коматевско шосе”, от кръстовището с бул. „Александър Стамболийски“ до кръстовището с ул. „Остромила”, и от кръстовището с  ул. „Остромила“ до кръстовището с ул. „Бадемите“. Причината са строителни дейности. Маршрутът на автобусите по линии №1, 20 и 27 от основния вътрешноградски транспорт е променен двупосочно. \r\nТони МИХАЙЛОВ", "date": "2018.06.30", "title": "Пловдив: Интензивен е трафикът в участъка на автомагистрала „Тракия“ в областта, пътищата са предимно мокри, но нормално проходими"}
{"url": "http://www.focus-news.net/news/2018/06/30/2540255/lyubomira-gancheva-ot-nachaloto-na-sashtestvuvaneto-si-ot-abv-ne-sme-spirali-da-izpalnyavame-misiyata-si-za-nova-politicheska-kultura-i-model-preodolyavashti-nespravedlivostta.html", "text": "От началото на съществуването си от АБВ не сме спирали да изпълняваме мисията си за нова политическа култура и модел, чрез които да преодолеем неравенствата и несправедливостта. Това каза заместник-председателят на АБВ и председател на АБВ – Младежи Любомира Ганчева в интервю за  Агенция „Фокус“  за четвъртия рожден ден на партията. По думите й четири години в исторически мащаб е един кратък период. „За този кратък период ние от АБВ доказахме, че сме една от най-прогресивните политически партии в България. За този период ние преминахме през всички видове избори. Имахме своите силни и слаби моменти. Смело можем да кажем, че сме партията с най-силната парламентарна група в предишното Народно събрание. Предложихме редица законодателни идеи. За съжаление в момента се яхват от други партии, без да ги осмислят по начина, по който трябва да бъдат“, коментира Ганчева. \r\nЗаместник-председателят на АБВ пожела на всички членове и симпатизанти на партията да не спират да вярват и да се борят за това да живеят в една по-хубава България, каквато да предадат на своите деца. „На всички членове на АБВ пожелавам да не губим сили, колкото и да е трудно, да продължаваме нашата тежка битка за добруването и благоденствието на българската държава. На всички наши слушатели пожелавам все повече поводи да откриваме за радост в нашето ежедневие и наистина да подкрепяме стойностни каузи, да не се поддаваме на внушението и на популизма, а да залагаме на каузи и на-вече на личности, които предлага нещата, заради които България ще продължи да съществува и България да е преди всичко“, каза Ганчева.  \r\nДеница КИТАНОВА", "date": "2018.06.30", "title": "Любомира Ганчева: От началото на съществуването си от АБВ не сме спирали да изпълняваме мисията си за нова политическа култура и модел, преодоляващи несправедливостта"}
{"url": "http://www.focus-news.net/news/2018/06/30/2540259/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на  Радио „Фокус“ – Пазарджик . Пътните настилки са преобладаващо сухи. Въведени са скоростни ограничения по трасето при разклоните за селата Мало Конаре, Говедаре и Цалапица. Патрул на „Пътна полицич“ е разположен на изхода на града в посока Пловдив. \r\nАлбена ЖИЛЕКОВА", "date": "2018.06.30", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/06/30/2540253/reuters-siriyskite-buntovnitsi-zayaviha-che-mirnite-pregovori-s-rusiya-za-yugozapadna-siriya-sa-se-provalili.html", "text": "Сирийските бунтовници, които са се срещнали с руски офицери в южен сирийски град в събота, заявиха че преговорите за мирно споразумение с правителството на Русия са завършили с провал, след като те са отхвърлили исканията на Москва да се предадат, заяви техният говорител Ибрахим Джабави, цитиран от  Reuters . \r\n„Срещата приключи с провал. Руснаците не бяха готови да чуят нашите искания. Те ни предложиха една опция, да приемем унизителното им искане за капитулация, което беше отхвърлено“, заяви той. \r\nПрез тази седмица държавният секретар на САЩ Майк Помпео потвърди, че руската армия е нарушила договорката за прекратяване на огъня и е започнала да обстрелва бази на сирийски бунтовници.  Йонислав Дочев", "date": "2018.06.30", "title": "Reuters: Сирийските бунтовници заявиха, че мирните преговори с Русия за югозападна Сирия са се провалили"}
{"url": "http://www.focus-news.net/news/2018/06/30/2540261/veliko-tarnovo-mokri-sa-patnite-nastilki-v-po-golyamata-chast-ot-oblastta.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през село Полски Сеновец и град Полски Тръмбеш. Ремонтите трябва да приключат до края на деня. Времето е облачно, със слаби превалявания от дъжд. Пътните настилки в по-голямата част от Великотърновска област са мокри, на местата, където вали дъжд - и хлъзгави. Движението е спокойно. Допълнително въведени ограничения в региона няма.  \r\nПроходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5 юли. \r\nЛуиза ТРАНЧЕВА", "date": "2018.06.30", "title": "Велико Търново: Мокри са пътните настилки в по-голямата част от областта"}
{"url": "http://www.focus-news.net/news/2018/06/30/2540264/veliko-tarnovo-rushi-se-pametnikat-na-chetata-na-hadzhi-dimitar-v-selo-vardim.html", "text": "Лошо е състоянието на паметника на четата на Хаджи Димитър в село Вардим, община Свищов. Монументът е издигнат по повод 100-годишнината от преминаването й през река Дунав, през 1968 година. Това каза в интервю за  Радио „Фокус“ – Велико Търново  Сенка Добрева, кмет на населеното място.  Тя уточни, че паметникът в местността Янково гърло не се поддържа, въпреки, че е част от националното историческо наследство. „Той има нужда от реконструкция. Плочите му са изпочупени и падат. Местните жители се грижат за него като поддържат тревата наоколо окосена, но това не е достатъчно“, каза още Сенка Добрева и призова да се организира едно сдружение,  което да помогне да се реконструира паметникът. \r\nЛуиза ТРАНЧЕВА", "date": "2018.06.30", "title": "Велико Търново: Руши се паметникът на четата на Хаджи Димитър в село Вардим"}
{"url": "http://www.focus-news.net/news/2018/06/30/2540263/politseyski-patrul-e-razpolozhen-na-patya-karlovo-plovdiv-pri-nadleza-za-banya.html", "text": "Полицейски патрул с регистрационен номер 4131, снабден с радар е разположен на пътя Карлово-Пловдив при надлеза за Баня, предаде репортер на  Агенция „Фокус“ .", "date": "2018.06.30", "title": "Полицейски патрул е разположен на пътя Карлово-Пловдив при надлеза за Баня"}
{"url": "http://www.focus-news.net/news/2018/06/30/2540258/violeta-todorova-nimh-filial-varna-malniyata-se-obrazuva-za-okolo-20-minuti-i-dostiga-intenzitet-mezhdu-100-i-300-kilovolta-na-metar.html", "text": "Мълнията се образува за около 20 минути и достига интензитет между 100 и 300 киловолта на метър. Това заяви пред  Радио „Фокус”-Варна  Виолета Тодорова, синоптик от Националния институт по метеорология и хидрология (НИМХ), филиал-Варна. Тя подчерта, че в 95% от случаите на мълния към земната повърхност се пренася електричен заряд, който е отрицателен. „В останалите случаи зарядът е положителен, но преобладаващи са отрицателните мълнии“, добави Виолета Тодорова. По думите й независимо от процесите, които водят до наелектризиране на дадена среда, за изключително кратко време в канал се пренася електричество, което трябва да е в състояние да възстанови баланса, макари  частично, на електрическите заряди между отделните облаци, отделни техни слоеве или между облаци и земя. Виолета Тодорова обясни, че в природата съществуват различни видове мълнии, като най-известните са плоска, пунктирана, кълбовидна и линейна.  \r\n„Най-често наблюдаваната мълния е линейната, която е с форми на лента, паяжина и други. Характерно за тези мълнии е, че като дължина те варират средно между 2 и 2,5 километра, но в отделни случаи могат да достигнат и до 20 километра. Т. нар. канал, в който се пренася електричният ток, е широк с диаметър средно около 16 см, а скоростта, с която се разпространява мълнията, достига до около 200 000 км в час. Токът, който протича в канала, е изключително голям – между 10 и 20 килоампера. Интересното е, че температурата в самия канал по време на мълния се повишават до около 18 000 градуса по Целзий, а продължителността на една мълния е около секунда. Поради високата температура на канала на мълнията тя се вижда като светкавица, а поради бързото разширение на въздуха и след това охлаждане се появяват звукови вълни, които разпознаваме като гръмотевици“, добави Виолета Тодорова. \r\nМарияна ВАЛЕНТИНОВА", "date": "2018.06.30", "title": "Виолета Тодорова, НИМХ, филиал-Варна: Мълнията се образува за около 20 минути и достига интензитет между 100 и 300 киловолта на метър"}
{"url": "http://www.focus-news.net/news/2018/06/30/2540260/lyubomira-gancheva-abv-v-navecherieto-na-chetvartata-godishnina-ot-uchredyavaneto-na-abv-se-useshta-podem-zaredeni-sme-s-has-i-mladezhki-optimizam.html", "text": "В навечерието на четвъртата годишнина от учредяването на АБВ се усеща подем, заредени сме с хъс и младежки оптимизъм. Това каза заместник-председателят на АБВ и председател на АБВ – Младежи Любомира Ганчева в интервю за  Агенция „Фокус“  за четвъртия рожден ден на партията.Ганчева  уточни, че рожденият ден на партията ще бъде отбелязан на 1 юли 2018 г.  По думите й членовете и симпатизантите на АБВ са заредени с хъс, свързан и с младежкия оптимизъм, който идва от датата, която са  избрали за отбелязване. „За този период станахме една от емблемите на партиите с ново лице. Защитавахме данъчната инициатива, за да спрем машината за неравенството срещу плоския данък и необлагаемия минимум и предлагайки работеща пенсионна реформа. Просто не сме спрели да се занимаваме и да изпълняваме нашата мисия да участваме активно в обществено-политическия живот, но за една нова политическа култура и почтеност и за нов политически модел, чрез който да се преодолее социалното неравенство и несправедливостта. Теми, които за една партия като нашата от Социал-демократическото семейство са изключително важни. Искаме да върнем ролята на държавата и държавността, което е изключително важно“, допълни Любомира Ганчева.  \r\nТя поясни, че в 12.00 ч. в парка „Заимов“ в частта пред Театър  „София“ със специалното участие на Богдан Томов АБВ ще  подари на всички присъстващи едни приятни два часа. По думите й в това време ще се говори не толкова за това какво е направено до момента, а как продължаван и как виждат промяната в България. „Като инициативи ние младите сме организирали и ще проведем футболен турнир, чийто  награден фонд ще бъде повече от примамлив- оригинална топка от световното първенство по футбол и оригинална тениска от него. Всеки може да участва, ще има отборно състезание и индивидуално. Ще бъде изключително интересно и то защото го правим с огромно желание и оптимизъм. В момента нашата централа на ул. „Врабча“ в столицата е пълна. Десетки младежи надуваме балони, подготвяме изненади за утре, когато ще ги раздадем. На тях ще бъдат написани незабравими стихове на нашите творци“, каза Ганчева. Тя поясни, че по време на рождения си ден АБВ ще поведе и една от инициативите, станали емблема на партията. „Ще раздадем книги с българска класическа и възрожденска литература“, допълни заместник-председателят на АБВ. \r\nДеница КИТАНОВА", "date": "2018.06.30", "title": "Любомира Ганчева, АБВ: В навечерието на четвъртата годишнина от учредяването на АБВ се усеща подем, заредени сме с хъс и младежки оптимизъм"}
{"url": "http://www.focus-news.net/news/2018/06/30/2540266/blagoevgrad-ne-e-intenziven-e-trafikat-po-glavnite-ulitsi-i-bulevardi-v-grada.html", "text": "Не е интензивен е трафикът по главните улици и булеварди в Благоевград, предаде репортер на  Радио „Фокус“ – Пирин . Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nЛора КАЛЧЕВА", "date": "2018.06.30", "title": "Благоевград: Не е интензивен е трафикът по главните улици и булеварди в града"}
{"url": "http://www.focus-news.net/news/2018/06/30/2540265/varna-v-suvorovo-i-valchi-dol-sa-registrirani-po-seriozni-kolichestva-valezhi-vodoemite-v-oblastta-sa-v-norma.html", "text": "В Суворово и Вълчи дол са регистрирани по-сериозни количества валежи през днешния ден. Това съобщи за  Радио „Фокус“ – Варна  оперативният дежурен при Областна администрация – Варна. Към момента няма промяна в обстановката във Варненска област, продължава наблюдението на водоемите. Реките са в коритата си, не е докладвано и за проблеми по язовирните стени и съоръженията към тях. На места във Варна и областта валежите продължават, но със слаб интензитет. \r\nСпоред прогнозата на Националния институт по метеорология и хидрология, филиал Варна, до сутринта на изолирани места все още ще има краткотрайни, слаби превалявания. Ще духа слаб до умерен, по северното крайбрежие временно засилен север-северозападен вятър. Минималните температури ще бъдат между 13 и 18 градуса. Утре през деня облачността ще е променлива, често намаляваща до слънчево. Вятърът бързо ще отслабне и след обяд ще се обърне от изток-североизток. Максималните температури ще бъдат 20-25 градуса. Вълнение на морето е 1-2 бала, през нощта по северното крайбрежие временно до 3. Температура на морската вода е 23-24 градуса. \r\nМарияна ВАЛЕНТИНОВА", "date": "2018.06.30", "title": "Варна: В Суворово и Вълчи дол са регистрирани по-сериозни количества валежи, водоемите в областта са в норма"}
{"url": "http://www.focus-news.net/news/2018/06/30/2540267/pregled-na-mezhdunarodnite-novini-do-18-chasa-agentsiya-fokus.html", "text": "Българският премиер Бойко Борисов, австрийският канцлер Себастиан Курц и председателят на Европейския съвет Доналд Туск се срещнаха днес в австрийското курорт Шладминг, където се проведе символична церемония за предаване на председателството на ЕС, предава скопският телевизионен канал „Плюс Инфо“. \r\nВ центъра на дискусиите бяха резултатите, постигнати по време на българското председателство на ЕС и приоритетите на Европейския съвет през следващите шест месеца, по които ще работи австрийското председателство. Борисов благодари за конструктивния диалог в Европейския съвет, който даде възможност да се съсредоточи вниманието върху балканския регион. \r\n„ Предоставянето ясно послание за започване на предприсъединителни преговори с Македония и Албания за членство в ЕС постави основите за перспективата на целия регион“,  отбеляза българският премиер, като подчерта, че срещата на високо равнище на страните от Западните Балкани през май в София е играла много важна роля в този процес. \r\nБорисов пожела успех на Курц в бъдещото шестмесечно председателство, добавяйки, че винаги може да се надява на помощ от председателя на Европейския съвет, Доналд Туск. \r\n***  Споразумението за миграцията, сключено след деветчасова среща на върха на Европейския съюз в Брюксел, ще разпредели бремето на прием на бежанци по-равномерно сред страните-членки. \r\nКанцлерът на Германия Ангела Меркел планира да премести мигрантите, първоначално регистрирани в други държави от ЕС, в специални „контролирани“ центрове, съобщи „DPA“, позовавайки се на писмо, което тя е изпратила по-рано на лидерите на партиите, сформиращи управляващата ѝ коалицията. \r\nВ писмото Ангела Меркел е съобщила за резултатите от разговорите в Брюксел, фокусиращи се върху миграционната политика на ЕС. \r\nСпоред документа, поне 14 държави от ЕС са заявили пред германския канцлер готовността си да подкрепят миграционната ѝ политика и да допринесат към усилията за преразпределяне на мигрантите към държавите на първоначалната им регистрация. \r\nВ телефонни разговори с коалиционните си партньори в петък, Меркел е заявила, че правителството ѝ е готово да разположи допълнителни полицейски служители в България и други държави, като част от усилията на Съюза да обезопаси външните си граници. \r\nВъв финалното изявление относно миграцията, публикувано в петък, участниците в срещата на върха инструктираха Европейската комисия да разреши въпроса с изграждането на филтриращи центрове в държави извън ЕС, които да селектират бежанци заслужаващи убежище и да ги прекарват до Европа. \r\nКомисията също е възложена със задачата да изгради центрове за обработка на мигранти в Европа, която бързо ще различава истински търсещите убежище и „нелегалните мигранти, които ще бъдат връщани“. \r\nТърсещите убежище, които наистина имат нужда от закрила – предимно идващи от военни зони – ще бъдат разпределяни сред страните от ЕС на доброволен принцип без никакви квоти. \r\n***   Проливните дъждове парализираха част от белградските квартали, а най-лошо е положението в то минали жителите на „Гроцка“, „Раковица“ и „Барайево“, където е имало наводнени къщи. \r\nВ социалните мрежи публикувани снимки, на които са заснети почти апокалиптични сцени от „Барайево“. Кварталът от вчера е с прекъснато електрозахранване. Трафикът е блокиран и не се знае кога ще бъде възстановен. \r\nБурята предизвика хаос и в община „Гроцка“, където са наводнени много на брой къщи, а щетите тепърва ще се оценяват. \r\n***   Обилни валежи връхлетяха големи части от Сърбия, причинявайки наводнения и проблеми с трафика, а няколко улици в Белград са  подводни. \r\nСилни  бури,   вятър и дъжд удариха Суботица в северната част на страната и според местните медии много улици са наводнени в този град, трафикът е затруднен и има дървета, които се влачат от придошлите води.  \r\nТрафикът на магистралата „Ибър“ е почти напълно блокирана. Досега 30 души са били евакуирани в Стеноевац и електроенергията е прекъсната. \r\nВ някои части на страната, засегнати от бурята, водата е отнесла няколко автомобила и хората са  принудени да напускат превозните средства. \r\nВалежите също засегнаха Нови Сад, причинявайки големи проблеми и на място са пристигнали спасителни екипи са на място. \r\n***   Върховният лидер на Иран Аятолах Али Хаменей заяви, че икономическият натиск на САЩ срещу Иран цели да обърне иранците срещу правителството им. \r\n„Те упражняват икономически натиск, за да разделят народа от системата, но и други шест американски президента се опитаха да направят същото преди и не успяха“, заяви Али Хаменей. \r\n***    Заместник-министърът на външните работи на Русия Михаил Богданов заяви предупреди, че размяната на удари между Иран и Израел в Сирия може да излезе извън контрол и да доведе до „много сериозно“ усложняване на обстановката в региона. \r\nДокато обвинява Иран, че се опитва да превърне Сирия във враждебен плацдарм, Израел постоянно атакува военните обекти на Ислямската република и на нейнитесъюзници, разположени на територията на съседната страна. Двата най-сериозни инциденти настъпиха през пролетта, когато израелски ВВС нанесоха удари при случай на навлизане на ирански безпилотен летателен апарат в тяхното  въздушно пространство и при случай на изстреляна ракета от  Голанските възвишения. \r\n„Виждаме риск, че в някакъв момент тези събития, тази размяна на удари по някои обекти на сирийска територия може да излязат извън контрол и да доведат до много сериозно усложнение на ситуацията в региона. Като цяло смятам, че това, разбира се, не е в интерес нито на Руската федерация, нито на държавата Израел“, заяви Богданов. \r\nТой добави, че Русия говори за това с Израел, с когото поддържа „много близък контакт“ чрез различни отдели - от политическото ръководство до специалните служби. \r\n***  Управляващата гръцка партия СИРИЗА продължава да изостава пред основната опозиционна партия „Нова Демокрация“ според проучване, проведено то компанията „Метрон Анализиз“. \r\nСпоред анкетата „Нова Демокрация“ води с 14,1% пред СИРИЗА, събирайки 36,7% от гласовете, срещу 22,6 за управляващата партия, а лявоцентристкото Движение за промяна е на трето място с 9,9%. То е следвано от крайнодясната „Златна Зора“ с 8%, от Комунистическата партия с 6,8% и от съюза на центристите с 3,2%. \r\nКоалиционният партньор на СИРИЗА, „Независими гърци“ получават едва 2% от гласовете, което означава, че има шанс успее да си осигури 3%. Същевременно националистическа партия „Гръцко решение“ получава 2,8%. Всички останали партии са под 2 % \r\n***  Президентът на САЩ Доналд Тръмп заяви в събота, че кралят на Саудитска Арабия Мохамад бин Салман се е съгласил на молбата му да повиши добива на петрол. \r\n„Току що говорих със саудитския Крал Салман и му обясних, че заради проблемите в Иран и Венецуела, моля Саудитска Арабия да увеличи добива си на петрол, може би с 2 милиона барела, за да покрием дефицита“, обяви Тръмп чрез пост в социалната мрежа „Туитър“. \r\nПрез май месец Доналд Тръмп обяви, че изтегля САЩ от ядреното споразумение с Иран и ще наложи санкции на ислямската държава. Венецуела, пък, се намира в сериозна икономическа и социална криза. И двете страни са едни от най-големите производителки на петрол. \r\n***  Решение за преместване на руското посолство от Тел Авив в Ерусалим може да бъде взето едва, след като бъдат уредени всички въпроси между Израел и Палестина, заяви заместник-министърът на външните работи на Русия Михаил Богданов. \r\n„Вие знаете нашата официална позиция, която беше потвърдена и през април миналата година: ние признаваме Западен Ерусалим за столица на държавата Израел и Източен Ерусалим за столица на бъдещата палестинска държава, като се има предвид, че и двете страни са длъжни да разрешат проблемите помежду си, включително и този за окончателния статут“, заяви той. \r\n„Единствено след това ще вземем решение за преместване на нашето посолство“, допълни Богданов. \r\n***  На Русия не ѝ е нужно признаване на Крим от страна на САЩ, заяви председателят на парламентарната комисия по образование и наука в държавната Дума Вячеслав Никонов. \r\n„Тръмп не изключи признаването на Крим за руски. На Русия такова признание не ѝ трябва. В крайна сметка нямаме нужда Крим да бъде приет в ООН. Ето защо американците няма да получат „размяна“ на признанието им на Крим за отстъпки от страна на Русия. Да отстъпваш на американците въобще е вредно. Възприема се като слабост“, написа Никонов в социалната мрежа „Фейсбук“. \r\nВ петък президентът на САЩ Доналд Тръмп, отговаряйки на журналистически въпрос дали може да признае руските претенции за Крим, заяви: „Ще видим“. Тръмп не изключи санкциите върху Русия да бъдат свалени. „Ще видим какво прави Русия“, поясни той. \r\n***  Президентът на Косово Хашим Тачи в петък осведоми правителството за диалога Белград-Прищина, след срещата му през изминалата седмица с президента на Сърбия Александър Вучич в Брюксел. \r\nТачи призова политическите лидери, включително тези на опозицията, да се присъединят към преговорния му екип. Той обяви, че следващата среща от диалога ще бъде проведена много скоро. „Очаквам от всички политически лидери от управляващите и опозиционни партии през следващата седмица да седнат и да обсъдят създаването на преговорния екип на Косово“, заяви президентът. \r\n„Елате и се присъединете към делегацията на Косово и дайте своя принос на масата за преговори. Това ще бъде правилното и смело решение. Всичко друго би показало безотговорност и липса на смелост“, заяви Тачи пред кабинета на премиера Рамуш Харадинай. \r\nКосовският президент изрази убеждението си, че краят на диалога ще донесе взаимно признаване между Косово и Сърбия. „Миналата неделя в срещата си с Вучич, ясно заявих че Косово е решено да постигне крайно и законово обвързващо споразумение със Сърбия. Ако откажем диалога, Европейският съюз ще обвини Косово са провала“, заяви Тачи. \r\n***  През последните десет години, мисията на Европейския съюз за върховенството на закона в Косово (ЕУЛЕКС) не е постигнала никакъв прогрес в борбата си срещу организираната престъпност и корупцията в страната, заяви председателят на Върховния съд на Косово Енвер Печи. \r\nТой е заявил, че мисията е трябвало да разреши редица случаи на организирана престъпност и корупция, но упълномощените от Европейския съюз съдии в страната, напълно са се провалили в това. \r\n„Казах им в редица случаи, че мандатите на съдии и прокурори е проблем, защото те са тук за около година и след това делата, започнати от тях, остават наполовина завършени. Много процедури се влачат, защото законът казва, че ако съдия е заменен, тогава делото започва от самото начало. Виждам това като провал на мисията“, заяви Печи. \r\n***  Говорителят на ВМРО-ДПМНЕ Наум Стоилковски заяви, че опитът да се постави знак на равенство между евроинтеграцията и, както той го нарече, „изтриването“ на името е само опит да се признае неспособността на новата власт предвождана от Зоран Заев. \r\n„ЕС и НАТО не търсят изтриване на името Република Македония, не търсят и промяна на Конституцията с добавяне на бележка под линия за македонския език или обясняване допълнително за националността. ЕС и НАТО не търсят отказване от македонската история, традиция и култура. Зоран ЕВРО Заев доброволно предаде името Република Македония и прие промяна на Конституцията, идентичността и езика. Той е готов да направи срамен опит отново, заедно с Никола Димитров, да представят този капитулантски договор като успех на македонския народ. ЕС ясно заяви, че не промяната на името, а реформите са наистина нужни на всичките граждани в Република Македония“, заяви Стоилковски. \r\nТой допълни, че единственото, което се очаква от Македония, е изпълняване на критериите за започване на преговори. \r\n***  Сирийските бунтовници, които са се срещнали с руски офицери в южен сирийски град в събота, заявиха че преговорите за мирно споразумение с правителството на Русия са завършили с провал, след като те са отхвърлили исканията на Москва да се предадат, заяви техният говорител Ибрахим Джабави. \r\n„Срещата приключи с провал. Руснаците не бяха готови да чуят нашите искания. Те ни предложиха една опция, да приемем унизителното им искане за капитулация, което беше отхвърлено“, заяви той. \r\nПрез тази седмица държавният секретар на САЩ Майк Помпео потвърди, че руската армия е нарушила договорката за прекратяване на огъня и е започнала да обстрелва бази на сирийски бунтовници. \r\n***  Великобритания и Германия ще поддържат близко партньорство в области като сигурността и външните работи, дори след Брекзит, заяви канцлерът на Германия Ангела Меркел в събота. \r\n„Ще продължим близкото си сътрудничество във външните работи, както и в сигурността и отбраната“, заяви Меркел, цитирана в изявление, публикувано на правителствения уебсайт. \r\nТя добави, че двете страни ще останат партньори на международната сцена и ще си взаимодействат в рамките на НАТО и други международни организации. \r\nИзявлението идва преди предстоящата среща на британския министър-председател Тереза Мей в Берлин, което се очаква да се случи на 5 юли. \r\n***", "date": "2018.06.30", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/06/30/2540262/sdsm-ako-vmro-dpmne-podkrepya-chlenstvoto-v-es-i-nato-togava-shte-podkrepyat-i-dogovora-s-gartsiya.html", "text": "От СДСМ реагираха на изявлението на председателя на ВМРО-ДПМНЕ Християн Мицкоски, който в събота заяви че партията му подкрепя евроинтеграцията на Македония. От Управляващата партия заявиха, че ако ВМРО-ДПМНЕ наистина подкрепя членството в Европейския съюз и НАТО, то тогава трябва да подкрепят и договора за името с Гърция, предава македонската електронна медия  A1 On . \r\n„Символика или скрито значение? В коя „посока“ мисли Мицкоски? \r\nПодсещаме го, че защитата на престъпността на ВМРО-ДПМНЕ не е пътят на членство в ЕС и НАТО. \r\nМакедония тръгна напред, грабна своя път към ЕС и НАТО, който е точно определен. Няма друг път за членство в ЕС и НАТО и за македонското бъдеще. \r\nОт другата страна е връщането назад в тъмното минало на престъпността и корупцията, които 11 години забавяха Македония и я отдалечаваха от демократичния и развит Западен свят. \r\nМакедония ще получи покана за пълноправно членство в НАТО на следващата среща на върха на Алианса. Получаването на дата за преговори с Европейския съюз е още един исторически успех за всички наши граждани. \r\nМакедония крачи напред към пълноправно членство в НАТО и ЕС, с което се изпълняват стратегическите национални интереси на страната и на всички нейни граждани. \r\nУспехът на Македония е признат и разпознат от целия демократичен свят, от ЕС, от НАТО. \r\nПотвърждава се, че договорът, с който се решава 25-годишният спор с Гърция, е патриотичен акт. Той укрепва и гарантира македонската идентичност и език и отваря вратите за влизането в ЕС и НАТО. \r\nАко Мицкоски и ВМРО-ДПМНЕ наистина са за членство на Македония в ЕС и НАТО, тогава ще подкрепят договора, който осигурява македонското бъдеще. \r\nДекларативните и празни думи на Мицкоски нямат никакво значение без конкретни стъпки. \r\nВъпреки това, остават съмненията, че Мицкоски остава на позицията на Никола Груевски и на отбрана на престъпността на ВМРО-ДПМНЕ“, се казва в изявлението на СДСМ.  Йонислав Дочев", "date": "2018.06.30", "title": "СДСМ: Ако ВМРО-ДПМНЕ подкрепя членството в ЕС и НАТО, тогава ще подкрепят и договора с Гърция"}
{"url": "http://www.focus-news.net/news/2018/06/30/2540257/angela-merkel-velikobritaniya-i-germaniya-shte-prodalzhat-satrudnichestvoto-si-v-oblastta-na-sigurnostta-i-sled-brekzit.html", "text": "Великобритания и Германия ще поддържат близко партньорство в области като сигурността и външните работи, дори след Брекзит, заяви канцлерът на Германия Ангела Меркел в събота, предава  Sputnik . \r\n„Ще продължим близкото си сътрудничество във външните работи, както и в сигурността и отбраната“, заяви Меркел, цитирана в изявление, публикувано на правителствения уебсайт. \r\nТя добави, че двете страни ще останат партньори на международната сцена и ще си взаимодействат в рамките на НАТО и други международни организации. \r\nИзявлението идва преди предстоящата среща на британския министър-председател Тереза Мей в Берлин, което се очаква да се случи на 5 юли.  Йонислав Дочев", "date": "2018.06.30", "title": "Ангела Меркел: Великобритания и Германия ще продължат сътрудничеството си в областта на сигурността и след Брекзит"}
{"url": "http://www.focus-news.net/news/2018/06/30/2540269/blagoevgrad-mokri-i-hlazgavi-sa-na-mesta-patnite-nastilki-v-oblastta.html", "text": "Мокри и хлъзгави са на места пътните настилки в Благоевградска област. Водачите да се движат със съобразена скорост на третокласен път 108 от АМ „Струма“ до Петрич от км 0+000 до км 13+900, поради монтиране на пътни знаци. Това каза за  Радио „Фокус“ – Пирин  дежурният служител в Областно пътно управление-Благоевград.  Интензивно е движението по главен път Е-79 и АМ „Струма“ в участъка от областта. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nЛора КАЛЧЕВА", "date": "2018.06.30", "title": "Благоевград: Мокри и хлъзгави са на места пътните настилки в областта"}
{"url": "http://www.focus-news.net/news/2018/06/30/2540270/predstoyashti-sabitiya-v-stranata-za-1-yuli-agentsiya-fokus.html", "text": "***  \r\nВ Детския музейно-образователен център към НИМ ще се проведе ателие по изработка на керамични икони. Материали, инструменти и модели ще бъдат осигурени от организаторите. Ателието започва в 10.30 часа и ще продължи до 15.30 часа. Занятията за децата са безплатни, вход за придружители - 3 лв. \r\n***  \r\nОт 10.00 часа пред сградата на Комисията за енергийно и водно регулиране (КЕВР), БСП – София ще подкрепи граждански протест срещу увеличението на цените на тока, парното и водата. \r\n*** \r\nКЕВР ще проведе  закрито заседание, на което ще утвърди цените на електрическата и на топлинната енергия, в сила от 1 юли 2018 г. От 11.00 часа в заседателната зала на КЕВР ще се бъде обявено решението на регулатора.  \r\n*** \r\nОт 12.00 часа пред открита сцена в парк „Заимов“ ПП АБВ ще отбележи четвъртия си рожден ден.  ПП АБВ ще подари 400 книги с българска възрожденска, класическа и съвременна литература, както и 400 български стихотворения на вечни български писатели. Ще има футболна надпревара с награди топка и фланелка от Световното първенство по футбол. Празникът ще протече със специалното участие на Богдан Томов. \r\n***  \r\nОт 19.00 часа в парка зад НДК – новооткритата сцена на Двореца, ще се състои концерт под надслов „Музиката на Западните Балкани”. С концерта се изпраща символично послание към Австрия да бъде продължен един от основните приоритети на Българското председателство - европейската интеграция на Западните Балкани.   \r\n*** \r\nОт 11.00 часа на лятната естрада в Борисовата градина ще се състои детско шоу с актьора Дечко Чунтов – „Веселият Слънчолюбчо“.  От 19.00 часа на същото място ще проведе концерт на „София Брас“.  \r\n***  \r\nОт 13.00 часа в Градския парк, по време на Националния фестивал за народно творчество „Фолклорна магия“ ще бъде представена най-голямата демонстрация на бански „Главеж“ от над 40 изпълнители. \r\n***  \r\nОт 17.00 часа на откритата сцена до часовника пред хотел „България“ ще бъде открит тридневен арт фестивал „Сезони“. На 2 и 3 юли фестивалът продължава в зала „Петя Дубарова“ на Морското казино, открита сцена Охлюва и алеите около него. \r\n***  \r\nОт 09.00 часа на крепостта Царевец ще се проведат демонстрации на средновековните занаяти, бит и традиции.  \r\n***  \r\nОт 09.00 часа в ХГ „Борис Денев“ ще се проведат Майсторски класове на Жереми Жув - китара.  \r\n***  \r\nОт 10.00 часа на крепостта Царевец ще се проведе Втори кръг на боен турнир, изпълнения на група “Ериней“.  \r\n ***  \r\nОт 14.00 часа на крепостта Царевец продължават демонстрации на средновековните занаяти, бит и традиции. \r\n***  \r\nОт 16.00 часа на крепостта Царевец ще се проведе  закриване на Международен фестивал „Средновековен Търновград“.  \r\n***  \r\nОт 20.00 часа в Лапидариума на Археологическия музей ще се проведе концерт на Дел Падре. \r\n***  \r\nОт 12.30 часа в спортна зала „Олимпиада“ ще бъде открит 13-ият Международен турнир по Олимпийско карате Купа Каварна. \r\n***  \r\nОт 10.00 часа във и около Археологически комплекс „Калето“ ще се състои „Приключенски многобой – Мездра 2018“. \r\n***  \r\nВ епархийския манастир „Св. Пантелеймон“ над Смолян Негово Високопреподобие архимандрит Висарион  –  архиерейски наместник на Смолянска духовна околия,  ще възглави св. божествената Литургия в църквата „Св. св. Козма и Дамян“, по повод храмовия й празник. От 08.00 часа ще бъде отслужена утреня, а от 09.00 часа -  света божествена Литургия. \r\n***  \r\nОт 10.00 в парк „5-ти октомври” продължава тазгодишното издание на „Детски панаир – Стара Загора 2018“. \r\n***  \r\nОт 10.00 часа на кортовете „Кенана“ ще се проведе летен празник за деца под мотото „Първи стъпки в тениса, играй и се забавлявай!“", "date": "2018.06.30", "title": "Предстоящи събития в страната за 1 юли (Агенция „Фокус“)"}
{"url": "http://www.focus-news.net/news/2018/06/30/2540268/sitel-makedoniya-tezhka-burya-predizvika-haos-v-sarbiya.html", "text": "Бури със силен вятър и обилен дъжд в петък засегнаха повечето части от северна и източна Сърбия, предава скопския телевизионен канал  „Сител“ . \r\nОбилните дъждове парализираха множество селища около Белград, а най-засегнати са селата Гроцка, Раковица и Бараево, където улиците са под вода, къщите и нивите са наводнени, а голям брой жители са останали без електричество. \r\nСилна буря е ударила Суботица и Нови сад в петък вечерта, за около десет минути, при което са се наводнили улици, подлези и много сгради. Трафикът е блокиран, а много дървета и клони са паднали. \r\nПри падане на едно дърво над автомобил в Суботица, един човек е леко пострадал. \r\nСпасителните екипи са на място и продължава отстраняването на щетите от бурята.  Йонислав Дочев", "date": "2018.06.30", "title": "„Сител“ (Македония): Тежка буря предизвика хаос в Сърбия"}
{"url": "http://www.focus-news.net/news/2018/06/30/2540273/veliko-tarnovo-150-godini-ot-preminavaneto-na-chetata-na-hadzhi-dimitar-i-stefan-karadzha-v-balgariya-otbelyazvat-dve-svishtovski-sela.html", "text": "150 години от преминаването на четата на Хаджи Димитър и Стефан Караджа в България отбелязват две свищовски села. Основните събития ще се случат на 6 юли в село Вардим и местността Янково гърло. Другото населено място, където ще бъде почетен подвигът, е село Хаджидимитрово. Това каза за  Радио „Фокус“ – Велико Търново  Сенка Добрева, кмет на село Вардим. Тя припомни, че историческото събитие се е случило в нощта на 6 срещу 7 юли 1868 година, в местността. През настоящата година честванията ще започнат в 19.30 часа на 6 юли на площада в село Вардим. „Програмата ще включва тържествена част, после ще има поднасяне на венци и цветя пред изградената паметна плоча в центъра на селото. След това, в 19.45 ще има историческа възстановка на слизането на четата на Хаджи Димитър и Стефан Караджа на българския бряг под ръководството на клуб „Традиция“ – Велико Търново“, коментира още Сенка Добрева. В 20.15 часа ще започне концертната програма, която ще бъде организирана от фолклорен танцов театър „Найден Киров“ – Русе. В събитието ще вземат участие и симпатизанти и поддръжници от град Сливен, които ще се включат в ежегодния поход по стъпките на четниците. Той ще се проведе на 15 юли, като доброволците ще минат през селата Хаджидимитрово, Караисен, Вишов град, Долна Липница и така, докато стигат до връх Бузлуджа, където е било и последното сражение на четата. \r\nЛуиза ТРАНЧЕВА", "date": "2018.06.30", "title": "Велико Търново: 150 години от преминаването на четата на Хаджи Димитър и Стефан Караджа в България отбелязват две свищовски села"}
{"url": "http://www.focus-news.net/news/2018/06/30/2540272/gd-granichna-politsiya-intenziven-e-trafikat-po-granitsite.html", "text": "Интензивен е трафикът по границите. Това съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" трафикът е интензивен на вход за леки автомобили и на изход - за товарни автомобили. На българо-гръцката граница на ГКПП \"Кулата\" и ГКПП \"Маказа\" трафикът е интензивен и в двете посоки. На българо-турската граница на ГКПП \"Капитан Андреево\" трафикът е интензивен на изход за товарни автомобили. На българо-румънската граница на ГКПП \"Дунав мост-Русе\" и ГКПП \"Дунав мост-Видин\" трафикът е интензивен и в двете посоки за леки и товарни автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.06.30", "title": "ГД \"Гранична полиция\": Интензивен е трафикът по границите"}
{"url": "http://www.focus-news.net/news/2018/06/30/2540271/sputnik-ungarskoto-pravitelstvo-otreche-da-e-sklyucheno-sporazumenie-s-germaniya-za-vrashtane-na-migranti.html", "text": "Правителственият говорител на Унгария Золтан Ковач заяви, че никакво споразумение с Германия не е постигнато за връщането на мигранти в страната, предава  Sputnik . \r\nПо-рано в събота бе съобщено, че германският канцлер Ангела Меркел е подписала споразумение с 14 държави от Европейския съюз за разпределяне на мигранти, сред които личеше и името на Унгария. \r\n„Никакво подобно споразумение не е сключвано. Невъзможно е за мигрант да влезе в Унгария, без преди това да е влязъл в страна-членка на ЕС. През 2015 година Германия се опита да ни направи първата страна на влизане на мигрантите, но ние отказахме това още тогава“, заяви Ковач.  Йонислав Дочев", "date": "2018.06.30", "title": "Sputnik: Унгарското правителство отрече да е сключено споразумение с Германия за връщане на мигранти"}
{"url": "http://www.focus-news.net/news/2018/06/30/2540275/kathimerini-evrokomisaryat-pier-moskovisi-shte-napravi-dvudnevna-vizita-v-atina-prez-sledvashtata-sedmitsa.html", "text": "Еврокомисарят по икономически и финансови въпроси Пиер Московиси ще посети Атина на 2 и 3 юли като втори етап от постигнатото на 21 юни споразумение в Еврогрупата за завършване на третата спасителна програма на Гърция, заявиха от Европейската комисия в изявление, цитирано от гръцкия вестник  Kathimerini . \r\nМосковиси ще се срещне с президента на Гърция Прокопис Павлопулос, премиера Алексис Ципрас и финансовия министър Евклидис Цакалотос. \r\nТой ще се срещне и с лидера на опозиционната партия „Нова демокрация“ Кириакос Мицотакис, както и с лидера на „Движение за промяна“ и ПАСОК Фефи Генимата.  Йонислав Дочев", "date": "2018.06.30", "title": "Kathimerini: Еврокомисарят Пиер Московиси ще направи двудневна визита в Атина през следващата седмица"}
{"url": "http://www.focus-news.net/news/2018/06/30/2540276/varna-v-obshtina-beloslav-prodalzhavat-deynostite-po-proekt-priemi-me.html", "text": "В община Белослав продължават дейностите по проект „Приеми ме 2015“ по Оперативна програма „Развитие на човешките ресурси“ 2014-2020 година. Това съобщиха за  Радио „Фокус“ – Варна  от Община Белослав. Бенефициентът по проекта е Агенцията за социално подпомагане, а Община Белослав има сключено споразумение за партньорство. Организацията на работата в общинска администрация е да осигури ефективно управление на дейностите по проекта и предоставянето на социалната услуга „Приемна грижа” в качеството си на доставчик на услугата чрез областния екип по приемна грижа. \r\nПроект „Приеми ме 2015“ е насочен към усъвършенстване и разширяване обхвата на услугата „Приемна грижа“ като алтернативна форма за отглеждане на деца в риск в семейна среда. Проектът съдържа елемент по отношение на подкрепата, насочена към развитие на специализирана приемна грижа за деца с увреждания, деца, жертви на насилие или трафик, както и деца, непридружени бежанци. Целта на проекта е да се усъвършенства и разшири обхватът на услугата „Приемна грижа“, както и да се затвърди нейното предоставяне на местно ниво като алтернативна форма за отглеждане на деца в риск. \r\nМарияна ВАЛЕНТИНОВА", "date": "2018.06.30", "title": "Варна: В община Белослав продължават дейностите по проект „Приеми ме“"}
{"url": "http://www.focus-news.net/news/2018/06/30/2540251/premierat-boyko-borisov-ako-nyakoy-ima-nuzhda-ot-migrantite-da-gi-vzeme-zashto-tryabva-nie-da-badem-nakazani.html", "text": "Ако някой има нужда от мигрантите да ги вземе, защо трябва ние да бъдем наказани. Това каза пред журналисти министър-председателят Бойко Борисов по повод информация в чужди медии, че канцлерът Ангела Меркел е постигнала споразумение с 14 държави за връщане на мигранти, предаде репортер на  Агенция „Фокус“ . \r\n„Предложих за един или за шест месеца да спрем достъп до ЕС, да си решим спокойно всички тези проблеми. Винаги съм бил за проевропейското, за общите европейски решения. Бил съм атакуван за това в България, но в случая мисля, че позицията ни е еднакво коректна към всички“, заяви Борисов. „Ако някой има нужда от тези мигранти и ги заяви, ние сме ги регистрирали, да ги вземе. Ако не, защо ние без да бъде решен въпросът с платформите, с външните центрове, трябва да бъдем наказани? Парите не са изобщо проблем. Биха дали и милиарди, който се съгласи да ги издържа. Не са проблем парите в случая, а политическата криза на тази тема в Европа“, допълни той. \r\n„Аз съм за солидарност, но пак казвам, когато решим всичко това заедно сядаме и казваме какво да правим с тези, които са в Европа. Аз не мога да си позволя да поема риска, защото този риск е толкова дългосрочен след това, толкова до непоправими последици може да има за нашата страна и за хората в България, че аз не мога да си го позволя. Видях доста реакции – не им се хареса на една част от колегите, други ме аплодираха, но мисля, че това устройва  би трябвало да устройва всички“, каза още Борисов и поясни, че затова 6 месеца се е работило върху промяната в Дъблинското споразумение. „3-те нива, когато няма вълна, когато има вълна, когато има вторично преразпределение. И пак казвам винаги съм се прекланял и публично пред хуманността  на Ангела Меркел, защото тя пое тежестта на всички. И на Виктор Орбан съм го казвал публично. През България са преминали преди няколко години 60 хил. души - 20 хил. по времето на БСП, 40 хил. по наше време, докато станат загражденията. От Унгария са сигурно двойно повече, но Германия ги прие, понесе този пасив. Разбира се, че трябва да бъде солидарни, но след като решим и другите две теми“, поясни премиерът. „Към тази дата единственото, за което се говори активно е преразпределението. Да, реши се да се плати на Турция. Но до вчера и днес още не сме платили. Само на добра воля към България изпълняват ангажимента“, коментира още Бойко Борисов. \r\nЛюба АЛЕКСИЕВА", "date": "2018.06.30", "title": "Премиерът Бойко Борисов: Ако някой има нужда от мигрантите да ги вземе, защо трябва ние да бъдем наказани"}
{"url": "http://www.focus-news.net/news/2018/06/30/2540278/sdsm-vav-vizbegovo-shte-se-izgradi-selishte-za-bezdomni-litsa-a-ne-lager-za-migranti.html", "text": "От управляващата партия на Македония СДСМ обявиха, че в село Визбегово ще бъде изградено селище за бездомни лица, а не лагер за мигранти, както заявиха от опозиционната ВМРО-ДПМНЕ, предава македонската електронна медия  A1 On . \r\n„Кой знае за кой път днес ВМРО-ДПМНЕ повторно разпространява фалшиви новини. \r\nВсички компетентни институции, Министерството на труда и социалната политика и община Карпош, опровергаха фалшивите документи и лъжите разпространени от ВМРО-ДПМНЕ. \r\nВъв Визбегово ще се изгради селище за бездомните лица, които до неотдавна живееха в Кале, а не лагер за мигранти. \r\nТова решение е взето още преди една година, с което правителството, чрез едно хуманно решение, осигурява за постоянно дом на 80 лица, които живееха на улицата. \r\nВМРО-ДПМНЕ разпространяват фалшиви новини и злоупотребяват с хуманните решения. \r\nБежански лагери няма да се изграждат и бежанци няма да се заселват в Република Македония. Това е стара лъжа на ВМРО-ДПМНЕ“, се казва в съобщението на СДСМ.  Йонислав Дочев", "date": "2018.06.30", "title": "СДСМ: Във Визбегово ще се изгради селище за бездомни лица, а не лагер за мигранти"}
{"url": "http://www.focus-news.net/news/2018/06/30/2540277/ivan-stoyanov-op-chistota-obsluzhvaneto-na-montiranite-podzemni-konteyneri-v-grada-zapochva-ot-ponedelnik-i-shte-se-izvarshva-vsekidnevno-po-grafik.html", "text": "Обслужването на монтираните подземни контейнери в град Пловдив започва от понеделник и ще се извършва всекидневно по график. Това каза за  Радио „Фокус“ – Пловдив  директорът на Общинско предприятие (ОП) „Чистота“ Иван Стоянов. Три от подземните контейнери са поставени при ул. „Отец Паисий“, един в участъка при ул. „Доктор Вълкович“ и „Отец Паисий“, три са поставени в участъка между ул. „Патриарх Евтимий“ и „Генерал Гурко“, а един на ул. „Патриарх Евтимий“ при Археологическия подлез. Иван Стоянов уточни, че довършителните дейности по монтажа на подземните съоръжения са се отложили с ден заради проливния дъжд. По думите му вече е започнало обучението на работниците, които ще обслужват новите подземни контейнери. Стоянов обясни, че съоръженията ще се изтеглят със специален механизъм и ще се изсипват в камионите за боклук. \r\nТони МИХАЙЛОВ", "date": "2018.06.30", "title": "Иван Стоянов, ОП „Чистота“: Обслужването на монтираните подземни контейнери в града започва от понеделник и ще се извършва всекидневно по график"}
{"url": "http://www.focus-news.net/news/2018/06/30/2540247/premierat-boyko-borisov-mnogo-yasno-kazah-che-sas-stara-data-ne-mozhem-da-priemame-migranti.html", "text": "Много ясно казах, че със стара дата не можем да приемаме мигранти. Това каза пред журналисти министър-председателят Бойко Борисов по повод информация в чужди медии, че канцлерът Ангела Меркел е постигнала споразумение с 14 държави за връщане на мигранти, предаде репортер на  Агенция „Фокус“ . „Винаги съм казвал, че Германия е моторът на Европа. Винаги съм казвал, че последното десетилетие канцлерът Меркел е допринесла за просперитета и то в пълния обем на цяла Европа, не само на Германия. Разговарях миналата седмица и с премиера на Бавария. Били сме винаги най-солидарни. Само че аз солидарността я разбирам по друг начин – всяка държави да си носи отговорността за границата. Говоря за външните държави. Да, когато вълната дойде, всички бяхме неподготвени, но в България по най-бързия начин две правителства подред започнаха да изграждат съоръженията, изградиха ги, над 230-240 км. Инвестирахме в полиция, жандармерия, сменихме закона, пратихме армията. Получихме и финансова помощ от ЕК“, заяви Борисов. По думите му миграционният поток е сведен до нула. „Благодарим, а и дадохме принос със срещата на Върха между ЕС и турския президент Ердоган. Така че усилията на България плюс работещото споразумение между ЕС и Турция гарантираха външните граници на ЕС. Това е солидарност. Много ясно казах, че със стара дата не можем да приемаме мигранти, защото не сме виновни, че сме последни в ЕС. От 2015 г. до четвъртък срещу петък през нощта сме защитавали една и съща позиция, която е работеща за всички европейски държави“, подчерта той. Според него тя е едновременно да се задействат трите мерки. „Мислех, че след като сме се спогодили с толкова труд, тази тема сега ще се работи, а няма да се коментира. Трите мерки трябва да действат едновременно и да влязат едновременно. Първата – осигуряване категорично на външните граници на ЕС чрез финансова помощ, хора техника за Гърция, Италия, Испания и България. Едновременно с това да се преговаря с държави без да им се назовават имената извън Европа, където да се направят такива „хот спотове“ или платформи, за да може хората, които си мислят, че могат да намерят работа и препитание в Европа, да отидат там. Категорично да се разделят двата вида мигранти – бягащите от войната с икономическите. Това не е едно и също“, подчерта Борисов.  \r\n„Самите ние, когато българи отидат в Европа, ние тихомълком си връщаме доста от нашите сънародници, които не се занимават там с това, за което законът повелява. Третото е да се говори за вторичното преразпределение в Европа. Сиреч, ако една държава е изпуснала мигрантите, минали нелегално, не си изпълнила ангажиментите, тогава разбирам да се върнат. Но тези, които са влезли по официален път, съгласно всички споразумения и са отишли да търсят препитанието си в Европа една част първо по какъв начин ще бъдат върнати и второ, защо ни наказват за нашето усилие и усърдие“, попита Борисов.  \r\nЛюба АЛЕКСИЕВА", "date": "2018.06.30", "title": "Премиерът Бойко Борисов: Много ясно казах, че със стара дата не можем да приемаме мигранти"}
{"url": "http://www.focus-news.net/news/2018/06/30/2540279/blagoevgrad-razdadoha-oskarite-v-teatralniya-festival-talantino-v-grada.html", "text": "С огнено шоу и раздаване на „Оскари” бе закрито шестото издание на преглед на театралните школи „Талантино” в Благоевград, съобщиха от пресцентъра на  Община Благоевград . Наградите връчи журито - доц. Огнян Спиров и Ники Станоев. Директорът на Драматичен театър „Проф. Енчо Халачев” благодари на Община Благоевград за подкрепата при реализирането на фестивала. Пет дни градът бе театрална столица на млади таланти. Над 300 театрали от 17 театрални школи представиха 21 постановки. \r\nПреди да започне самото награждаване, доц. Огнян Спиров и Ники Станоев поздравиха всички участници. „В тази възраст, в която сте, това е поощрение, за да видите, че има резултат от това, което правите. Духовният резултат е това, което сте вие”, каза Ники Станоев. \r\nНаграда в категория „Най-добро представление до 8 клас получи „Ревизор” по Н.В.Гогол от ТШ \"Ер Малък\". Индивидуална награда за актьорско майсторство получи Венцислав Венциславов (в ролята на Градоначалника). За „Главна мъжка роля” (до 8-ми клас) бе отличен Боян Георгиев (в ролята на Хлестаков). За „Главна женска роля” (до 8-ми клас) „Оскар” получи Силвана Димова (в ролята на Ана Андреевна). Наградата за „Поддържаща женска роля ( до 8-ми клас) отиде при Елиза Тодорова (в ролята на Маря Антоновна). Награда за музика и осветление (до 8-ми клас) получи \"РЕВИЗОР\" по Н.В.Гогол от ТШ \"Ер малък\". Индивидуална награда за актьорско майсторство получиха Александър Карасански (в ролята на Бернарда Алба) и Милен Златев. Награда за нов прочит на драматургичен текст (до 8-ми клас) бе връчена на  Театрална школа към НЧ \"Св.Климент Охридски\" гр.Симитли и при ТШ \"Ер малък\" (до 12 клас) за „Домът на Бернарда Алба\" по Ф.Г.Лорка.  ТШ \"Ер малък\"( до 12 клас) с \"Домът на Бернарда Алба\" обра наградите и за костюми и сценография.  \r\nПо традиция, финалът на празничната вечер бе озарен от прекрасна игра с огън, пред сградата на Младежки дом.", "date": "2018.06.30", "title": "Благоевград: Раздадоха „Оскарите” в  театралния фестивал „Талантино” в града"}
{"url": "http://www.focus-news.net/news/2018/06/30/2540284/afp-golyama-byala-akula-e-bila-zabelyazana-kray-vodite-na-ispaniya-za-parvi-pat-ot-30-godini.html", "text": "Голяма бяла акула е била забелязана край водите на испанските Балеарски острови през тази седмица, което е първата подобна гледка от страна на учените, от поне 30 години, заявиха от група за опазване на морската среда, предава  AFP . \r\nГрупата „Alnitak“ е заснела изображение на акулата, за която се твърди че е дълга пет метра, и в четвъртък я е проследила за близо час във водите на остров Кабрера. \r\n„В изминалите години имаше непотвърдени виждания и различни слухове, но това е първото научно доказателство за присъствието на голяма бяла акула в испански води от поне 30 години“, написа групата в социалната мрежа „Фейсбук“.  Йонислав Дочев", "date": "2018.06.30", "title": "AFP: Голяма бяла акула е била забелязана край водите на Испания за първи път от 30 години"}
{"url": "http://www.focus-news.net/news/2018/06/30/2540281/the-hill-donald-tramp-shte-obyavi-izbora-si-za-chlen-na-varhovniya-sad-na-9-yuli.html", "text": "Президентът на САЩ Доналд Тръмп в петък заяви, че е ограничил списъка си с потенциални номинации за Върховния съд до около пет души, включително две жени, и планира да обяви избора си на 9 юли, пише американското електронно издание  The Hill . \r\n„Стесних списъка си до около пет“, заяви той пред журналисти на държавния самолет „Еър Форс Едно“ по време на пътуването до голф клуба си в Ню Джърси, където поясни че планира да интервюира един или двама кандидати през уикенда. \r\nПрезидентът допълни, че ще интервюира общо шест или седем кандидати, заявявайки: „Харесвам ги всички“. \r\n„Имаме страхотни хора. Високо талантливи, брилянтни, предимно консервативни съдии“, заяви Тръмп по отношение на списъка си. \r\nКоментарите му са най-новите признаци, че той действа бързо, за да замени съдия Джъстис Антъни Кенеди, който обяви пенсионирането си през тази седмица. Той ще се оттегли след 31 юли. \r\nАко Тръмп изпълни обещанието си да обяви новия съдия на 9 юли, това ще бъде само няколко дни преди да отлети за шестдневното си пътуване до Европа. \r\nОвакантеното място, оставено от Кенеди, ще даде възможност на Тръмп да затвърди контрола на консерваторите върху най-висшия съд в страната. Настоящият състав на Върховния съд се състои от четири съдии, избрани от републикански президенти, и четири съдии, избрани от демократични президенти. Изборът на настоящия американски президент, който се очаква да падне върху консервативен съдия, би осигурил контрол за Републиканската партия над Върховния съд с 5-4 съдии. \r\nПрезидентът заяви, че няма да пита потенциалните номинации за позицията им относно „Роу срещу Уейд“, което знаково решение на съда от 1973 година, което дава право на жените да извършват легални аборти. „Няма да им задавам този въпрос“, заяви той. \r\nТръмп не разкри петте имена в списъка си, за които каза че са избрани от списък с 25 съдии, които той първоначално представи по време не предизборната си кампания през 2016 година.  Йонислав Дочев", "date": "2018.06.30", "title": "The Hill: Доналд Тръмп ще обяви избора си за член на Върховния съд на 9 юли"}
{"url": "http://www.focus-news.net/news/2018/06/30/2540283/veliko-tarnovo-moderna-prohodilka-za-rehabilitatsii-poluchi-doma-za-mediko-sotsialni-grizhi-v-debelets.html", "text": "Модерна проходилка за рехабилитации получи Дома за медико-социални грижи в Дебелец. Средствата за дарението са събрани след провеждането на благотворителна фотоизложба, дело на д-р Нели Райкова. Това каза за  Радио „Фокус“ – Велико Търново  самият автор на експозицията. Парите са в размер на 1 225 лв., с които са купени проходилката и козметика за децата. „Идеята ми дойде съвсем спонтанно. Реших да използвам хобито си за някаква благородна кауза. По интернет намерих телефона на директорката на Дома, попитах от какво имат нужда и реализирах плана си“, обясни дарителката. В изложбата са продадени 92 снимки. \r\n„Благодарение на всички хора, които прегърнаха идеята ми проходилката вече е доставена в ДМСГД – град Дебелец. Тя вече се използва за децата със специални потребности, както и за всички други деца с потребност в бъдеще“, поясни още д-р Райкова. Уредът има 24-месечна гаранция. \r\nЛуиза ТРАНЧЕВА", "date": "2018.06.30", "title": "Велико Търново: Модерна проходилка за рехабилитации получи Дома за медико-социални грижи в Дебелец"}
{"url": "http://www.focus-news.net/news/2018/06/30/2540285/nimh-utre-nad-po-golyamata-chast-ot-stranata-shte-e-predimno-slanchevo.html", "text": "През нощта от запад облачността ще продължи да намалява, но по-значителна ще остане до сутринта над източните райони, където все още на места ще има валежи. Утре над по-голямата част от страната ще е предимно слънчево. Временни увеличения на облачността ще има над североизточните, а в следобедните часове и над планинските райони и там на отделни места ще превали краткотрайно. Вятърът ще отслабне и през деня вече ще е до умерен, от северозапад. Максималните температурите ще бъдат от около 22° в североизточните райони до около 29° в югозападните. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Евгения Егова. \r\nАтмосферното налягане ще е близко до обичайното за месец юли – 946 хПа.  \r\nНад Северното Черноморие до сутринта все още са възможни превалявания и облачността ще е по-често значителна. По-късно през деня облачността ще се разкъсва и там, както и над южните райони, ще преобладава слънчево време. Максималните температури ще са 22-25°. Температурата на морската вода е около 24°. Вълнението на морето ще е 1-2 бала. \r\nНад планините ще бъде предимно слънчево. Ще има и временни увеличения на облачността, но само на отделни места в масивите в Западна България след обяд краткотрайно ще превали, възможно е и да прегърми. Ще духа умерен до силен, само по най-високите части временно бурен северозападен вятър. Максималната температура на височина 1200 метра ще е около 17°, на 2000 метра – около 10°. \r\nПрез следващите дни над по-голямата част от страната ще преобладава слънчево време, с временни увеличения на облачността. Главно в следобедните часове ще има краткотрайни валежи, на повече места и придружени с гръмотевици - във вторник и сряда. Във вторник в много райони вятърът временно ще стихне, в сряда ще придобие северна компонента, ще бъде предимно слаб. Дневните температури постепенно ще се повишат и в сряда максималните в повечето места ще са между 24° и 29°.", "date": "2018.06.30", "title": "НИМХ: Утре над по-голямата част от страната ще е предимно слънчево"}
{"url": "http://www.focus-news.net/news/2018/06/30/2540286/uchastnitsite-v-82-roto-mezhduparlamentarno-zasedanie-evropeyski-parlament-kongres-na-sasht-posetiha-aviobaza-graf-ignatievo.html", "text": "Председателят на Комисията по отбрана ген. Константин Попов и участниците в 82-рото междупарламентарно заседание Европейски парламент – Конгрес на САЩ посетиха авиационна база „Граф Игнатиево“, съобщиха от пресцентъра на  Народното събрание .  \r\nНародното събрание е домакин на Срещата Европейски парламент – Конгрес на САЩ – трансатлантически диалог между законодателите на 29 и 30 юни 2018 г. Двете делегации се срещат редовно два пъти годишно в Европа и в САЩ. Срещите в Европейския съюз традиционно се провеждат в страната, председателстваща Съвета на ЕС.  \r\nВизитата е част от програмата на конференцията и е така нареченото „полево посещение“. Председателят на Комисията по отбрана ген. Константин Попов е участник в конференцията и е неформален домакин на посещението в авиобазата, тъй като е бил неин командващ в периодите 1996-1999 и 2002-2005 г.  \r\nГен. Попов запозна делегатите с дейността на авиобазата и показа модернизираните „Склад за гориво-смазочни материали”, „Модернизирана форсажна стоянка”, „Площадка за въоръжаване/разоръжаване”, „Спирачни системи”. В края на посещението гостите видяха най-новия хангар за обслужване на авиационна техника, както и самолетите в него – МИГ 21 и МИГ 29.  \r\nАвиобазата е водещо формирование от състава на българските Военновъздушни сили и единствената изтребителна база на страната ни. Нейната мисия е осигуряването на надеждна защита и гарантиране на въздушния суверенитет на Република България в интегрираната система за противовъздушна отбрана /ПВО/ на НАТО.", "date": "2018.06.30", "title": "Участниците в 82-рото междупарламентарно заседание Европейски парламент – Конгрес на САЩ посетиха авиобаза „Граф Игнатиево“"}
{"url": "http://www.focus-news.net/news/2018/06/30/2540280/sofiya-golyam-pozhar-gori-v-kv-vrabnitsa.html", "text": "Голям пожар гори в кв. „Връбница“, предаде репортер на  Агенция „Фокус“ . На място има 3 пожарни автомобила, линейка и полицейски екип. В района на пожара има гъст дим. \r\nВесела АЛЕКСАНДРОВА", "date": "2018.06.30", "title": "София: Голям пожар гори в кв. „Връбница“"}
{"url": "http://www.focus-news.net/news/2018/06/30/2540274/vitsepremierat-na-turtsiya-mehmet-shimshek-nyama-pobediteli-v-targovskite-voyni.html", "text": "Няма победители в търговските войни, които единствено нараняват потребителите, заяви вицепремиерът на Турция Мехмет Шимшек, пише турският вестник  Daily Sabah . \r\n„Няма победители в търговските войни. Най-много страдат потребителите. В дългосрочен план, почти всички сегменти на нацията ще бъдат негативно засегнати“, написа в петък Шимшек в социалната мрежа „Туитър“. \r\nПрез изминалата седмица Турция започна да изпълнява реципрочни мита на стойност 266.5 милиона долара срещу САЩ, в отговор на „неблагоразумните“ и „непоносими“ допълнителни мита за стомана наложени от Вашингтон. \r\nАнкара реши да увеличи допълнителните си мита върху редица продукти, включително автомобили, уиски, сушени ядки, ориз и непреработен тютюн. \r\nДопълнителните мита върху автомобилите се увеличиха от 35 на 60 процента, върху алкохолните продукти като уиски от 40 на 70 процента, върху ориза от 20 на 25 процента, върху сушените ядки от 5 на 10 процента и върху тютюна от 25 на 30 процента. \r\n„Общото митническо бреме наложено от Турция на САЩ е пропорционално на допълнителните разходи, пред които Турция е изправена заради митата наложени от САЩ“, заяви министърът на икономиката Нихат Зейбекчъ в изявление през изминалата седмица. „Те са пропорционални, премерени и направени с цел да защитят интересите на Турция, като в същото време насърчават диалога“.  Йонислав Дочев", "date": "2018.06.30", "title": "Вицепремиерът на Турция Мехмет Шимшек: Няма победители в търговските войни"}
{"url": "http://www.focus-news.net/news/2018/06/30/2540305/vratsa-vodolaz-e-izcheznal-v-reka-iskar-kray-mezdra.html", "text": "Водолаз е изчезнал в река Искър край Мездра, съобщава  Нова телевизия . Инцидентът се е случил около 17.00 часа. Четирима водолази се спуснали в реката. Задачата им била да осигурят и подготвят атракцион за жителите на града. От четиримата влезли, само трима излезли от реката. Водолазите са били от столичен клуб по екстремни спортове. Смята се, че причината за инцидента е придошлата заради дъждовете река.", "date": "2018.06.30", "title": "Враца: Водолаз е изчезнал в река Искър край Мездра"}
{"url": "http://www.focus-news.net/news/2018/06/30/2540308/afp-dvama-palestintsi-sa-zaginali-v-gaza-sled-vzriv-v-zavod-za-foyerverki.html", "text": "Двама палестинци са загинали и шест други са ранени в Газа в събота, след като е избухнал пожар в завод за фойерверки, който е предизвикал взрив, заявиха от министерството на здравеопазването на Газа, цитирани от  AFP . \r\nПолицията е започнала разследване на експлозията в квартал Шуджая в източната част на Газа. \r\nОт шестте ранени, трима са в критично състояние, а другите трима имат средни наранявания, завиха от министерството. \r\nПричината за пожара все още не е изяснена.  Йонислав Дочев", "date": "2018.06.30", "title": "AFP: Двама палестинци са загинали в Газа, след взрив в завод за фойерверки"}
{"url": "http://www.focus-news.net/news/2018/06/30/2540282/alsat-m-makedoniya-vmro-dpmne-poiska-ostavki-ot-pravitelstvoto.html", "text": "Лидерът на опозиционната ВМРО-ДПМНЕ Християн Мицкоски заяви, че настоява за оставка на служителите в правителството, които отговарят за европейската интеграция на Македония, предава скопският телевизионен канал  „Алсат-М“ . \r\n„В евроинтеграционните процеси ВМРО-ДПМНЕ е на страната на Македония и подкрепя членството в Европейския съюз и НАТО“, заяви Мицкоски. \r\nСпоред него, въпреки „капитулацията“ чрез договора с Гърция, държавата не напредва към Европа и настоя за оставки на служителите в правителството, които отговарят за европейската интеграция на Македония.  Йонислав Дочев", "date": "2018.06.30", "title": "„Алсат-М“ (Македония): ВМРО-ДПМНЕ поиска оставки от правителството"}
{"url": "http://www.focus-news.net/news/2018/06/30/2540309/prof-d-r-violeta-yotova-detski-endokrinolog-diabetat-vinagi-ima-yasna-i-otchetliva-simptomatika.html", "text": "Диабетът винаги има една ясна и отчетлива симптоматика – увеличаване на жаждата, предимно за сладки течности, увеличение на апетита, увеличаване количеството на урина, включително до нощно ставане или напикаване. Това каза в интервю за  Радио „Фокус“ – Варна  проф. д-р Виолета Йотова, началник на Първа детска клиника в УМБАЛ „Света Марина“ във Варна. Тя отбеляза, че при най-малките може да се наблюдава намаление на апетита за сметка на приетите течности. „Наддаването на тегло се стопира, децата, които са били пълнички преди това започват да отслабват, родителите се радват, но това понякога е проява на диабетно заболяване“, допълни проф. д-р Виолета Йотова. Тя посочи, че не е нужно при всяко първо напикаване или забелязана жажда родителите да изследват детето. „Когато има диабет, симптомите ескалират, те се увеличават, няма да остане само изолирано или еднократно явление“, каза още специалистът. Проф. д-р Виолета Йотова отбеляза, че от тази година в болница „Света Марина“ във Варна е въведено изследване на антитела срещу диабет, които могат да се открият до няколко години преди клиничното начало на заболяването. „Има начини и ако има съмнение, може да се провери за наличието на този тип диабет. По-внимателни трябва да бъдат децата, които имат братя, сестри, първи братовчеди или родители с първи тип диабет. Там възможността за отключване на заболяването става доста по-висока, отколкото в общата популация. Съвременният съвет е на всеки три години да се проверяват антитела за първи тип диабет с цел отлагане на клиничното начало“, коментира проф. д-р Виолета Йотова. Тя допълни, че автоимунното заболяване не може да бъде профилактирано, но клиничното начало може да бъде отложено, което никак не е маловажно при диабет. \r\nМарияна ВАЛЕНТИНОВА", "date": "2018.06.30", "title": "Проф. д-р Виолета Йотова, детски ендокринолог: Диабетът винаги има ясна и отчетлива симптоматика"}
{"url": "http://www.focus-news.net/news/2018/06/30/2540307/balgariya-predade-predsedatelstvoto-na-saveta-na-es-na-avstriya-obzor.html", "text": "Министър-председателят Бойко Борисов символично предаде шестмесечното ротационно председателство на Съвета на ЕС на австрийския канцлер Себастиан Курц в Шладминг.  \r\nАвстрия поема за трети път (1998 и 2006 г.) европредседателството на Съвета на ЕС. Мотото му през втората половина на 2018 г. е „За Европа, която защитава“, а бюджетът възлиза на 43 млн. евро. Основните приоритети, заложени за 6-месечното австрийско председателството са сигурност и борба срещу нелегалната миграция, осигуряване на просперитет и конкурентоспособност чрез дигитализация, стабилност в непосредственото съседство. \r\nНа пресконференция преди предаването на председателството,  Себастиан Курц  заяви, че Австрия желае да бъде страна, която изгражда мостове. Той посочи, че за страната му е чест да поеме важната роля на председател на Съвета на ЕС и че ще работи за  една сигурна и обща Европа. „Ще работим много интензивно през тези шест месеца. Благодаря ти, Бойко, за чудесната работа, която България свърши по време на своето председателство“, каза още австрийският канцлер.  \r\nВъв връзка с мотото на председателството на Австрия, премиерът  Бойко Борисов  коментира: „Нашето мото беше „Съединението прави силата“, австрийското е „Европа, която защитава“, а ние можем да се защитаваме само когато сме единни\". Той посочи, че Австрия поема водещата роля в Европейския съюз в сложни времена и благодари за доброто сътрудничество по време на Българското председателство. „Радвам се, че през цялото Председателство на България имахме непрекъснат диалог с австрийския канцлер Себастиан Курц по всички теми и приоритети. България винаги ще бъде насреща при нужда от помощ“, подчерта министър-председателят. Борисов заяви, че тъй като в момента целият свят е футбол си позволява символично да връчи на Себастиан Курц знамето на ЕС върху триъгълен флаг.  \r\nПредседателят на Европейския съвет  Доналд Туск  приветства началото на Австрийското председателство и подчерта, че България е свършила много работа за малко време. Той благодари за усилията на страната ни и за личната ангажираност на премиера Бойко Борисов за приоритета „Западни Балкани“. Туск изрази увереност, че Австрийското председателство ще надгради постигнатото до момента. Сигурност и борба срещу нелегалната миграция  – Темата ще бъде обсъдена на неформална среща на високо равнище на 20 септември 2018 г. в Залцбург и на неформалната среща на министрите на външните работи Гимних.  Според австрийското правителство Механизмът за преразпределение на бежанци не функционира, затова следва да се търсят алтернативи. Австрия желае прекратяване на дискусията по преразпределението и концентриране върху защитата на външните граници на ЕС. Разчита на разширяване на мандата, увеличаване числеността и финансирането на Фронтекс, както и на осигуряване на по-осезаема помощ на място за страните по произход. Подкрепя изграждането на приемни центрове за бежанци извън територията на ЕС.   \r\nПоради опасенията от неконтролирани миграционни потоци към Европа ще се обсъди реформата на Общата европейска система за убежище и укрепването на Европейската гранична и брегова агенция „Фронтекс”. Целта е да се работи в тясно сътрудничество с трети държави, за да се осигури ефективна политика за връщане и за предоставяне на помощ на нуждаещите се мигранти, преди да са навлезли на територията на ЕС. По този начин се цели да се предотврати допускането на мигранти, които нямат нужда от защита и убежище  при военен конфликт.  \r\nСигурността също ще бъде поставена на дневен ред, като ще се наблегне върху ефективното сътрудничество и обмена на информация между органите по сигурност на отделните държави-членки, с цел противопоставяне на глобалната организирана престъпност и терористичните заплахи.  \r\nДопълнителен акцент на федералния канцлер е субсидиарността в рамките на Съюза. Една „по-субсидиарна“ Европа трябва да е по-малко бюрократична, да отстъпва от свръхрегулацията и да се концентрира върху важните теми (външна политика, сигурност и отбрана, опазване на външните граници на ЕС, засилване на конкурентоспособността на Съюза като икономически център в глобалната икономика), като същевременно отстъпи от областите, които могат по-добре да се регулират на национално и на местно ниво (социална политика, здравеопазване, защита на потребителите и др.).     \r\nАвстрийското председателство ще се съсредоточи върху приключване на преговорите по \"Брекзит\" и преговорите по бъдещата Многогодишна финансова рамка (МФР).  Осигуряване на просперитет и конкурентоспособност чрез дигитализация  – Иновациите и цифровата икономика са основен източник на растежа на БВП в рамките на ЕС. За жалост се генерира спад на дяла на ЕС в световния БВП, което налага разглеждането на темата. Завършеният цифров пазар, модернизирането на публичната администрация в широк мащаб и обновление на индустриалната политика биха подобрили рамковите условия за дигиталните бизнес модели и предоставянето на услуги от обществен интерес.  \r\nАкцентът върху съчетанието от цифров пазар и растяща икономика, е да се постигне  адекватно данъчно облагане на интернет-гиганти като „Гугъл” (Google), „Фейсбук” (Facebook), „Туитър” (Twitter) и др. Това е наложително поради популяризирането им в европейското пространство и огромния дигитален бизнес, който те генерират, което води до спад на Европейската икономика в глобален план.  Стабилност в  непосредственото съседство  – Перспектива на ЕС за Западните Балкани/Югоизточна Европа – Австрия ще се концентрира върху насърчаването на силни отношения между ЕС и своите съседи, чрез които се образува т. нар. непосредствено съседство, осигуряващо мир, сигурност и стабилност на европейските граждани. Поради това ще се акцентира и върху развитието на Западните Балкани, който ще  е и надежден партньор по икономическите политики и политиките за сигурност по време на миграционната криза. Ще се акцентира върху насърчаването на ускорената интеграция на Западните Балкани в ЕС, което ще продължи да  надгражда  Българското председателство,  въз основата на Стратегията на Европейската комисия за разширяване, представена на 06.02.2018 г.   \r\nЛюба АЛЕКСИЕВА", "date": "2018.06.30", "title": "България предаде председателството на Съвета на ЕС на Австрия (ОБЗОР)"}
{"url": "http://www.focus-news.net/news/2018/06/30/2540310/plovdiv-blizo-dva-pati-se-e-uvelichil-broyat-na-bolnite-ot-varitsela-v-oblastta.html", "text": "Близо два пъти се е увеличил броят на болните от варицела в Пловдивска област. Това съобщиха за  Радио „Фокус“ – Пловдив  от Регионалната здравна инспекция. През последната седмица засегнатите от варицела са 71 души, 38 от които на територията на град Пловдив. През миналия отчетен период болните са били 39, 15 от които в областта. През последната седмица от Регионалната здравна инспекция отчитат спад в броя на болните от чревни инфекции. Регистрираните случаи са 36 срещу 47 през предходния отчетен период. Броят на болните от скарлатина също намалява – от 13 през миналата, случаите вече са само 3. Спад се отчита също при случаите на вирусен хепатит и при ухапванията от кърлежи. \r\nТони МИХАЙЛОВ", "date": "2018.06.30", "title": "Пловдив: Близо два пъти се е увеличил броят на болните от варицела в областта"}
{"url": "http://www.focus-news.net/news/2018/06/30/2540287/sofiya-pozharat-v-kv-vrabnitsa-gori-v-dvor-na-kashta-pozharni-avtomobili-blokirat-dvizhenieto.html", "text": "Пожарът в кв. „Връбница“ гори в двор на къща, между строеж на жилищна кооперация, платен паркинг и склад, предаде репортер на  Агенция „Фокус“ . Пожарните автомобили са блокирали движението на улицата. На място има 3 пожарни автомобила, линейка и полицейски екип. В района има гъст дим.", "date": "2018.06.30", "title": "София: Пожарът в кв. „Връбница“ гори в двор на къща, пожарни автомобили блокират движението"}
{"url": "http://www.focus-news.net/news/2018/06/30/2540312/ria-novosti-iran-razglezhda-predlozhenieto-na-donald-tramp-kam-sauditska-arabiya-za-povishavane-na-dobiva-na-petrol-kato-predlozhenie-kam-neya-za-izlizane-ot-opek.html", "text": "Иран разглежда искането на президента на САЩ Доналд Тръмп към Саудитска Арабия за увеличение на добива на петрол, като предложение към Рияд за излизане от Организацията на страните износителки на петрол (ОПЕК), заяви представителят на Иран в организацията Хюсеин Каземпур Ардебили, предава  РИА Новости . \r\n„Като изключим факта, че Саудитска Арабия не разполага с капацитет да увеличи обема на добива на суров петрол, това изискване може би трябва да се разглежда като предложение към Кралството да излезе от ОПЕК“, заяви той. \r\nПо-рано в събота Доналд Тръмп обяви, че в хода на телефонен разговор с Крал Мохамед бин Салман, той е приел искането на американския президент за увеличаване на добива на петрол с около 2 милиона барела, за да покрие дефицитите, породени от липсата на ирански и венецуелски петрол.  Йонислав Дочев", "date": "2018.06.30", "title": "РИА Новости: Иран разглежда предложението на Доналд Тръмп към Саудитска Арабия за повишаване на добива на петрол, като предложение към нея за излизане от ОПЕК"}
{"url": "http://www.focus-news.net/news/2018/06/30/2540304/mazh-e-postradal-pri-pozhara-v-stolitsata.html", "text": "Един човек е пострадал при пожар в столичния квартал \"Надежда\", предаде  БНР . Огънят e избухнал в къща. Пристигналите на място екипи на пожарната са успели да изведат възрастния мъж, който живеел в къщата. Причината за пожара най-вероятно е неправилно боравене с електроуред.", "date": "2018.06.30", "title": "Мъж е пострадал при пожара в столицата"}
{"url": "http://www.focus-news.net/news/2018/06/30/2540311/zapadnite-balkani-i-kibersigurnostta-byaha-sred-osnovnite-temi-na-82-roto-mezhduparlamentarno-zasedanie-evropeyski-parlament-kongres-na-sasht-obzor.html", "text": "Българският парламент бе домакин на 82-ото Междупарламентарно заседание Европейски парламент – Конгрес на САЩ – трансатлантически диалог между законодателите. Заседанието продължи два дни, като участниците в него бяха приветствани от председателя на Народното събрание Цвета Караянчева. Тя връчи почетни плакети на Народното събрание на съпредседателите на форума – евродепутата Кристиан Елер и Марио Диаз Баларт, член на Конгреса на САЩ.  \r\nСлед приключване на втория ден на заседанието пред журналисти председателят на ПГ на ГЕРБ и председател на Комисията по вътрешна сигурност и обществен ред Цветан Цветанов отбеляза, че България за първи път, като председателстваща Съвета на ЕС, е символичният домакин на подобен формат, на този диалог, който се води между Европейския парламент и Конгреса на САЩ. По думите му диалогът е подходът, с който трябва да се дадат посланията за повече Америка в Европа и повече Европа в Америка. Цветанов посочи, че основните теми, които са били обсъждани на форума са били Западните Балкани и киберсигурността. Акцент в разговорите са били и потенциалните заплахи от трети страни. „Русия и Китай са едни от основни потенциални заплахи за мира и стабилността, разбира се, и  фалшивите новини, и всички провокативни действия от някои държави, но ЕС и САЩ заедно могат да се противопоставят на всички тези заплахи“, заяви Цветан Цветанов.  \r\nСъпредседателят на трансатлантическия диалог и евродепутат Кристиан Елер поясни допълни, че макар по някои икономически въпроси ЕС и САЩ да са на различни мнения, по основните теми си остават братя по оръжие. Той също обърна внимание на темите, дискутирани на срещата, като подчерта, че са обсъждани различни и по-общи политически въпроси, но и по-конкретни, като киберсигурността и свързаната с нея заплаха от страна на Русия, опитите за намеса чрез социалните медии и в социалните медии, опитите за намеса в демократичните избори както в Европа, така и от другата страна на океана.  „Много важен аспект, който Българското председателство представи чрез приоритетите си  и успя да постави високо в дневния ред не само за ЕС, но и за САЩ, са Западните Балкани“, посочи Кристиан Елер. „Благодарни сме на нашите колеги от САЩ, че те съзряха важността на тази тема,“ допълни той. По думите му това е изключително важна тема, която българските парламентаристи са включили и в трансатлантическия законодателен диалог. \r\nКолегата му съпредседател на трансатлантическия диалог Марио Диаз, който е и член на Конгреса на САЩ, заяви, че на 82-ата Междупарламентарна среща са дискутирани въпроси от ключова важност, свързани не само с Европа и САЩ, но и със Западните Балкани. Според председателя на Комисията по външна политика и депутат от ГЕРБ Джема Грозданова основният извод от 82-ата Междупарламентарна среща е, че ЕС няма как да постигне цялостен напредък по Западните Балкани без координацията със САЩ.  \r\nДеница КИТАНОВА", "date": "2018.06.30", "title": "Западните Балкани и киберсигурността бяха сред основните теми на 82-рото Междупарламентарно заседание Европейски парламент – Конгрес на САЩ (ОБЗОР)"}
{"url": "http://www.focus-news.net/news/2018/06/30/2540313/krasimira-anastasova-kmet-na-dolni-chiflik-prez-poslednite-godini-se-nablyudava-rast-v-broya-na-turistite-i-na-realiziranite-ot-tyah-noshtuvki.html", "text": "През последните години в община Долни чифлик се наблюдава ръст в броя на туристите, съответно и на реализираните от тях нощувки. Това каза в интервю за  Радио „Фокус“ – Варна  кметът на Община Долни чифлик Красимира Анастасова. Статистиката отчита, че през 2015 година са реализирани 74 665 нощувки от 15 383 туристи. През 2016 година са реализирани 80 903 нощувки от 17 253 туристи, а през 2017 година са реализирани 95 383 нощувки от 21 517 туристи. „Към настоящия момент категоризираните места за настаняване на територията на община Долни чифлик са 85 с прилежаща леглова база 2801 легла. По-голяма част от тях са разположени в КК „Шкорпиловци“ и село Шкорпиловци. Предлага се богат избор на бази за настаняване както в зависимост от капацитета, така и в зависимост от категорията им“, заяви кметът Красимира Анастасова. Тя отбеляза, че заетостта на легловата база е сезонна – от юни до септември. Средната продължителност на престоя на туристите е 10 дни, като целта на посещението е ваканционен морски туризъм. \r\nМарияна ВАЛЕНТИНОВА", "date": "2018.06.30", "title": "Красимира Анастасова, кмет на Долни чифлик: През последните години се наблюдава ръст в броя на туристите и на реализираните от тях нощувки"}
{"url": "http://www.focus-news.net/news/2018/06/30/2540317/urugvay-pobedi-portugaliya-s-21-i-prodalzhava-sreshtu-frantsiya.html", "text": ". Уругвай победи Португалия с 2:1. На Олимпийския стадион в Сочи головете за Уругвай отбеляза Единсон Кавани в 7-ата и 62-ата минута. За Португалия точен беше Ферейра Пепе в 55-ата минута. Така Франция, след като днес отстрани Аржентина с 4:3, на четвъртфиналите отново ще играе срещу отбор от Южна Америка – Уругвай.", "date": "2018.06.30", "title": "Уругвай победи Португалия с 2:1 и продължава срещу Франция"}
{"url": "http://www.focus-news.net/news/2018/06/30/2540315/dw-burya-s-poroen-dazhd-i-silni-vetrove-e-udarila-moskva.html", "text": "Интензивна, но кратка буря е ударила Москва, след като руските власти предупредиха, че се очаква пороен дъжд и силни пориви на вятър да връхлетят над руската столица в събота , предава  Deutsche Welle . \r\nПороен дъжд се е излял над Москва в събота следобед, със силни ветрове, които са изкоренили дървета и повредили няколко автомобила. Властите заявиха, че няма жертви и ранени. \r\nВластите в Русия бяха съобщили предварително за силна лятна буря, която се очаква да мине през Москва в събота, с пориви на ветровете достигащи над 20 метра в секунди и възможно формиране на вихрушки, заедно с дъжд и градушка. От министерството на извънредните случаи на Русия заявиха, че бурята може да удари и в неделя.  Йонислав Дочев", "date": "2018.06.30", "title": "DW: Буря с пороен дъжд и силни ветрове е ударила Москва"}
{"url": "http://www.focus-news.net/news/2018/06/30/2540316/kathimerini-sedem-ot-deset-dushi-v-atina-se-pritesnyavat-ot-prestapnostta-razkriva-izsledvane.html", "text": "Ново изследване разкрива, че седем от десет гръцки граждани са притеснени, че могат да станат жертва на престъпността в столицата Атина, пише електронното издание на гръцкия вестник  Kathimerini . \r\nСпоред изследването, извършено от изследователския екип „Геокорос“ в Националния технически университет на Атина, 69 процента от респондентите се притесняват от това, че могат да станат жертва на взлом, грабеж или друго престъпление. \r\nНай-високото ниво на притеснение е за потенциалните кражби с взлом, като четири от десет респондента (41.8 процента) заявяват, че се опасяват от това. \r\nТри от десет човека (31.3 процента) заявяват, че се опасяват от обир на улицата, а почти същия процент хора (30.7 процента) изразяват притеснения за сигурността на децата си по пътя им към училище или в публичните паркове. \r\nПочти трима от десет (28 процента) твърдят, че се опасяват от наркодилърството в района си, 26.7 процента заявяват, че се страхуват от кражба на автомобила и 26 процента изразяват притеснения от ограбване докато се возят в публичния транспорт. \r\nЗапитани дали смятат, че има покачване на престъпността в последните две години, близо четири от десет (38.6 процента) са отговорили положително.  Йонислав Дочев", "date": "2018.06.30", "title": "Kathimerini: Седем от десет души в Атина се притесняват от престъпността, разкрива изследване"}
{"url": "http://www.focus-news.net/news/2018/06/30/2540306/sputnik-iran-shte-razglezhda-optsii-za-izbyagvane-na-amerikanskite-sanktsii-i-osiguryavane-na-ustoychiv-iznos-na-petrol.html", "text": "Правителството на Иран търси начини да избегне санкциите на САЩ и техните последствия, съобщи иранската държавна информационна агенция, цитирана от  Sputnik . \r\nСпоред агенцията, президентът на Иран Хасан Роухани се е срещнал с началниците на своите законодателни и съдебни клонове към правителството, за да обсъди мерките, насочени към подготовката за евентуални санкции, за да може да се „предотврати тяхното негативно въздействие“. \r\nСпособи за осигуряване на петролна самодостатъчност е била една от мерките, които са били обсъдени. \r\nИранското правителство и парламент вече сформираха комисия със задачата да намери пазари за иранския петрол, след като САЩ наложиха своите санкции. Комисията ще работи и върху намирането на сигурни заплащания за своя петрол по начин, който е „в съответствие с международното право“ и не увеличава корупцията.  Йонислав Дочев", "date": "2018.06.30", "title": "Sputnik: Иран ще разглежда опции за избягване на американските санкции и осигуряване на устойчив износ на петрол"}
{"url": "http://www.focus-news.net/news/2018/06/30/2540319/24-vesti-makedoniya-losho-vreme-i-navodneniya-v-sarbiya-i-rumaniya.html", "text": "Лошо време и наводнения обхванаха Сърбия и Румъния, пише македонското издание  24 вести . \r\n Водата бавно се отдръпва, и въпреки че ситуацията е овладяна , но гражданите са загрижени, че под вода са редица пътища, булеварди и домове, много общини с часове останаха без електричество. Спасителните екипи с лодки спешно бяха изпратени в наводнените райони \r\n\"Сегашната ситуация е под контрол, а комисията за оценка на щетите през деня ще излезе на терен, заедно с компетентните служби, които работят за  отстраняване на щетите по пътната инфраструктура\", казва Саша Ранчич - началник на противопожарната служба.  \r\nСилни дъждове засегнаха  много  части от Сърбия, причинявайки наводнения и проблеми с трафика, а няколко реки в Белград излязоха от коритата си. При голямата буря, която порази Суботица, освен наводнените улици има изкоренени  дървета,  а леки наранявания е получил един човек. \r\nМного автомобили останаха под водата - трафикът по  Ибърската магистрала, близо до Степойевац, е почти напълно блокиран, защото на платното  има буквално езеро. Досега 30 души са били евакуирани в града и електрозахранването е прекъснато. Валежите също засегнаха Нови Сад, причинявайки големи проблеми. Времето в Сърбия днес е дъждовно. Според метеорологичните прогнози се очаква подобрение. \r\nСилни бури обхванаха и  Румъния. Дъждовете причиниха наводнения в няколко региона в североизточната и централната част на страната. Една 81-годишна жена загуби живота си, след като таванът на къщата й се е срутил. Хиляди домове са наводнени и стотици хора са евакуирани. Много национални пътища са блокирани поради наводняване. Над 100 пожарникари са ангажирани да изпомпват вода от наводнени къщи в района на Брашов, където разливът на водата е засегнал и болница. \r\nМетеоролозите съобщиха, че  е обявен червен код за  опасност от наводнения в централните райони Брашов и Ковасна, докато оранжев код е активиран за областите Ботошани, Сучава и Яш.  Юлиян Марков", "date": "2018.06.30", "title": "24 вести (Македония): Лошо време и наводнения в Сърбия и Румъния"}
{"url": "http://www.focus-news.net/news/2018/06/30/2540318/24-vesti-makedoniya-do-17-yuli-shte-e-gotov-ekipat-za-pregovori-s-es.html", "text": "До 17 юли ще е готов екипът за преговори с ЕС, заяви македонският вицепремиер Буяр Османи, цитиран от  24 вести (Македония) . \r\nВ екипа ще има политически и технически лица. По думите на Османи Македония е очаквал дата за започване на преговори и екипът на правителството е подготвен за тази стъпка. Все пак според Османи страната му не е абсолютно подготвена и става дума за много скъп процес.   Юлиян Марков", "date": "2018.06.30", "title": "24 вести (Македония); До 17 юли ще е готов екипът за преговори с ЕС"}
{"url": "http://www.focus-news.net/news/2018/06/30/2540314/reuters-protesti-pred-beliya-dom-s-iskane-za-promyana-na-imigratsionnite-merki-na-donald-tramp.html", "text": "Хиляди души се събраха пред сградата на Белия дом в събота, за да протестират срещу имиграционните политики на администрацията на президента Доналд Тръмп, които разделят деца от родителите им на границата между САЩ и Мексико, предава  Reuters . \r\nПротестиращи събиращи се в центъра на Вашингтон са размахвали знаци и са скандирали „срам“, докато религиозни лидери и активисти призоваха администрацията да бъде по-гостоприемна към чужденците и да събере разделените семейства. \r\n„Това е против всичко, на което държим като държава“, заяви протестиращата Паула Флорес-Маркес по отношение на политиките на Тръмп. \r\nВ същото време президентът се намира в личния си голф клуб в Ню Джърси, където ще си почине през уикенда. \r\nПротести се организираха и в други американски градове, включително Ню Йорк и Лос Анджелис, като бяха проведени маршове към местните офиси на федералните имиграционни власти. \r\nСпоред организаторите, около 30 000 души са се събрали в централен Вашингтон.  Йонислав Дочев", "date": "2018.06.30", "title": "Reuters: Протести пред Белия дом с искане за промяна на имиграционните мерки на Доналд Тръмп"}
