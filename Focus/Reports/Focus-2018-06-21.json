{"url": "http://www.focus-news.net/news/2018/06/21/2536794/afp-nay-golemite-amerikanski-banki-biha-otseleli-globalna-ikonomicheska-retsesiya.html", "text": "Най-големите американски банки са „силно капитализирани“ и биха оцелели една тежка глобална икономическа рецесия, обявиха от Федералния резерв на САЩ в четвъртък, предава AFP.\r\nТака нареченият стрес тест от Централната банка показа, че в случай на икономически проблеми, при които безработицата е достигнала до 10 процента и финансовите условия са се влошили, 35-те най-големи финансови институции в САЩ все още ще могат да отдават заеми на потребители и бизнеси, както и да разпределят дивиденти. Йонислав Дочев", "date": "2018.06.21", "title": "AFP: Най-големите американски банки биха оцелели глобална икономическа рецесия"}
{"url": "http://www.focus-news.net/news/2018/06/21/2536764/nimh-zhalt-kod-za-gramotevichna-aktivnost-i-silen-vyatar-e-v-sila-za-5-oblasti-v-stranata-na-22-yuni.html", "text": "Жълт код за гръмотевична активност и силен вятър е в сила за 5 области в страната, сочи справка на сайта на Националния институт по метеорология и хидрология (НИМХ). Кодът е в сила за областите Видин, Монтана, Враца, Плевен и Ловеч.\r\nВ тези райони с преминаването на студен атмосферен фронт на места след обяд и през нощта срещу събота ще се развият гръмотевични бури. Ще има локални градушки и значителни извалявания с количества 20-30 л/кв.м. Вечерта ще се усили и северозападният вятър, чиито пориви ще достигат скорост до 20-24 м/с.", "date": "2018.06.21", "title": "НИМХ: Жълт код за гръмотевична активност и силен вятър е в сила за 5 области в страната на 22 юни"}
{"url": "http://www.focus-news.net/news/2018/06/21/2536769/tv21-makedoniya-prez-poslednite-dva-mesetsa-broyat-na-migrantite-opitali-se-da-vlyazat-nelegalno-v-makedoniya-se-e-uvelichil.html", "text": "Македонското МВР информира, че от 1 януари до 31 май 2018 г. общо 3384 лица са се опитали да влязат нелегално в Македония, като от тях 3150 са задържани на  границата ѝ с Гърция, предава скопският телевизионен канал  „ТВ21“.\r\nПрез последните два месеца се наблюдава увеличаване на опитите за  незаконното влизане от Гърция в Македония.\r\nЗа седмицата между 11 и 17 юни на гръцко-македонската граница е предотвратено навлизането на  общо 377 души - най-високият седмичен брой за 2018 г. Виктор Турмаков", "date": "2018.06.21", "title": "„ТВ21“ (Македония): През последните два месеца броят на мигрантите, опитали се да влязат нелегално  в Македония, се е увеличил"}
{"url": "http://www.focus-news.net/news/2018/06/21/2536766/prof-nikolay-radulov-nyama-kak-rabotata-na-mvr-da-prodalzhi-bez-restart.html", "text": "Няма как работата на МВР да продължи без рестарт. Това каза във вечерния блок „Това е България“ на Радио \"Фокус\" проф. Николай Радулов, експерт по национална сигурност и бивш главен секретар на МВР. Вариант е МВР  да съществува като затворена общност на хора, които получават заплати, изпълняват разпореждания, но този вариант не води до гражданска сигурност. \r\n„В основата на всичко е лошата управленска култура. Тези хора не знаят как да управляват системата. Спорно е колко от тях знаят да си вършат работата. Знаете, че някои от тях бяха отличени като работници, например бившият главен секретар, който сега е шеф на митниците. Като ръководители те в най-добрия случай бяха безполезни, да не кажа вредни. Най-големият проблем е липсата на компетентни хора и сред политическото ръководство, и сред професионалното. Тук е и вината на по-горното ниво на управлението на държавата, защото самият министър-председател веднъж се изрази: „Не ме ядосвайте, защото ще назнача за министър на вътрешните работи учителка по музика“, коментира проф. Николай Радулов. \r\nСпоред него е крайно време да бъдат назначени качествени хора, под управлението на които народът ще се чувства спокоен.", "date": "2018.06.21", "title": "Проф. Николай Радулов: Няма как работата на МВР да продължи без рестарт"}
{"url": "http://www.focus-news.net/news/2018/06/21/2536770/varna-varnaha-otkradnatata-zemna-sfera-ot-pametnika-na-nikolay-kopernik-v-grada.html", "text": "Откраднатата преди време земна сфера от статуята на Николай Коперник пред сградата на Националната обсерватория в града вече е възстановена. „Новият глобус е изработен от плексиглас, така че не е апетитен за хората, търсещи метал или други скъпоструващи материали“, коментира за Радио „Фокус“ – Варна директорът на обсерваторията Свежина Димитрова. По думите й към мястото, на което е поставена пластиката вече са насочени две от външните камери, с които разполага отскоро планетариумът. „Обсерваторията вече се наблюдава денонощно и записите се съхраняват по един месец. Ние ремонтирахме и фасадата на сградата, така че тя вече не е нарисувана, не е надраскана и с много голяма ревност я пазим. Вече е хубава, приветлива и няма написани глупости по нея“, добави директорът. Паметникът на Николай Коперник в Морската градина става жертва на крадци и вандали за пореден път. Скулптурата е дело на Петър Атанасов. Тя е изработена от заварени листове медна ламарина върху предварително изработено метално скеле. Статуята е била представена официално при откриването на 22 май 1968 година на сградата на Астрономическата обсерватория и планетариум „Николай Коперник“. През 2005 година ръката на паметника беше открадната.\r\nДиана СТОЕВА", "date": "2018.06.21", "title": "Варна: Върнаха откраднатата земна сфера от паметника на Николай Коперник в града"}
{"url": "http://www.focus-news.net/news/2018/06/21/2536767/aleksandar-aleksandrov-vidinski-sayuz-na-zarnoproizvoditelite-dobivite-ot-pshenitsa-prez-tazi-godina-shte-badat-s-15-po-niski-ot-predishnata.html", "text": "Добивите от пшеница през тази година ще бъдат с 15% по-ниски от предишната, каза за Радио „Фокус“ – Видин Александър Александров, председател на Видинския съюз на зърнопроизводтелите. Той посочи, че вече е започнала жътвата на ечемик и рапица в региона. „На места се жъне и пшеница, но добивите се очаква да бъдат по-ниски в сравнение с миналата година“, каза Александров. Той допълни, че има паднали градушки в района на село Антимово и трябва да се установи има ли пропаднали площи с есенници. „Пораженията от дъждовете са полегнали пшеници на места. Няма болести засега по есенниците, но ако продължи да вали може да се развият“, обясни Александров. Той допълни, че дъждовете са оказали благоприятно влияние върху пролетниците – царевица и слънчоглед. „При тях прогнозите не бяха много добри защото закъсняхме с пролетната сеитба, но след тези дъждове посевите с царевица се развиват много добре“, заяви Александров.\r\nАнна ЛОЗАНОВА", "date": "2018.06.21", "title": "Александър Александров, Видински съюз на зърнопроизводителите: Добивите от пшеница през тази година ще бъдат с 15% по-ниски от предишната"}
{"url": "http://www.focus-news.net/news/2018/06/21/2536765/romania-insider-predsedatelyat-na-upravlyavashtata-partiya-v-rumaniya-e-osaden-na-tri-i-polovina-zatvor-za-zloupotreba-s-pravomoshtiya.html", "text": "Председателят на управляващата Социалдемократическа партия на Румъния Ливиу Драгня е осъден на три и половина години затвор без право на обжалване, но решението на съда все още не е окончателно, предава  Romania-Insider.\r\nДрагня е осъден на затвор заради злоупотреби с правомощия и сблъсък на интереси при наемане на служители докато е председател на областния съвет на района Телеорман. Антикорупционната прокуратура смята, че той е назначил двама членове на партията на пост в областната администрация, знаейки, че те не се явяват на работа.\r\nСъщевременно съдът е оправдал Ливиу Драгня по друго обвинение – за подправяне на документи.  Виктор Турмаков", "date": "2018.06.21", "title": "Romania-Insider: Председателят на управляващата партия в Румъния е осъден на три и половина затвор за злоупотреба с правомощия"}
{"url": "http://www.focus-news.net/news/2018/06/21/2536772/stara-zagora-317-hilyadi-leva-byaha-dareni-ot-biznesa-v-kazanlak-za-remont-i-obzavezhdane-na-predostavenata-sgrada-na-tehnicheskiya-kolezh-v-kazanlak.html", "text": "317 хиляди лева бяха дарени от бизнеса в Казанлък за ремонт и обзавеждане на предоставената сграда на Техническия колеж в Казанлък към ТУ-София, предаде кореспондент на Радио „Фокус“. Средствата бяха събрани от казанлъшки фирми и частни лица, по време на бизнес среща, проведена по инициатива на Техническия университет, с подкрепата на Община Казанлък и оръжейния завод. \r\nС набраните средства ще бъде финансиран ремонтът на сградата, предоставена за нуждите на Колежа – бившата Професионална гимназия по строителство в Казанлък, както и оборудване на помещенията, в които от началото на следващата академична година трябва да се обучават студентите от първи и втори курс на колежа. Дарители за каузата станаха 41 фирми от Казанлък и района и частни лица. \r\n„Каузата е важна, перспективата - дългосрочна. Казанлък е от градовете, в които е живо възрожденското чувство да съградим общото щастие, в което личното да е следствие от него. Тук всеки обича своя град“, каза кметът на община Казанлък Галина Стоянова в приветствието по време на срещата и благодари на фирмите, подкрепили каузата.\r\n„Казанлък е модел, който показва на България как трябва да се развиват отношенията бизнес - образование“, каза по време на срещата проф. д-р инж. Ивайло Ганев, директор на Техническия колеж. Той благодари от името на академичната общност за доверието и подкрепата, оказани от казанлъшкия бизнес.\r\n„Събрали сме се за бъдещето на Казанлък. Днес изграждаме сграда, после ще изграждаме хора. А без хора няма бъдеще“, каза изпълнителният директор на военния завод в Казанлък Николай Ибушев. \r\nПо време на срещата бе прието и подписано от всички дарители Споразумение, според което „присъединилите се към него фирми и физически лица обединяват усилията и желанието си да дарят средства за ремонт на сградата, предоставена за ползване на Техническия колеж- Казанлък към Техническия университет – София.“ \r\nВсяка една фирма от подписалите споразумението и гражданите, присъединили се към него като дарители ще бъдат уведомявани своевременно за извършваните ремонтни дейности и ще имат право да проверяват действията, извършвани от упълномощените за това лица. \r\nПо време на срещата в подкрепа на Техническия колеж в Казанлък се роди идеята да бъде открита Книга на дарителите за различни каузи в община Казанлък, като списъкът с дарители бъде публичен и ще се попълва ежемесечно. \r\nОт началото на следващата седмица всички граждани, с отношение към каузата ще могат също да дарят средства. \r\nДарителската кампания за набиране на средства за ремонт и оборудване на сградата, предоставена на Техническия колеж в Казанлък ще продължи и през летните месеци. \r\nСлавяна ГАЙДАРОВА", "date": "2018.06.21", "title": "Стара Загора: 317 хиляди лева бяха дарени от бизнеса в Казанлък за ремонт и обзавеждане на предоставената сграда на Техническия колеж в Казанлък"}
{"url": "http://www.focus-news.net/news/2018/06/21/2536771/izvestiya-palestinskata-avtonomiya-ofitsialno-vleze-v-sastava-na-ozho.html", "text": "Палестинската автономия официално стана новият, 193-ти член на Организацията за забрана на химическо оръжие (ОЗХО). Съответното заявление е публикувано днес, 21 юни на официалния сайт на организацията, пише  Известия.\r\nПалестинската автономия  още на 17 май предаде ратифиционните документи за присъединяване на генералния секретар на ООН Антонио Гутереш. За нея Конвенцията за забрана на химическото оръжие влезе в сила на 16 юни. \r\nТози документ започна да действа на 29 април 1997 г. За неговото прилагане създават и ОЗХО с централа в Хага. Съгласно Конвенцията всяка страна член е задължена да не разработва, да не придобива и да не съхранява химическо оръжие. Виктор Турмаков", "date": "2018.06.21", "title": "Известия: Палестинската автономия официално влезе в състава на ОЗХО"}
{"url": "http://www.focus-news.net/news/2018/06/21/2536775/d-r-iliyan-trayanov-ginekolog-hpv-infektsiya-e-prichina-za-virusnata-geneza-na-raka-na-matochnata-shiyka.html", "text": "Ваксината за рак на маточната шийка е един нов хоризонт в борбата с този вид онкологично заболяване, каза за Радио „Фокус” – Пазарджик д-р Илиян Траянов, завеждащ Акушеро-гинекологичното отделение на Областната болница в Пазарджик. По думите му до момента се провеждаше само вторично профилактика, т.е активно търсене и откриване на наличен карцином, докато все още няма метастази и може да се отстрани. „Ваксината от своя страна осигурява една първична профилактика и недопускане за развитие на рака. Вече е ясна вирусната генеза на рака на маточната шийка, като е доказано, че това са типовете 16 и 18 HPV инфекция, която е отговорна за около 70% от случаите на този вид рак. Заразяване с този вирус може да се изроди в раково заболяване. Също така е известно, че тези вируси са отговорни и за карцинома на белите дробове и меланома на кожата. Напредъкът на медицината позволи да се премине към наистина разгадаване на етилогичните промени в организма и да се намери начин да се профилактират още в зародиш нещата”, уточни д-р Траянов. Той обясни също, че е препоръчително ваксината срещу рак на маточната шийка да се прилага още преди началото на половия живот при момичетата, тъй като заразяването става при полов акт. „Профилактиката е най-ценното и най-евтиното нещо, което може да се приложи. Прогнозата при това заболяване е благоприятна, когато бъде открит в ранен стадий и лошо, когато стадият е напреднал”, каза също медикът.\r\nАлбена ЖИЛЕКОВА", "date": "2018.06.21", "title": "Д-р Илиян Траянов, гинеколог: HPV инфекция е причина за вирусната генеза на рака на маточната шийка"}
{"url": "http://www.focus-news.net/news/2018/06/21/2536774/donald-tramp-severna-koreya-vzrivyava-svoite-yadreni-obekti-palnoto-yadreno-razorazhavane-zapochna.html", "text": "Президентът на САЩ Доналд Тръмп заяви, че Северна Корея е взривила четири от своите изпитателни полигони и е започнала процеса на „пълно ядрено разоръжаване“, предава   Reuters.\r\n„Северна Корея прекрати да изстрелва ракети, включително и балистични. Те си разрушават полигона за изпитания на двигатели. Те ги взривяват. Голямото нещо е, че това ще бъде и пълно ядрено разоръжаване“, заяви Тръмп по време на заседание на правителството си в Белия дом. \r\nПо-рано тази седмица базираната в САЩ организация, която осъществява мониторинг на Северна Корея „38 Север“ съобщи, че няма данни, че правителството в Пхенян демонтира обекта си в Сохай или на друго място, където се извършват ядрени и ракетни изпитания.  Виктор Турмаков", "date": "2018.06.21", "title": "Доналд Тръмп: Северна Корея взривява своите ядрени обекти – пълното ядрено разоръжаване започна"}
{"url": "http://www.focus-news.net/news/2018/06/21/2536777/lyatno-izdanie-na-festivala-electric-orpheus-shte-se-provede-v-podnozhieto-na-rodopite.html", "text": "Лятно издание на фестивала „Electric Orpheus“ ще се проведе в подножието на Родопите, на 25 километра от Пловдив, в пространството на парк-лозе „Вила Юстина“. Това съобщиха за Радио „Фокус“ – Пловдив от Фондация „Пловдив 2019“. Фестивалът започва на 23 юни от 19.00 часа и е част от програмата на „Пловдив – Европейска столица на културата 2019“. Специално за него за пръв път в България пристигат италианците „Calibro 35“, които свирят синематичен ретро фънк, смесен с джаз. Заедно с още четири групи те ще представят смесица от различни стилове и алтернативни музикални формати. Програмата на фестивала включва още рокендрол дуото „Neopit Pilski“ , пънк-фолк от хърватите „Seine“ и много танци с немска електроника на живо от „Subact“ и „Fumus & Nebula“.\r\nЛокацията на лятното издание на „Electric Orpheus“ предлага качествена селекция вина, място за палатки, бар, гурме и кухня. За любителите на грамофонните плочи ще има обособен базар с колекционерски винил, съобщиха още организаторите.", "date": "2018.06.21", "title": "Лятно издание на фестивала „Electric Orpheus“ ще се проведе в подножието на Родопите"}
{"url": "http://www.focus-news.net/news/2018/06/21/2536768/politsiyata-v-lovech-izdirva-zatvornik-napusnal-obekta-na-koyto-e-rabotil-obzor.html", "text": "Полицията в Ловеч издирва затворник, напуснал обекта, на който е работил в четвъртък сутринта. 48-годишният Борис Ангелов Иванов е излежавал 13 годишна присъда за блудство и кражби, влязла в сила от март 2011г. Той е работил на обект заедно с още 4-ма лишени от свобода на територията на бивше млекопреработвателно предприятие, намиращо се в покрайнините на град Ловеч. Около 10.30 часа е напуснал обекта и от тогава е в неизвестност. За изчезването му сигнализира служител на фирмата, за която затворникът е работил. \r\nНа брифинг заместник-министърът на правосъдието Николай Проданов разясни, че Борис Иванов е излежавал присъдата си в общежитие от отворен тип, в което е бил преместен в началото на месеца. „Незабавно са предприети действия за неговото издирване „по горещите следи“, каза зам.-министър Проданов. „Не става дума за бягство от затвора, става дума за отклоняване от външен работен обект на лишен от свобода, който не е бил охраняван. В такива случаи определени ангажименти за охраната на тези лишени от свобода поемат от съответната фирма, която ги е ангажирала като работна ръка“, уточни той. \r\nЗам.-министърът обърна внимание, че около 800 лишени от свобода работят на неохраняеми работни обекти. Във връзка с това дали е необходима промяна в Наказателния кодекс, свързана с възможността лишените от свобода да упражняват труд извън затворите, зам.-министър Проданов коментира: „Тук става дума за принципен въпрос до колко обществото би било готово да промени основни принципи, заложени в Наказателния кодекс от 1968 година, където на труда се гледа на основно средства за превъзпитание, както и дали законодателят би решил на лишените от свобода да им се забрани да работят“. „Тогава тези 802-ма души ще си стоят зад мрежите и много трудно биха могли да се отклонят“, допълни той. Зам.-министърът отбеляза още, че към момента близо 7000 души изтърпяват присъда „лишаване от свобода“ и няма как да им се осигури работа на територията на затворите. „Що се отнася до охраната на външните работни обекти, на мен ми е много трудно да ви кажа, ако всички тези 800 души трябваше да бъдат охранявани днес, колко точно надзорно-охранителен състав щеше да ни трябва“, посочи още зам.-министър Проданов. По думите му случаите на отклонили се по време на работа затворници не нарастват, дори са по-малко, но придобиват по-голяма медийност.\r\nМеждувременно БСП настоя за изслушване на ръководството на министерствата на вътрешните работи на правосъдието заради случая. От парламентарната трибуна депутатът от БСП Иван Ченчев попита: „За нас какво остава като народни представители, може би да се надяваме, че ще бъде заловен по-бързо докато не си е пуснал брада?“. В отговор председателят на парламента Цвета Караянчева заяви, че ще разговаря с министрите Валентин Радев и Цецка Цачева. \r\nПо-късно от полицията разпространи снимка на Борис Ангелов Иванов. Той е среден на ръст, с кафяви очи и къса, черна коса, с нормално телосложение, продълговато, леко мургаво лице, правилен нос и високо чело. На врата си има татуировка – червена целувка. От полицията призовават хората, които имат допълнителна информация за издирвания, или го забележат, да сигнализират на тел. 112 или във всяко поделение на МВР. Анонимността им е гарантирана.\r\nТова е трети случай със затворник, напуснал работното си място, в последните месеци, след като такива имаше и в Пловдив, и в Пазарджик. И при двата по-късно лицата бяха открити.\r\nВесела АЛЕКСАНДРОВА", "date": "2018.06.21", "title": "Полицията в Ловеч издирва затворник, напуснал обекта, на който е работил (ОБЗОР)"}
{"url": "http://www.focus-news.net/news/2018/06/21/2536778/aviokompaniite-shte-informirat-dans-za-patnitsite-i-ekipazha-obzor.html", "text": "Националното звено за обработване на резервационни данни към ДАНС ще извършва оценка на пътниците и екипажа преди обявеното време за пристигане или заминаване, с цел предотвратяване и разкриване на терористични престъпления. Националното звено беше открито през декември 2017 година. Тогава страната ни се нареди сред първите четири страни от ЕС с изградено и функциониращо такова звено. Депутатите решиха въздушните превозвачи ще предоставят на ДАНС данни за пътниците 48 часа преди редовен полет и 24 часа преди нередовните полети. Данните за екипажа ще се предават непосредствено преди полета. Ако има данни за реална заплаха данните могат да се предоставят и в други срокове. Глобата за въздушен превозвач, който не предостави на ДАНС данни за пътниците и екипажа, ще бъде от 6 до 10 хил. лева. Глобата е в същия размер, ако превозвачът предостави непълни или неточни данни, или след изтичането на срока. За неизпълнение на закона депутатите решиха глобата да бъде от 500 до 1000 лева. Според промените резервационните данни на пътниците и екипажа ще се съхраняват 5 години след получаването им. Данните ще се деперсонализират, като могат да се разкрият в случаи на реална заплаха. Председателят на ДАНС ще определи длъжностно лице, което да отговаря за наблюдението на обработването и за защитата на личните данни.\r\nБиляна ИВАНОВА", "date": "2018.06.21", "title": "Авиокомпаниите ще информират ДАНС за пътниците и екипажа (ОБЗОР)"}
{"url": "http://www.focus-news.net/news/2018/06/21/2536403/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Дипломатически източници от САЩ уточниха, че излизането на страната от Съвета за човешките права на ООН  не означава, че страната спира работата си с него, пише  The Washington Post.\r\nДипломатическите служители на САЩ в Женева съобщиха, че офисът на висшия комисар за човешки права на ООН, в момента йорданският принц Зеид Раад ал Хюсеин, „провежда ценна работа за напредъка на човешките права“. \r\n„Имаме силни отношения със Съвета и ще продължим да подкрепяме основните свободи с нашите отношения“, пише в официално заявление на пресофиса на мисията на САЩ в Женева. \r\nСъветът за човешките права е постоянна агенция на ООН , която е под прекия контрол на генералния секретар на Световната организация. САЩ традиционно са един от основните донори на агенцията. По-рано Вашингтон обяви, че се оттегля от нея, посочвайки предразсъдъците срещу Израел.\r\n*** От петък, 22 юни  Европейският съюз ще започне да таксува с вносни мита в размер на 25%  редица американски стоки в  отговор на наложените от Вашингтон тарифи върху европейските стомана и алуминий, наложени по-рано този месец, пише канадският   The Globe and Mail.\r\nРешението може да доведе до ескалация на текущите търговски спорове до пълномащабна търговска война, особено, ако президентът на САЩ Доналд Тръмп на свой ред реши да наложи допълнителни тарифи, този път върху европейските автомобили.\r\nЕвропейската комисия реши  да наложи мита в размер на 2,8 милиарда евро върху американски стоки като стоманените и алуминиевите продукти, селскостопанската продукция като сладката царевица и фъстъците, бърбъна, джинсите и мотоциклетите.\r\n„Не бихме желали да сме в такава позиция“, заяви европейският комисар по търговията Сесилия Малстрьом и допълни, че „едностранното и неоправдано решение“ на САЩ не е оставило друг избор пред ЕС.\r\nПо-рано Доналд Тръмп удари ЕС, Канада и Мексико с мита от 25% за стоманата и 10% за алуминия. В отговор Канада, Мексико и ЕС отговориха с ответни мита, които най-силно удрят щатите, където Републиканската партия, от която е Тръмп, има силни позиции и на които разчита, за да запази мнозинството си в Конгреса на ноемврийските избори.\r\n*** Председателят на „Добрата партия“ и кандидат за президент на Турция Мерал Акшенер заяви, че ще изпрати обратно в родината им четирите милиона сирийски бежанци, живеещи в момента в страната, ако победи на изборите. Тя заяви, че Турция е трябвало да използва 36 милиарда долара не за бежанци, а за вътрешно икономическо развитие, пише  Hurriyet.\r\n„Управляващата „Партия на справедливостта и развитието“ се намеси във вътрешната политика на Сирия и после пристигнаха четири милиона сирийски бежанци. След като ме изберат, първото ми действие ще е да поправя отношенията ни със Сирия и да върнем четирите милиона сирийски братя и сестри обратно в родината им“, заяви Акшенер по време на предизборен митинг в провинция Болу. Тя допълни, че страната е изразходвала за бежанците 36 милиарда долара, които са били нужни за индустриалното развитие на Турция.\r\nПрез 2016 г. Турция и ЕС подписаха споразумение, целящо спирането на нелегалната миграция през Егейско море чрез предприемане на строги мерки срещу трафикантите и подобряването на условията за сирийските бежанци на територията на Турция, докато ЕС обеща да задели три милиарда евро за тях.\r\n*** Снимка, публикувана от една от компаниите, изграждащи китайските самолетоносачи, предполага, че най-новият морски съд на въоръжение на ВМФ на КНР ще бъде екипиран с катапултираща система за излитане за разлика от неговите предшественици, коментира   South China Morning Post.\r\n„Китайската корабостроителна индустриална корпорация“ (ККИК) публикува снимка в социалните медии, на която е показана графика на бъдещия, трети самолетоносач на въоръжение на ВМФ на страната, който има плоска палуба и инсталирани три катапулта.  И двата други морски съда от този тип на въоръжение – „Ляонинг“ и „Тип 001А“ – първият домашно построен на Китай, който в момента провежда изпитания, имат извита палуба. \r\nВ момента китайският флот работи по катапултираща технология, която позволява по-бързо опериране и по-дълъг обхват на изтребителите. Според експертът по военноморски въпроси Ли Чие публикуваната снимка показва, че строителството на третия самолетоносач напредва бързо.\r\nСпоред него е напълно възможно той да има електромагнитен катапулт, след като наскоро екип от китайски учени обявиха пробив в този тип технологии. Подобна система би означавала по-ниско износване на самолетоносача, както и възможността повече самолети да излитат от него за по-кратко време в сравнение с извитите палуби, използвани на „Ляонинг“ и „Тип 001А“.\r\n***", "date": "2018.06.21", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/06/21/2536776/tv-21-makedoniya-zoran-zaev-ochakva-podpis-ot-george-ivanov-atina-tryabva-da-izprati-pismo-do-nato.html", "text": "Все още няма потвърждение от външните министерства на Македония и Гърция, дали Атина е изпратил известие до НАТО, че са отстранени пречките за изпращане на покана към Скопие, предава скопският телевизионен канал „ТВ 21“.\r\nВ интервю за „Ал Джазира“ македонският премиер Зоран Заев, запитан дали е възможно отстъпка от гръцката страна с писмото, което трябва да се прати до генералния секретар на НАТО Йенс Столтенберг, като резултат от силния отпор на гръцката опозиция, той заяви че не очаква никакви пречки.\r\n„Убеден съм, че това което е дефинирано с договора, а то разбира се почита гръцката страна и гражданите ѝ, ще се изпълни, както е уточнено. Имаме предвид все пак, че президентът Иванов може да направи някои пречки. Но подписването и обявяването е решено, ще бъде намерено решение и на това“, заяви Заев. Йонислав Дочев", "date": "2018.06.21", "title": "„ТВ 21“ (Македония): Зоран Заев очаква подпис от Георге Иванов, Атина трябва да изпрати писмо до НАТО"}
{"url": "http://www.focus-news.net/news/2018/06/21/2536404/predstoyashti-sabitiya-v-stranata-za-21-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 09.00 до 10.30 часа работещите в Националния институт по метеорология и хидрология (НИМХ) ще протестират пред централната сграда на БАН заради недостиг на средства.\r\n***\r\nОт 08.00 до 09.00 часа жителите на столичния квартал „Толева махала“ и град Божурище ще излязат на протест в района на кръстовището на Магазин Метро 2 на Международен път Е-80. Протестиращите настояват за незабавно изграждане на продължението на бул. „Царица Йоанна“ от ж.к. „Люлин“ до Индустриална зона Божурище. \r\n***\r\nВ 9.25 часа в ИНТЕРПРЕД-СТЦ ще бъде открит бизнес форум за транспорт, логистика, спедиторски и куриерски услуги ще дискутира новостите в сектора, иновативните технологии, дигиталната промяна и тенденциите за развитие – „MySuccess Logistics & Transport“. \r\n***\r\nОт 9.30 часа в заседателната зала на ВСС ще заседава Пленумът на Висшия съдебен съвет. \r\n***\r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за образуване и ръководене на организирана престъпна група. \r\n***\r\nОт 9.30 часа в хотел „Хемус“ в зала „Преслав“ ще се проведе събитие, организирано от Национална мрежа за децата, на което институции и експерти ще дискутират необходимостта от създаването на национална система за ранна детска интервенция. \r\n***\r\nОт 9.30 часа в Capital Fort ще се проведе конференцията „E-InfraТech“.\r\n***\r\nОт 10.00 часа 20 състав на СГС ще гледа делото срещу Й. М. обвинен за убийство в Борисовата градина (чл. 116 НК).\r\n***\r\nОт 10.00 часа 15-и състав на Специализирания наказателен съд ще заседава по делото срещу Петър Т., Ивайло С. и др., на които са повдигнати обвинения за образуване и ръководене на организирана престъпна група. \r\n***\r\nОт 10.00 часа 18-и състав на Специализирания наказателен съд ще заседава по делото срещу Атанас М., Ивайло Г. и др., на които са повдигнати обвинения за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА ще се състои пресконференция на Национално представителни организации на и за хора с увреждания на тема „Ще толерираме ли социалната политика под натиск и докога? Защо за по-малко от 10 дни има втора оставка в МТСП?“.\r\n***\r\nОт 10.30 часа в конферентната зала на Центъра за изследване на демокрацията ще се проведе кръгла маса за формиране на политики на тема „Предизвикателства пред демократизацията и декарбонизацията на електроенергията в България“.\r\n***\r\nОт 11.00 часа до 13.00 часа в Националния пресклуб на БТА ще се състои кръгла маса на тема „Автомобилите и мръсният въздух“, организирана от Българска национална асоциация „Активни потребители“. \r\n***\r\nОт 11.00 часа в Дома на Европа (ул. „Георги С. Раковски“ 124) Фондация „Либерална интеграция“ организира форум на тема: „Борба с ксенофобията: реализиране на  успешни мултикултурни и мултиезични модели“. Участие ще вземат председателят на ДПС Мустафа Карадайъ, евродепутатът Илхан Кючюк, Роджър Кьолбенер, президент на международното крило на ФДП Швейцария, Красимир Кънев, учредител и дългогодишен председател на Българския хелзинкски комитет, Ерол Мехмед, заместник-председател на Комисията по образованието и науката в НС.\r\n***\r\nОт 11.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група. \r\n***\r\nОт 11.00 часа 10-и състав на Специализирания наказателен съд ще гледа делото срещу Кольо К., Мариета В., Галина В., Маргарита К., Кирил К. за образуване и ръководене на организирана престъпна група. \r\n***\r\nОт 11.00 часа в сградата на КНСБ (пл. „Македония“ 1, ет. 2) в зала „Европа“ генералният директор на Европейския синдикален институт (ETUI/ЕСИ), към Европейската конфедерация на профсъюзите (ETUC/ЕКП) Филип Пуше ще представи доклад на тема „Контурите на трудова Европа-2018 година” - сравнителен анализ на тенденциите на труда, трудовите и индустриални отношения в страните членки на ЕС.\r\n***\r\nОт 11.30 часа в Центъра за книга на Нов български университет ще бъде представено изданието „Човекът, който спря Хитлер“. Веднага след представянето, в 12.00 часа, в двора на Нов български университет ще бъде засадено дърво в памет на Димитър Пешев, като част от Гората на Праведниците. \r\n***\r\nОт 11.30 часа в „Студио 5“ ще се проведе пресконференция на Нов симфоничен оркестър, по време на която оркестърът ще представи новия си артистичен директор Борислав Йоцов.\r\n***\r\nОт 13.00 часа в Националния пресклуб на БТА ГД „Покана за доброволно изпълнение“ ще даде пресконференция за резултатите от изслушването в Европейския парламент на 19 юни на тяхна петиция. \r\n***\r\nОт 13.30 часа 3-ти състав на Специализирания наказателен съд ще гледа делото срещу Николай Т., Галин М., Ивайло Г. и Георги С. за организиране и ръководене на организирана престъпна група. \r\n***\r\nОт 13.30 часа 11 състав на Специализирания наказателен съд ще гледа делото срещу Георги С., Георги С. и Георги М. за организиране и ръководене на организирана престъпна група.  \r\n***\r\nОт 14.30 часа в Червената къща ще започне международна конференция „Да живеем заедно в мрежата: Посланици за толерантност“. \r\n***\r\nОт 14.30 часа в сградата на Народното събрание на пл. „Княз Александър I“ 1 в зала 232 Комисията по отбрана ще изслуша министърът на отбраната Красимир Каракачанов по актуални въпроси на политиката за отбрана. \r\n***\r\nОт 16.00 часа в сградата на Народното събрание на пл. „Княз Александър I“ 1 в зала 456 Комисията за наблюдение на приходните агенции и борба със сивата икономика и контрабандата ще изслуша ръководствата на Агенция „Митници“ и Национална агенция за приходите. \r\n***\r\nВ 17.30 часа в Тържествена зала на Военния клуб ще бъде представена книгата „История на БКП 1919-1989“. \r\n***\r\nОт 18.00 часа в Столична библиотека ще бъде представена книгата на Крикор Асланян „Моят роден град София“.\r\n***\r\nОт 18.00 часа в изложбена зала „Архиви” на ул. „Московска“ №5 ще бъде представена книгата на проф. д-р Петко Ст. Петков „Книга за върховете „Свети Никола“ и Шипка“.\r\n***\r\nОт 18.00 часа в Националната галерия „Двореца“ ще бъде открита изложбата „Бележитите портрети на Надар“, която ще представи четиридесет от най-добрите портрета на световноизвестния френски фотограф Феликс Надар (1820-1910).\r\n***\r\nОт 18.00 часа в Литературен клуб „Перото“ ще бъде представена книгата на Георги Велев – „Български литературни загадки: Елин Пелин, Йордан Йорвков, Емилиян Станев“. \r\n***\r\nОт 18.00 часа в галерия „Академиа“ ще се състои изложба „Проф. Андрей Даниел и ученици“.\r\n***\r\nОт 18.30 часа в Централния военен клуб ще се състои премиера на книгата „Царичина – съдбовен контакт“ с автор Елисавета Логинова. \r\n***\r\nОт 18.30 часа в галерия \"Финес\" (ул. \"Христо Белчев\" №17) в София ще бъде представена книгата \"Светът, какъвто го видях\" от Божил Добрев. \r\n***\r\nОт 20.00 часа в Зала „Славейков“ във Френския институт ще се състои концерт с френска музика. \r\n***\r\nОт 20.00 часа в зала 1 на НДК ще се състои концерт на шотландската поп рок банда TEXAS.\r\n***\r\nОт 15.00 часа часа в Алианс франсез Благоевград ще започне Караофолис - караоке с френска музика. Събитието е част от съпътстващата програма за „Francofolies. Благоевград”. \r\n***\r\nОт 16.00 часа Мира Радева ще представи своя спектакъл „Франция, Моя Любов” в Stage Bar. Събитието е част от съпътстващата програма за „Francofolies. Благоевград”.\r\n***\r\nОт 09.00 часа в Експо център „Флора Бургас“ бъде подписано Програмно споразумение по Финансовия механизъм на Европейското икономическо пространство за изпълнение на програма \"Възобновяема енергия, енергийна ефективност и енергийна сигурност\" между Комитета на финансовия механизъм, създаден от страните-донори и Националното координационно звено към Министерския съвет.\r\n***\r\nОт 13.00 часа в Бреговия център за управление на корабния трафик ще се проведе пресконференция по проект № BG16M1OP001-5.001-0017 „Предпроектно проучване за изграждане на система за електронен обмен на информация в българските пристанища (Port Community System – PCS)“.\r\n***\r\nВ зала „Георги Баев“  на Културен център „Морско казино“ ще се проведе регионалният форум „Бизнесът – сила за добро“, организиран от Българската мрежа на Глобалния договор на ООН.\r\n***\r\nОт 19.00 часа в Драматичен театър „Адриана Будевска“ ще бъде поставен музикално-поетичния спектакъл „Усещане за любов“.\r\n***\r\n20.00 часа  в Летния театър над 50 професионалисти от ансамбъл „Филип Кутев“ ще гостуват отново в Бургас. \r\n***\r\n20.00 часа на Морска гара  „Пристанище Бургас” ЕАД и Генералното консулство на Република Турция  в Бургас имаме удоволствието да Ви поканим на модно дефиле - „Хетско слънце над Бургас”, което ще Ви върне назад в историята. \r\n***\r\nОт 11.00 часа в Щаба на Военноморските сили ще се проведе тържество по случай 100-годишнината от създаването на химически войски в Българската армия. \r\n***\r\nОт 14.00 часа общинският съветник от ПП ГЕРБ Милена Димова  ще се срещне с граждани в офиса на партията на ул. „Георги Бенковски” №1.\r\n*** \r\nОт 10.00 часа в голяма зала на  Община Велико Търново ще се проведе връчване на дипломи на зрелостниците от ПМГ „Васил Друмев“. \r\n*** \r\nОт 10.00 часа в пресклуба на БТА ще се състои пресконференция на популярния певец Йордан Марков и представяне на предстоящия концерт „Любов и приятели“, съвместно с Тоника Домини.\r\n*** \r\nОт 10.00 часа на  крепостта Царевец ще започнат астрономически наблюдения на Слънцето, организирани от РИМ – В. Търново и обсерватория „Джордано Бруно“ – Димитровград. \r\n*** \r\nОт 11.00 часа в пресклуба на БТА ще се състои пресконференция на кмета на община Павликени инж. Емануил Манолов във връзка с предстоящи празнични прояви в общината. \r\n*** \r\nОт 11.00 часа в хотел „Арена“ ще се проведе Третия форум на младите педагогически специалисти „Предизвикателствата през нас“. \r\n***\r\nОт 19.00 часа в района на цирковата площадка край пътен възел „Качица“ ще се проведе концерт от турнето Coca-Cola The Voice Happy Energy Tour. \r\n*** \r\nОт 20.30 часа на сцена „Арт Лято“ до ХГ „Борис Денев“ Проект „Арт лято на Галерията представя: „Измерения на Любовта“ - поетичен спектакъл на Стоян Борисов. \r\n*** \r\nОт 21.30 часа на крепостта Царевец ще започне„Звездна нощ над Царевец II“ – астрономически наблюдения на Луната, Марс, спътниците на Юпитер и пръстените на Сатурн. Организатори - РИМ – В. Търново и обсерватория „Джордано Бруно“ – Димитровград. \r\n***\r\nОт 14.00 часа в залата на ет. 6 в административната сграда на Община Видин Огнян Ценков ще се срещне с учените от отборите на роботика от ПГ „Проф. д-р Асен Златаров“. В 17.30 часа в Драматичен театър - Видин Огнян Ценков ще участва в церемонията по връчване на дипломите на випуск 2018 на ГПЧЕ \"Йордан Радичков\".\r\n***\r\nОт 10.00 часа на новото изкуствено игрище на територията на Спортен комплекс „Христо Ботев“ ще се проведе футболен турнир в Международния олимпийски ден. \r\n*** \r\nОт 18.00 часа на пешеходната алея по пл. „Георги Измирлиев“  ще бъде представена концертна програма на участниците във XІV-ти Международен фолклорен фестивал „Раховче”. \r\n*** \r\nОт 20.30 часа в НЧ „Братя Грънчарови -2002“ /Летен театър/ предстои Трета фестивална вечер на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче”. \r\n***\r\nОт 10.00 часа в градски парк „Св. Георги“ ще се състои Фестивал на балканската култура и кулинария „Добрич Мези“ 2018. \r\n***\r\nОт 18.00 часа на площад „Защитата на Каварна“ ще се състои концерт на състави от град Подолск, Русия. Събитието е част от програмата на Дни на славянската култура.\r\n***\r\nОт 11.00 часа в читалище „Братство” ще се състои откриване на годишна изложба на школата по изобразително изкуство.  \r\n***\r\nОт 15.00 часа в кабинета на председателя на ОбС ще се проведе пресконференция по повод предстоящото заседание на общинските съветници.  \r\n***\r\nОт 18.00 часа в залата на Възрожденското училище ще се проведе дискусионна вечер „Контрол на теглото”.  \r\n***\r\nОт 11.00 часа пред  Двореца на културата ще се проведе концерт на Духовия оркестър към ОК Дворец на културата с диригент Трифон Трифонов. \r\n***\r\nОт 11.00 часа в клуб „Миньор“ ще бъде представен проектът „Ръкотворие“ - изложба „Българско везмо“ на Латинка Богданова.\r\n***\r\nОт 12.30 часа в хотел „Империал“ премиерът Бойко Борисов ще открие „Икономически форум Пловдив“ под надслов „Комплексният контекст на растежа“. Във форума ще вземат участие вицепремиерът Екатерина Захариева, министърът на Българското председателство на съвета на ЕС Лиляна Павлова, министърът на енергетиката Теменужка Петкова.\r\n***\r\nОт 20.00 часа в кв. „Нов център“ в Раковски на тържествена церемония ще бъде открит и осветен военен паметник на загиналите във войните за национално обединение. \r\n***\r\nОт 18.00 часа в Регионалния исторически музей ще бъде показана изложбата „Преоткриване на наследства“.\r\n***\r\nОт 11.00 часа в землището на с. Желю войвода, Област Сливен ще бъде открита жътвената кампания в региона.\r\n***\r\nОт 10.00 часа в село Барутин ще бъдат поднесени цветя пред паметната плоча на жертвите на българското братоубийство. \r\n***\r\nОт 10.00 часа до 12.30 часа в детския отдел на библиотека „Родина“ ще се проведе инициативата „Четем и творим заедно“. \r\n***\r\nОт 19.00 часа в камерна зала на Драматичния театър ще се състои постановката „Голям колкото малка ябълка“ от Петър Анастасов. \r\n***\r\nОт 19.00 часа в парк „Артилерийски“ ще се състои премиера на „Опера в цирка“. \r\n***\r\nОт 10.00 часа, в зала № 2 на Областна администрация Шумен ще се проведе заседание на Областния съвет за намаляване риска от бедствия.\r\n***\r\nОт 05.15 часа на древното тракийско светилище в античния град „Кабиле“ ще бъде пресъздаден уникален орфически ритуал по посрещане на Слънцето.", "date": "2018.06.21", "title": "Предстоящи събития в страната за 21 юни (Агенция „Фокус“)"}
{"url": "http://www.focus-news.net/news/2018/06/21/2536405/ria-novosti-venetsuela-osadi-sasht-zaradi-izlizaneto-im-ot-saveta-za-choveshkite-prava-na-oon.html", "text": "Правителството на Венецуела в сряда осъди излизането на САЩ от Съвета за човешките права на ООН, предава РИА Новости.\r\n„Правителство, което провокира война, смърт и разрушение в името на природни ресурси и геополитическо доминиране, което държи явни и скрити центрове за изтезания, което блокира страни, за това че карат да страдат и подвеждат волята на хората, което иска да плаши народа на Палестина, което гони и се държи зле с милиони мигранти – не успя да понесе изпитанията на международния демократичен институт, който не се приспособи към неговите претенции за контрол и подчинение“, се казва в съобщение на министерството на външните работи на Венецуела. Йонислав Дочев", "date": "2018.06.21", "title": "РИА Новости: Венецуела осъди САЩ заради излизането им от Съвета за човешките права на ООН"}
{"url": "http://www.focus-news.net/news/2018/06/21/2536773/bsp-vnese-v-parlamenta-predlozhenieto-za-otmyana-na-lyatnata-vakantsiya-spored-gerb-tova-e-populizam-obzor.html", "text": "ПГ на БСП внесе в деловодството на парламента предложението си за отмяна на лятната ваканция на депутатите заради приемането на законовите промени за хората с увреждания. Според опозицията отказът на държавата да изпълни ангажиментите си към тази най-уязвима група води до реални човешки трагедии. БСП изтъкват, че излизането във ваканция докато майките протестират би било недопустим акт на бездушие и безотговорност. Левицата предлага през август да се работи само по законодателните предложения за хората с увреждания. От БСП дадоха на правителството срок до края на юли да изработи законите за социалната помощ, за хората с увреждания и за личната помощ. „Не е човешко, докато майките и децата с увреждания през летните месеци седят на жълтите павета, народните представители и Министерски съвет да се пекат по плажовете в България или чужбина“, заяви секретарят на ПГ на БСП Филип Попов. Според депутата от левицата Георги Гьоков почивката на депутатите е второстепенен въпрос, важното е проблемите на хората с увреждания да се решат.\r\nВ отговор на искането на БСП парламентът да не почива през лятото, от ГЕРБ представиха справка от информационната система за гласуване. „От 59 гласувания днес, Корнелия Нинова е гласувала само веднъж на сутрешна регистрация, за да й се брой денят за присъствен и да не бъде глобена от ръководството на Народното събрание. Във вчерашния ден от 90 гласувания в зала, г-жа Нинова има 5“, заяви депутатът от ГЕРБ Десислава Атанасова. Според ГЕРБ опозицията за пореден път използва исканията на определена социална група за политическа реторика. Те призоваха колегите си от левицата да не бъдат толкова крайни популисти. Десислава Атанасова изтъкна, че е недопустимо злоупотребяването с исканията на хората с увреждания с оглед на безхаберието и неучастието на Корнелия Нинова в работата на парламента. Управляващите обявиха готовност да работят с удължено работно време за приемането на законодателните промени.\r\nОт „Обединени патриоти“ коментираха, че биха подкрепили предложението да няма лятна ваканция, но първо ще се запознаят с мотивите на БСП. „В пряк диалог можем да видим какво точно искат, за какво го искат. Ако Корнелия Нинова ме убеди, бих подкрепил решение да няма лятна ваканция“, заяви председателят на групата Волен Сидеров. „Може да се предложи да работим и нощна смяна. Трябва да имаме предвид, че парламентът не е цех, в който се произвеждат части. Работата е по-специфична, тя е многостранна, не е само гласуването на поправка в определен закон“, посочи той. \r\nВ парламента омбудсманът Мая Манолова посочи, че сегашната ситуация разделя хората с увреждания, а средствата за тях не се харчат целесъобразно и справедливо. Тя обяви, че докрай ще остане до майките на деца с увреждания и предложи да размени оставката си срещу приемане на законодателните промени. \r\nБиляна ИВАНОВА", "date": "2018.06.21", "title": "БСП внесе в парламента предложението за отмяна на лятната ваканция, според ГЕРБ това е популизъм (ОБЗОР)"}
{"url": "http://www.focus-news.net/news/2018/06/21/2536406/the-moscow-times-rusiya-predupredi-che-shte-posledva-tvard-otgovor-na-novite-voenni-kosmicheski-sili-na-sasht.html", "text": "Русия обеща сурови последици, ако заповедта на президента на САЩ Доналд Тръмп за изграждане на нов, космически-ориентиран военен клон към американската армия, наруши споразумението забраняващо ядрените оръжия в космоса, пише руското електронно издание The Moscow Times.\r\nТръмп заяви през тази седмица, че ще установи шести клон на армията на САЩ, наречен „Космически сили“, в очакване на одобрение на бюджета от Конгреса на САЩ. Идеята ще изисква от САЩ да се оттеглят от Договора за открития космос от 1967 година, който забранява дислоцирането на оръжия за масово унищожение, но не и традиционни конвенционални оръжия, в космоса.\r\nВиктор Бондарев, началник на комисията по отбрана и сигурност на горната камара на руския парламент, заяви пред РИА Новости, че се надява „все още да има остатъци от здрав разум в американския политически елит“, който ще принуди САЩ да останат част от споразумението.\r\n„Но ако САЩ се оттеглят от споразумението, тогава разбира се, не само нашата, но и другите страни ще отговорят твърдо, насочени към осигуряването на глобалната сигурност“, заяви Бондарев във вторник.\r\nВ САЩ анализатори отбелязаха че предложените космически сили ще се сблъскат с усложнения, забавяния или категорично отхвърляне след президентските избори пред 2020 година.\r\n„Милитаризацията на космоса е път към катастрофа“, отбеляза Бондарев. Йонислав Дочев", "date": "2018.06.21", "title": "The Moscow Times: Русия предупреди, че ще последва „твърд отговор“ на новите военни космически сили на САЩ"}
{"url": "http://www.focus-news.net/news/2018/06/21/2536408/darzhavno-predpriyatie-shte-stopanisva-yazovirite-obzor.html", "text": "С окончателни промени в Закона за водите народните представители създадоха Държавно предприятие „Управление и стопанисване на язовири“. То ще контролира поддръжката на язовирните стени и съоръженията към тях в изправно техническо състояние, по-конкретно язовирите публична и частна държавна собственост. Предприятието няма да бъде търговско дружество, да формира и разпределя печалба. То ще контролира и язовирите, чиято собственост общините са прехвърлили безвъзмездно на държавата. Извън обхвата му са язовирите, които се стопанисват от НЕК и ВиК операторите. До 1 март предприятието трябва да внася в Министерството на икономиката план за дейността си през годината и отчет за предишната. Държавното предприятие ще се управлява от управителен съвет с 8 членове. Председател ще бъде икономическият министър. А останалите членове - представители на министерствата на околната среда и водите, регионалното развитие и благоустройство, земеделието, храните и горите, на енергетиката, както и на Националното сдружение на общините. При спор или неяснота относно собствеността на язовир държавното предприятие осъществява организацията и техническата му експлоатация до установяване на собственика. Областните управители ще назначават комисии, които веднъж годишно да проверяват готовността за безопасна експлоатация на язовирите и съоръженията. \r\n3 ще бъдат степените на потенциална опасност на язовирите- висока, значителна и ниска. Критериите за степента на опасност ще се определят от междуведомствена комисия, назначена от Министерския съвет. В закона язовирите вече се разделят на големи и малки, в зависимост от височината на язовирната стена и обема на водохранилището. Големи са язовирите с височина на стената по-голяма от 15 метра; с височина между 5 и 15 метра, с обем по-голям от 3 млн. куб. метра. Малки са останалите. В 14-дневен срок кметовете на общините са длъжни да уведомяват председателя на ДАМТН за разрушаване на хидротехническото съоръжение или на част от него.\r\nКметовете на общини ще могат да предложат прехвърляне на язовири на държавата в срок до 3 месеца след влизането в сила на промените в Закона за водите. В такива случаи трябва да има взето решение от съответния общински съвет за прехвърляне на собствеността безвъзмездно на държавата. Кабинетът, по предложение на ДАМТН, ще одобрява списъка на язовирните стени и съоръженията към тях, които трябва да ремонтират. \r\nВ края на февруари беше сформирана работна група за безопасна експлоатация на язовирите и съоръженията към тях. ДАМТН извърши пълно обследване на всички язовири у нас, които са около 6000. Собственост на НЕК са 30-те най-големи язовира, които осигуряват ел. енергията, доставяна от водноелектрическите централи. Около 200 са язовирите на „Напоителни системи“, които осигуряват напояването за земеделски площи. На трето място са ВиК дружествата, които се разпореждат около 10 язовира, които обезпечават огромния процент от необходимата за питейни нужди вода. Около 4500 са общинските язовири, а частните- няколко стотин. В средата на март станаха ясни намеренията за създаване на държавно дружество, което да стане собственик на язовирите, които общините не могат да поддържат. Основна причина за лошото стопанисване на язовирите е липсата на финансови средства. В края на март правителството обяви, че язовирите ще се класифицират по големина и опасност.\r\nБиляна ИВАНОВА", "date": "2018.06.21", "title": "Държавно предприятие ще стопанисва язовирите (ОБЗОР)"}
{"url": "http://www.focus-news.net/news/2018/06/21/2536410/tass-vladimir-putin-iztakna-unikalnata-rolya-na-oon-v-razreshavaneto-na-mezhdunarodnite-krizi.html", "text": "ООН играе „уникална роля“ в разрешаването на международните кризи, заяви президентът на Русия Владимир Путин по време на разговорите си в сряда с генералния секретар на организацията Антонио Гутериш, предава ТАСС.\r\n„Готови сме да продължим да работим конструктивно, тъй като вярваме че ООН е единствената подобна универсална платформа, докато Хартата на ООН лежи в основата на днешното международно право“, заяви Путин в своите начални бележки.\r\nРолята на ООН като универсален инструмент за разрешаване на кризи в международните отношения „е абсолютно уникална“, добави той. Йонислав Дочев", "date": "2018.06.21", "title": "ТАСС: Владимир Путин изтъкна „уникалната роля“ на ООН в разрешаването на международните кризи"}
{"url": "http://www.focus-news.net/news/2018/06/21/2536407/kathimerini-troyanskiyat-kon-na-erdogan-v-makedoniya.html", "text": "Kathimerini \r\nПрезидентът на Турция Реджеп Тайип Ердоган не крие своите амбиции за разпростиране на своите неоосманистки крила из целия Балкански полуостров. Той разглежда Македония като още един турски сателит в производство, което за жалост правителството в Скопие изглежда, че е приело без внимателно да оцени дългосрочните неблагоприятни последици от това. Много малко албански гласове в Македония имат куража да критикуват публично Ердоган, изплашени от това да не се превърнат в цели на заплахи и обиди от огромната пропагандна машина насърчавана от много от неговите приближени. Ердоган е изключително успешен в оказването на влияние върху мнозинството албанци в страната, много от които смятат него за единствения им доверен лидер.\r\nЗа повече от десетилетие, Ердоган инвестира сериозно в разпространението на влиянието си сред албанците, чрез строенето на джамии и турски училища, чрез финансирането на медийни и религиозни институции, и най-от скоро на политически партии, които са директно контролирани от близките му сътрудници и значително са увеличили влиянието му над албанската общност.\r\nВсеки, който се осмели да критикува Ердоган или да дискутира личните му амбиции в Македония, е нападнат публично от „интернет бригадата“ като ислямофоб или предател.\r\n„Аз лично бях жертва на тези атаки два пъти“, заяви Джелал Незири, опитен разследващ журналист от Македония. „Те не могат да ми попречат да казвам истината, но е факт че много от моите колеги не желаят да говорят за тази тема, заради „заплахите от линчуване““.\r\nМнозинство от албанците в Македония се идентифицират като мюсюлмани повече, отколкото чрез албанската си национална идентичност. Има гласове, в тези фанатични религиозни групи, които казват, че албанците не трябва да припознават Майка Тереза като светец, въпреки че тя е била от албански произход от Македония, защото тя не представлява интересите на мюсюлманската общност. Броят на тези, които вярват че други албански национални герои като Георги Кастриоти „Скендербег“, който е повел въстание срещу Османската власт през 15 век, не трябва да бъдат признавани защото са били християни, расте стремително.\r\nСравнено с албанците в другите балкански държави, които не отчитат религията като господстващ фактор в живота си, тези в Македония са най-верните поддръжници на Ердоган и неговият ислямизъм. Стратегията на Ердоган за възстановяване на турското влияние в Балканите, подобно на това, на което Османската империя се е наслаждавала някога, има ранен успех с албанците в Македония.\r\nПочти две трети от населението на Македония са етнически православни християни, а останалата една трета от населението е преобладаващо албанско мюсюлманско. През 2001 година, напрежението между двете групи ескалира във въоръжен конфликт между правителствените сили за сигурност и албанската народноосвободителна армия (АНОА).\r\nКонфликтът беше мимолетен и приключи с Охридското споразумение – мирен договор който ребрандира командирите на АНОА като законни политици, получавайки повишени социални и политически права, които бяха дадени на албанските граждани на Македония. Въпреки, че военните действия приключиха преди близо 17 години, отношенията между двете различни групи все още са сурови.\r\nАлбанците са в неравностойно положение и биват пренебрегвани, и продължават да страдат от неравенство. Македония отрече основните им човешки права. Албанският език не беше признат до март 2018 година, когато македонският парламент одобри закон, утвърждаващ официалното използване на албанския език, въпреки масовите протести от дясната опозиция.\r\nСлавяните и албанците в страната все още са широко разделени и не се радват на еднакви права. Ердоган използва етническите и политическите проблеми между славяните и албанците като „златна възможност“ да се представи като най-големия защитник на последните.\r\nСпоред Световната Банка, през 2016 година износът на Турция към Македония е бил на стойност 378 милиона долара, докато вносът е бил 82.6 милиона долара. Турският статистически институт докладва, че около 100 турски бизнесмена към момента имат инвестиции на стойност 1.2 милиарда евро в Македония. Тези инвестиции са насочени към частите, в които живеят славяни, докато в албанската част Ердоган е инвестирал в религиозни институции, които да насърчават ислямската му пропаганда.\r\nЕрдоган използва албанците като коз в своите икономически и финансови инвестиции в Македония. По този начин, той се преструва че гарантира стабилност за държавата като конвертира проблемния албански национализъм в силна ислямска идентичност.\r\nВ публичните си речи, Ердоган нееднократно флиртува с корумпирани правителствени чиновници в Скопие. Той заяви, че Турция и Македония споделят братствена връзка и че „Турция винаги ще бъде на страната на Македония“.\r\n„За нас, Анкара и Скопие нямат разлики и ние никога няма да оставим нашите братя сами. Винаги ще бъдем с тях и винаги ще им помагаме и ще стоим зад тях“, заяви Ердоган през февруари 2018 година.\r\nВ разговор с Артан Груби, депутат представляващ най-голямата албанска политическа партия (Демократическият съюз за интеграция, ДСИ), той заяви, че „влиянието на настоящето турско правителство в политическата обстановка в Македония е несъмнено сериозно и присъстващо“.\r\nЕрдоган постига това „чрез правителствена финансова подкрепа, културна обмяна и служещ като модел на подражание образ за вдъхновение на политически партии и политиците, по подобие на новоустановената партия „Беса““, заяви Груби, допълвайки че ДСИ няма да позволи на никакви маргинални влияния да ги отклонят от техния проектиран път на интеграция в НАТО и Европейския съюз.\r\nДвижението „Беса“ е политическа партия в Македония основана през ноември 2014 година от Билал Касами и Зекирия Ибрахими, главен редактор на списание „Шенжа“, което е една от най-положително настроените медии към Ердоган в Македония.\r\nЛидерите на тази политическа партия отричат да имат директни връзки с Турция, но открито следват линията на Ердоган. В първите си избори преди три години, те спечелиха пет места в парламента. Ние изпратихме въпроси към лидерите на „Беса“, но те не отговориха.\r\nПрофесор Имер Исмаили, един от най-критичните гласове в Македония, заяви публично по време на последните избори през 2016 година, че „Движението Беса е религиозна секта с отворена мисия да разпространява ислямизма на Ердоган сред албанците в Македония“.\r\nВ разговор с нас, Исмаили заяви че албанските националисти на Балканите (особено в Македония) са любимата „цел“ на Ердоган, заради техните „религия, бедност и функционална образователна неграмотност“.\r\n„Ердоганизмът желае балканската „нео-инвазия“, не с военни, а с финансови и религиозни методи, за да подкопае „Християнска“ Европа! В това „пътешествие“ в определени ситуации, неговият политически и геостратегически съюзник е Русия на Владимир Путин. И двете страни са обединени в своя персонален култ и своята мисия: И двете са „диктатури“ и анти-Запад“, заяви Исмаили.\r\nМного албански емигранти, след Втората световна война и установяването на комунистически режим, избягаха към Западноевропейските страни или САЩ, за да намерят работа или да търсят политическо убежище. „Почти всяко албанско семейство има един член на Запад и очевидно може да разграничи това, което Западът може да предложи  културно, политически и по отношение на човешките права, и това което може да предложи Ердоган“, заяви Незири. Въпреки това, те продължават да бъдат манипулирани от него.\r\nТурската агенция за сътрудничество и координация, държавната агенция на Турция за финансово подпомагане, поддържа офис в Скопие снабден с държавен координатор и извършил почти 600 проекта в Македония към края на 2017 година.\r\n„Юнус Емре“, турската правителствена културно насърчаваща агенция, също е активна в Македония. Според „Turkish Minute“ е „ясно, че Ердоган натиска всички правителствени агенции да се фокусират върху Македония с всички видове схеми, от строенето на джамии до установяване на училища, като част от големия план за създаване на васална държава, която ще бъде лоялна на ислямисткото му управление“.\r\nЗа да бъде сигурен, „мирната атака“ на Ердоган в Македония има една и само една цел: да доминира страната под маската на дълга история на братски отношения. Това е модерният троянски кон на Ердоган и албанците в Македония трябва да осъзнаят, че неусетно попадат в неговия капан. Йонислав Дочев", "date": "2018.06.21", "title": "Kathimerini: Троянският кон на Ердоган в Македония"}
{"url": "http://www.focus-news.net/news/2018/06/21/2536412/predstaviteli-na-mz-mosv-mtits-zdravni-i-nepravitelstveni-organizatsii-uchastvaha-v-kragla-masa-za-vredata-ot-fini-prahovi-chastitsi-obzor.html", "text": "Представители на Министерство на здравеопазването, Министерство на околната среда и водите, Министерство на транспорта, информационните технологии и съобщенията, здравни и неправителствени организации участваха в кръгла маса за вредата от фини прахови частици в столицата. Заместник-министърът на здравеопазването Светлана Йорданова подчерта, че около 18 000 души умират всяка година в страната ни в следствие на експозиция на фини прахови частици, а в световен мащаб те са над 4 млн. годишно. Представителят на Национален център по обществено здраве и анализи доц. д-р Христо Хинков заяви, че има намаляване на нивото на тези частици през последните години и няма основание за паника. Той допълни, че групите заболявания, които се дължат на повишено ниво на фини прахови частици са свързани с белодробен рак, проблеми в развитието на плода, проблеми, свързани с функционирането на дихателната система, проблеми свързани с когницията и вероятно връзка с болестта на Алцхаймер. От НЦОЗА предлагат регулаторни мерки за справяне с проблема – строги стандарти за емисиите и съдържанието на вредни вещества в суровините, стандарти в строителството, както и увеличаване на станциите за мониторинг на фини прахови частици. Предлага се и поощряване на използване на нови транспортни средства, използване на алтернативни горива, намаляване на процента на нови автомобили с дизелови горива, задължително използване филтри и каталитични устройства за превозните средства. Началникът на отдел „Технически прегледи и одобрение на пътни превозни средства“ към Изпълнителна агенция „Автомобилна администрация“ на Министерство на транспорта инж. Любомир Тодоров заяви, че ще бъде създадена система за по-качествен контрол и невъзможност да бъдат манипулирани измерванията от годишните техническите прегледи. По думите му пунктовете в сега-действащата система имат локални сървъри, които ще бъдат премахнати и вместо тях ще се създаде директна връзка с електронна система. Директорът на дирекция „Опазване чистотата на въздуха и предотвратяване на замърсяването“ към МОСВ Иван Ангелов каза, че се извършват промени в законодателството, които трябва да доведат до промяна на качеството на продаваните горива. Той допълни, че по ОП „Околна среда“ ще се вземат мерки за подмяна на отоплителни уреди в населените места с регистрирани наднормени нива на замърсяване на въздуха. Ангелов заяви, че в наредбата на дирекцията ще пише че се допускат за продаване въглища и брикети, които отговарят на определени качества – определено максимално съдържание на пепел и сяра.\r\nЦветелин ДИМИТРОВ", "date": "2018.06.21", "title": "Представители на МЗ, МОСВ, МТИТС, здравни и неправителствени организации участваха в кръгла маса за вредата от фини прахови частици (ОБЗОР)"}
{"url": "http://www.focus-news.net/news/2018/06/21/2536409/sputnik-siriyskata-armiya-zasilva-ofanzivata-si-v-yugozapadnata-chast-na-stranata.html", "text": "Активността на сирийската армия се е увеличила значително в югозападния регион на страната, където контролираните от бунтовници райони граничат с Йордания и спорната област на Голанските възвишения, предава Sputnik.\r\nСирийската армия е започнала бомбардирането на град Кафр Шамс в сряда, фронтов град между територията контролирана от правителството и тази окупирана от бунтовниците.\r\nСпоред интернет сайта „Sirya.liveuamap.com“, само един пласт от бунтовнически-контролирана територия разделя сирийското правителство от Голанските възвишения, които са спорен регион между Сирия и Израел.\r\nСирийската военна операция в югозапада ще бъде рискована, след като Израел и Йордания са открито раздразнени от възобновяването на контрола в граничните области от страна на сирийските сили. Докато Израел твърди, че ирански сили наближават Голанските възвишения заедно с войниците на сирийския президент Башар Асад, в Йордания са по-притеснени от справянето с нова вълна от бежанци, бягащи на юг от конфликта.\r\nСирийско-йорданската граница е затворена, заради въоръжения конфликт, който последователно удря сирийската и йорданската икономика.\r\nОчаква се бомбардировките да бъдат последвани от пълномащабен сблъсък, след като местните и бунтовниците съобщават за натрупване на правителствени сили близо до югозападния регион. Йонислав Дочев", "date": "2018.06.21", "title": "Sputnik: Сирийската армия засилва офанзивата си в югозападната част на страната"}
{"url": "http://www.focus-news.net/news/2018/06/21/2536414/the-independent-velikobritaniya-i-polsha-zazdravyavat-otbranitelnite-si-vrazki-za-da-kontrirat-ruskata-agresiya.html", "text": "Великобритания ще изгради по-силни връзки за сигурност с Полша в лицето на растящата руска агресия, заявиха от британското правителство, пише британският вестник The Independent.\r\nМинистърът на външните работи Борис Джонсън и министърът на отбраната Гавин Уилямсън ще се срещнат в четвъртък с полските си колеги Яцек Чапутович и Мариуш Блашчак във Варшава, за да обсъдят повишаването на отбранителното и кибер сътрудничество.\r\nПроект за подкрепа на независимите медии в Източна Европа също ще бъде обсъден в опит да се води борба с „дезинформацията“.\r\nБорис Джонсън заяви: „Великобритания и Полша са близки приятели и съюзници в редица въпроси, включително сигурност, външна политика, търговия и култура. Тази среща ще помогне за заздравяване на връзка, която расте и става по-силна“.\r\n„И двете държави приемат сериозно заплахите поставени към независимите медии, към киберпространството и към нашата колективна сигурност. Затова днес ще се съгласим да надстроим нашето сътрудничество в тези области и да контрираме заедно враждебните заплахи към нашите две страни“, допълни още външният министър.\r\nМинистрите ще обсъдят и планове за увеличаване на колективната отбрана срещу кибер-атаки от враждебни играчи и съвместни работи върху подобряване на гъвкавостта към химически, биологични, радиобиологични и ядрени опасности.\r\n„Полша и Великобритания са изправени пред едни и същи интензивни заплахи за нашите сигурност, просперитет и начин на живот“, заяви Уилямсън. „Нашите две страни са важни европейски и натовски съюзници – и двете отдадени на това да играят водеща роля за гарантиране на сигурността на нашите нации и континентална Европа“.\r\n„Докато осъществяваме отбранителния договор между Великобритания и Полша нашето историческо партньорство расте все повече, за да посрещне развиващите се и комплексни заплахи, които споделяме“, допълни още отбранителният министър. Йонислав Дочев", "date": "2018.06.21", "title": "The Independent: Великобритания и Полша заздравяват отбранителните си връзки, „за да контрират руската агресия“"}
{"url": "http://www.focus-news.net/news/2018/06/21/2536416/the-daily-express-velikobritaniya-e-top-mishenata-na-teroristite-v-evropa.html", "text": "Повече от половината от всички терористични атаки в Европейския съюз през изминалата година са се случили във Великобритания. Общият брой от 205 осуетени, провалени и успешни нападения са били докладвани от девет страни-членки, се разкрива в доклад на Европол, пише британският вестник The Daily Express.\r\nВеликобритания е станала жертва на най-високия брой – 107, включително 88 инциденти свързани със сигурността в Северна Ирландия. Франция е записала втория най-висок брой на терористични нападения с 54 такива, следвана от Испания с 16, Италия с 14 и Гърция с осем.\r\nСтатистиката показа, че нападенията в държави от ЕС са убили 68 души и са ранили 844.\r\nПочти всички фатални случаи и ранени са резултат от терористични действия.\r\nИслямистките нападения са се увеличили от 13 през 2016 година до 33 през 2017 година, докато националистически и сепаратистки нападения са отчетени като най-голямата пропорция от инцидентите, със 137.\r\nДокладът предупреждава, че агресивният десен екстремизъм е във възход, докато терористите продължават да използват „онлайн пропаганда“, за да радикализират и други.\r\nСър Джулиан Кинг, британският еврокомисар по сигурността, заяви: „Трябва да държим колективния си поглед върху топката и да засилим нашите усилия на ниво ЕС, за да откажем на терористите средствата, които са им нужни за да извършват своите нападения“. Йонислав Дочев", "date": "2018.06.21", "title": "The Daily Express: Великобритания е топ мишената на терористите в Европа"}
{"url": "http://www.focus-news.net/news/2018/06/21/2536413/the-guardian-mateo-salvini-predupredi-es-da-zashtitava-granitsite-si-sreshtu-migrantite.html", "text": "Министърът на вътрешните работи на Италия Матео Салвини призовава Европейския съюз да „защитава границите си“ срещу мигрантите пристигащи от Африка и заяви, че Италия е готова да „предоговори“ финансовите си ангажименти към Блока, ако не се направи повече, за да се помогне на Италия в справянето с мигрантската криза, пише британският вестник The Guardian.\r\nСалвини посочи с пръст „трафикантите на хора и добротворците“ като виновни и заяви, че те са отговорни за смъртните случаи в Средиземно море.\r\n„Целта е да се защитава външната граница, не да се споделя проблема сред Европейските държави, а да се реши проблема в първоизточника“, заяви той. „Ако някой в ЕС смята, че Италия трябва да продължи да бъде крайна точка за мигрантите и бежански лагер, значи се е объркал“.\r\nЗабележките на Салвини идват, след като твърдият му подход към мигрантите спечели одобрението на неговия основен коалиционен партньор, Луиджи ди Майо, който е лидер на партията „Движение пет звезди“.\r\nДи Майо заяви, че се е съгласил с позицията на Салвини, че на неправителствени организации спасяващи мигранти, трябва да бъде отказан достъп до италианските пристанища.\r\n„Ние спасяваме мигрантите с нашите военноморски сили, с нашата брегова охрана, но НПО-тата трябва да отидат другаде“, заяви ди Майо.\r\n„Въздухът в Европа се променя и ние сме оптимисти“, заяви Матео Салвини след среща с австрийския си колега Херберт Кикъл и австрийския вицеканцлер Ханс-Кристиан Щрахе. „Ние сме крайно уверени в австрийското председателство на Съвета на ЕС и вярваме в здравия разсъдък на нашите Европейски колеги, и в частност не желаем да трябва да предоговаряме италианското финансиране към Европейския съюз“.\r\nВъпросът се очаква да бъде обсъден от Салвини, ди Майо и Джузепе Конте, италианският министър-председател, по време на среща в сряда. Салвини, който ще пътува до Либия в предстоящите дни, заяви че Италия подготвя предложение, което би заздравило границата на ЕС и ще закрие миграцията, но не предостави по-нататъшни детайли. Йонислав Дочев", "date": "2018.06.21", "title": "The Guardian: Матео Салвини предупреди ЕС да „защитава границите си“ срещу мигрантите"}
{"url": "http://www.focus-news.net/news/2018/06/21/2536411/the-times-donald-tramp-i-vladimir-putin-planirat-razgovorite-si-po-vreme-na-poseshtenieto-na-amerikanskiya-prezident-v-evropa.html", "text": "Президентите на САЩ и Русия, Доналд Тръмп и Владимир Путин, се подготвят да се срещнат по време на визитата на американския президент в Европа през следващия месец, пише британският вестник The Times.\r\nПерспективата за среща подхранва опасенията за отдадеността на Тръмп към НАТО и въздействието на посещението му във Великобритания.\r\nВисши източници от британското правителство са заявили пред The Times, че американските представители ще търсят насрочването за дата на разговорите, или преди срещата на върха на НАТО в Брюксел на 11 юли, или след като Тръмп завърши срещата си във Великобритания, която е веднага след това.\r\nВиена е вероятната локация, заради намиращото се там централно управление на Организацията за сигурност и сътрудничество в Европа, на която членове са и САЩ, и Русия.\r\nВъзможността за среща между Тръмп и Путин ужасява британските представители, които се измъчват относно визитата на американския президент във Великобритания.\r\n„Неясно е дали тази среща ще бъде след или преди посещенията в НАТО и Великобритания. Очевидно, след тях ще бъде по-добре за нас“, заяви представител на британското правителство. „Това добавя друга динамика към една вече цветуща седмица“.\r\nВисш западен дипломатически източник заяви, че среща между Тръмп и Путин преди срещата на върха на НАТО ще предизвика „тревога и безпокойство“.\r\n„Това ще бъде много негативно действие“, заяви източникът.\r\nПосланикът на САЩ в Лондон Робърт Ууд Джонсън заяви пред Sky News в сряда, че Тръмп ще се срещне с британската кралица по време на посещението си във Великобритания.\r\nИзточник от Белия дом е заявил пред The Times, че не се предвижда изявление по повод среща между САЩ и Русия. Въпреки това, бивш американски военен командир е заяви, че „се организира“ среща, но че няма дата и локация към този момент. Йонислав Дочев", "date": "2018.06.21", "title": "The Times: Доналд Тръмп и Владимир Путин планират разговорите си по време на посещението на американския президент в Европа"}
{"url": "http://www.focus-news.net/news/2018/06/21/2536415/premierat-boyko-borisov-prie-ostavkata-na-zam-ministara-na-truda-i-sotsialnata-politika-rositsa-dimitrova-vitsepremierat-valeri-simeonov-e-protiv-obzor.html", "text": "Премиерът Бойко Борисов прие оставката на зам.-министъра на труда и социалната политика Росица Димитрова. Мотивът на Димитрова е създалата се обществена чувствителност във връзка с участието й в 11-тата сесия на Конференцията по Конвенцията за правата на хората с увреждания, проведена в Ню Йорк. Поводът за изразеното недоволство е, че Министерството на труда и социалната политика е платило малко над 16 хил. лв. за самолетни билети в първа класа на фона на продължаващия протест на майките на деца с увреждания, който е под надслов \"Системата ни убива\".\r\nВицепремиерът Валери Симеонов заяви, че е категорично против приемането на оставката на зам.-министър Димитрова и посочи, че тя е пътувала в първа класа не за да се наслаждава на лукса, а защото така са се стекли обстоятелствата и в последния момент не е имало други билети. „Това за мен е несериозно и смятам, че по този начин държавната администрация ще се обезкръви“, каза Симеонов и коментира, че приемането на оставката ѝ не е било съгласувано с него, въпреки че Димитрова е в неговия ресор. „Категорично заявявам, че тя е един добър професионалист. В държавната администрация се създават много трудно професионалисти, за да бъдат толкова лесно харчени. И то за абсолютно безумни обвинения. Не можеше да не отиде - на такова ниво трябва да се отиде, не може България да не бъде представена. В края на краищата това е в синхрон с общата политика на правителството, в интерес на хората с уврежданията“, каза още Симеонов и коментира, че на майките не им е работа да гледат кой с какъв билет пътува. Вицепремиерът обясни, че е говорил с министър-председателя Бойко Борисов и го е уведомил за своето несъгласие.\r\nЦветилена СИМЕОНОВА", "date": "2018.06.21", "title": "Премиерът Бойко Борисов прие оставката на зам.-министъра на труда и социалната политика Росица Димитрова, вицепремиерът Валери Симеонов е против (ОБЗОР)"}
{"url": "http://www.focus-news.net/news/2018/06/21/2536417/ria-novosti-hedar-nauart-mozhe-da-zameni-sara-sandars-kato-pressekretar-na-beliya-dom.html", "text": "Новият прессекретар на президента на САЩ Доналд Тръмп може да стане бившата журналистка от телевизия Fox News Хедър Науърт, която понястоящем заема позицията на говорител на Държавния департамент на САЩ, съобщава изданието „Vanity Fair“, което се позовава на свои източници в администрацията, предава РИА Новости.\r\nРедица американски медии съобщиха по-рано, че двама високопоставени представители на администрацията на САЩ, които работят с пресата – Сара Сандърс и Радж Шах – планират да напуснат своите постове. За Сандърс пишеше, че тя ще напусне до края на годината. Самата Сандърс опроверга тази информация. Йонислав Дочев", "date": "2018.06.21", "title": "РИА Новости: Хедър Науърт може да замени Сара Сандърс като прессекретар на Белия дом"}
{"url": "http://www.focus-news.net/news/2018/06/21/2536418/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руското министерство на външните работи не изключва нови провокации с обвинения, че правителството на Сирия е използвало химическо оръжие, пише  Известия.\r\nПрессекретарят на руското МВнР Мария Захарова съобщи, че ако съответната информация се потвърди, то Москва „ще се опита да се подготви отрано, за да предотврати подобни акции“. Дипломатът също така съобщи, че има налична информация, че сътрудниците на „Белите Каски“ – неправителствена организация, известна със своите постановки на химически нападения и финансова подкрепа от страна на САЩ, имат тесни връзки с терористичната организация „Джебхат ан Нусра“.\r\nВ началото на април редица медии и неправителствени организации, в това число и „Белите каски“ разпространиха съобщения, че в сирийския град Дума е извършено нападение с химическо оръжие, за което бе обвинено правителството в Дамаск. Представителите на руския Център за примирие на враждуващите страни изследваха района, но не откриха следи от употреба на отровни вещества. Въпреки това на 14 април САЩ, Великобритания и Франция, без съгласието на Съвета за сигурност на ООН, нанесоха ракетни удари по територията на Сирия.\r\n*** Русия обеща сурови последици, ако заповедта на президента на САЩ Доналд Тръмп за изграждане на нов, космически-ориентиран военен клон към американската армия, наруши споразумението забраняващо ядрените оръжия в космоса, пише руското електронно издание The Moscow Times.\r\nТръмп заяви през тази седмица, че ще установи шести клон на армията на САЩ, наречен „Космически сили“, в очакване на одобрение на бюджета от Конгреса на САЩ. Идеята ще изисква от САЩ да се оттеглят от Договора за открития космос от 1967 година, който забранява дислоцирането на оръжия за масово унищожение, но не и традиционни конвенционални оръжия, в космоса.\r\nВиктор Бондарев, началник на комисията по отбрана и сигурност на горната камара на руския парламент, заяви пред РИА Новости, че се надява „все още да има остатъци от здрав разум в американския политически елит“, който ще принуди САЩ да останат част от споразумението.\r\n„Но ако САЩ се оттеглят от споразумението, тогава разбира се, не само нашата, но и другите страни ще отговорят твърдо, насочени към осигуряването на глобалната сигурност“, заяви Бондарев във вторник.\r\nВ САЩ анализатори отбелязаха че предложените космически сили ще се сблъскат с усложнения, забавяния или категорично отхвърляне след президентските избори пред 2020 година.\r\n„Милитаризацията на космоса е път към катастрофа“, отбеляза Бондарев.\r\n*** Генералният секретар на НАТО Йенс Столтенберг заяви, че Алиансът няма намерение да отговаря на Русия „танк за танк и ракета за ракета“, а се стреми да търси баланс между отбрана и диалог, пише  „Взгляд“.\r\nСтолтенберг заяви, че Русия е съсед на НАТО „и така ще бъде занапред“. Затова и въпросът пред Алианса на първо място е „търсенето на баланс между отбраната и диалога“. \r\n„Смятаме, че имайки надеждни средства за сдържане, можем да водим политически диалог с Русия, стараейки се да подобрим нашите отношения с Русия и да снижим напрежението\", заяви той.\r\nГенералният секретар подчерта, че Алиансът няма намерение да отговаря огледално на действията на Москва – „танк за танк, ракета за ракета“. При това съюзниците искат да са уверени, че „НАТО се адаптира къв все по-решително настроената Русия, активно инвестирайки в съвременни въоръжения“.\r\n*** Заместник-главнокомандващият на руския ВМФ по въоръжението вицеадмирал Виктор Бурсук съобщи, че след 2020 г. в състава на военноморските сили на Русия ще се появят хеликоптероносачи местно производство, пише „Правда“.\r\n„Хеликоптероносачите ще бъдат поектирани и построени след 2020 г., когато фаза проектиране трябва да бъде приключена“, уточни Бурсук. Засега е неясно кой ще се заеме с изпълняването на поръчката. Този тип съдове, произведени в Русия, трябва да заменят френските „Мистрал“, договорът за чиято доставка страната сключи през 2011 г. Но след събитията в Украйна Франция провали споразумението. Но Москва съумя да получи чертежите и технологиите за строителството на корабите. \r\nПланира се корабите на въоръжени в руския флот да бъдат два. Всеки от тях ще струва около 40 милиарда рубли (около 106 милиона лева).\r\n***", "date": "2018.06.21", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/06/21/2536419/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Президентите на САЩ и Русия, Доналд Тръмп и Владимир Путин, се подготвят да се срещнат по време на визитата на американския президент в Европа през следващия месец, пише британският вестник The Times.\r\nПерспективата за среща подхранва опасенията за отдадеността на Тръмп към НАТО и въздействието на посещението му във Великобритания.\r\nВисши източници от британското правителство са заявили пред The Times, че американските представители ще търсят насрочването за дата на разговорите, или преди срещата на върха на НАТО в Брюксел на 11 юли, или след като Тръмп завърши срещата си във Великобритания, която е веднага след това.\r\nВиена е вероятната локация, заради намиращото се там централно управление на Организацията за сигурност и сътрудничество в Европа, на която членове са и САЩ, и Русия.\r\nВъзможността за среща между Тръмп и Путин ужасява британските представители, които се измъчват относно визитата на американския президент във Великобритания.\r\n„Неясно е дали тази среща ще бъде след или преди посещенията в НАТО и Великобритания. Очевидно, след тях ще бъде по-добре за нас“, заяви представител на британското правителство. „Това добавя друга динамика към една вече цветуща седмица“.\r\nВисш западен дипломатически източник заяви, че среща между Тръмп и Путин преди срещата на върха на НАТО ще предизвика „тревога и безпокойство“.\r\n„Това ще бъде много негативно действие“, заяви източникът.\r\nПосланикът на САЩ в Лондон Робърт Ууд Джонсън заяви пред Sky News в сряда, че Тръмп ще се срещне с британската кралица по време на посещението си във Великобритания.\r\nИзточник от Белия дом е заявил пред The Times, че не се предвижда изявление по повод среща между САЩ и Русия. Въпреки това, бивш американски военен командир е заяви, че „се организира“ среща, но че няма дата и локация към този момент.\r\n*** Министърът на вътрешните работи на Италия Матео Салвини призовава Европейския съюз да „защитава границите си“ срещу мигрантите пристигащи от Африка и заяви, че Италия е готова да „предоговори“ финансовите си ангажименти към Блока, ако не се направи повече, за да се помогне на Италия в справянето с мигрантската криза, пише британският вестник The Guardian.\r\nСалвини посочи с пръст „трафикантите на хора и добротворците“ като виновни и заяви, че те са отговорни за смъртните случаи в Средиземно море.\r\n„Целта е да се защитава външната граница, не да се споделя проблема сред Европейските държави, а да се реши проблема в първоизточника“, заяви той. „Ако някой в ЕС смята, че Италия трябва да продължи да бъде крайна точка за мигрантите и бежански лагер, значи се е объркал“.\r\nЗабележките на Салвини идват, след като твърдият му подход към мигрантите спечели одобрението на неговия основен коалиционен партньор, Луиджи ди Майо, който е лидер на партията „Движение пет звезди“.\r\nДи Майо заяви, че се е съгласил с позицията на Салвини, че на неправителствени организации спасяващи мигранти, трябва да бъде отказан достъп до италианските пристанища.\r\n„Ние спасяваме мигрантите с нашите военноморски сили, с нашата брегова охрана, но НПО-тата трябва да отидат другаде“, заяви ди Майо.\r\n„Въздухът в Европа се променя и ние сме оптимисти“, заяви Матео Салвини след среща с австрийския си колега Херберт Кикъл и австрийския вицеканцлер Ханс-Кристиан Щрахе. „Ние сме крайно уверени в австрийското председателство на Съвета на ЕС и вярваме в здравия разсъдък на нашите Европейски колеги, и в частност не желаем да трябва да предоговаряме италианското финансиране към Европейския съюз“.\r\nВъпросът се очаква да бъде обсъден от Салвини, ди Майо и Джузепе Конте, италианският министър-председател, по време на среща в сряда. Салвини, който ще пътува до Либия в предстоящите дни, заяви че Италия подготвя предложение, което би заздравило границата на ЕС и ще закрие миграцията, но не предостави по-нататъшни детайли.\r\n*** Повече от половината от всички терористични атаки в Европейския съюз през изминалата година са се случили във Великобритания. Общият брой от 205 осуетени, провалени и успешни нападения са били докладвани от девет страни-членки, се разкрива в доклад на Европол, пише британският вестник The Daily Express.\r\nВеликобритания е станала жертва на най-високия брой – 107, включително 88 инциденти свързани със сигурността в Северна Ирландия. Франция е записала втория най-висок брой на терористични нападения с 54 такива, следвана от Испания с 16, Италия с 14 и Гърция с осем.\r\nСтатистиката показа, че нападенията в държави от ЕС са убили 68 души и са ранили 844.\r\nПочти всички фатални случаи и ранени са резултат от терористични действия.\r\nИслямистките нападения са се увеличили от 13 през 2016 година до 33 през 2017 година, докато националистически и сепаратистки нападения са отчетени като най-голямата пропорция от инцидентите, със 137.\r\nДокладът предупреждава, че агресивният десен екстремизъм е във възход, докато терористите продължават да използват „онлайн пропаганда“, за да радикализират и други.\r\nСър Джулиан Кинг, британският еврокомисар по сигурността, заяви: „Трябва да държим колективния си поглед върху топката и да засилим нашите усилия на ниво ЕС, за да откажем на терористите средствата, които са им нужни за да извършват своите нападения“.\r\n*** Великобритания ще изгради по-силни връзки за сигурност с Полша в лицето на растящата руска агресия, заявиха от британското правителство, пише британският вестник The Independent.\r\nМинистърът на външните работи Борис Джонсън и министърът на отбраната Гавин Уилямсън ще се срещнат в четвъртък с полските си колеги Яцек Чапутович и Мариуш Блашчак във Варшава, за да обсъдят повишаването на отбранителното и кибер сътрудничество.\r\nПроект за подкрепа на независимите медии в Източна Европа също ще бъде обсъден в опит да се води борба с „дезинформацията“.\r\nБорис Джонсън заяви: „Великобритания и Полша са близки приятели и съюзници в редица въпроси, включително сигурност, външна политика, търговия и култура. Тази среща ще помогне за заздравяване на връзка, която расте и става по-силна“.\r\n„И двете държави приемат сериозно заплахите поставени към независимите медии, към киберпространството и към нашата колективна сигурност. Затова днес ще се съгласим да надстроим нашето сътрудничество в тези области и да контрираме заедно враждебните заплахи към нашите две страни“, допълни още външният министър.\r\nМинистрите ще обсъдят и планове за увеличаване на колективната отбрана срещу кибер-атаки от враждебни играчи и съвместни работи върху подобряване на гъвкавостта към химически, биологични, радиобиологични и ядрени опасности.\r\n„Полша и Великобритания са изправени пред едни и същи интензивни заплахи за нашите сигурност, просперитет и начин на живот“, заяви Уилямсън. „Нашите две страни са важни европейски и натовски съюзници – и двете отдадени на това да играят водеща роля за гарантиране на сигурността на нашите нации и континентална Европа“.\r\n„Докато осъществяваме отбранителния договор между Великобритания и Полша нашето историческо партньорство расте все повече, за да посрещне развиващите се и комплексни заплахи, които споделяме“, допълни още отбранителният министър.\r\n***", "date": "2018.06.21", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/06/21/2536423/petima-dushi-postradaha-pri-katastrofa-mezhdu-taksi-i-drug-lek-avtomobil-v-rayona-na-bulevardite-balgariya-i-todor-kableshkov-obzor.html", "text": "Петима души пострадаха при катастрофа между такси и друг лек автомобил в района на булевардите „България“ и „Тодор Каблешков“ в София. Сигналът за инцидента е бил подаден в 20.52 часа. На него са се отзовали три линейки. Най-тежко пострадал е 22-годишен мъж, който е с черепно-мозъчна травма и множество тежки наранявания и разкъсвания. Той е транспортиран във ВМА. Говорителят на Центъра за спешна медицинска помощ (ЦСМП) – София Катя Сунгарска обясни, че има и второ момче - на 20 години с нараняване на главата и съмнение за комоцио, което е закарано в „Пирогов“. Другите двама души са с по-леки наранявания. Шофьорът на таксито е с охлузни рани, леко пострадал и не се е налагало транспортирането му в болнично заведение. \r\nНачалникът на „Пътна полиция’’ към СДВР комисар Тенчо Тенев обясни, че таксито е пътувало по бул. „България“ в посока Околовръстен път, а друг лек автомобил „Опел Корса“ е пътувал от Околовръстния път по бул. „България“ и е искал да завие наляво по бул. „Тодор Каблешков“. Той е минал по разрешен сигнал на светофара. Таксито е преминало на червено и е ударило странично „Опел Корса“, който е завивал наляво за „Каблешков“. „От страничния удар е пострадал тежко пътникът от лекия автомобил „Опел Корса“, водачът също доста е пострадал. Закарани са в болница. От таксито има двама ранени пътници – алжирци. Те също са закарани за преглед в болница. Шофьорът на таксито е с по-леки наранявания. Тестван е за алкохол, резултатът е бил отрицателен“, каза още комисар Тенчо Тенев.\r\nЛюба АЛЕКСИЕВА", "date": "2018.06.21", "title": "Петима души пострадаха при катастрофа между такси и друг лек автомобил в района на булевардите „България“ и „Тодор Каблешков“ (ОБЗОР)"}
{"url": "http://www.focus-news.net/news/2018/06/21/2536424/sport-balgariya-pobedi-avstraliya-s-30-geyma-v-peru.html", "text": "Женският национален отбор на България стартира участието си в Чалънджър купата на Лигата на нациите с победа с 3:0 гейма над Австралия. Срещата се изигра в столицата на Перу, Лима. Българските волейболистки надделяха над съперничките си с 25:11, 25:16 и 25:15 за 74 минути игра. Най-много точки за България отбеляза Христина Русева – 13, а Гергана Димитрова и Мария Каракашева добавиха по още 9. Следващият двубой на българския отбор е в събота, 23 юни, срещу Пуерто Рико.", "date": "2018.06.21", "title": "Спорт: България победи Австралия с 3:0 гейма в Перу"}
{"url": "http://www.focus-news.net/news/2018/06/21/2536422/tass-donald-tramp-zayavi-che-iska-da-se-razbira-s-rusiya.html", "text": "Президентът на САЩ Доналд Тръмп заяви, че неговата администрация желае да се разбира с Русия, макар че в Москва, по негово мнение, предпочитат да работят с Хилари Клинтън, предава ТАСС.\r\n„Искам да ви кажа нещо. Ние искаме да се разбираме с Русия“, заяви той пред своите привърженици в град Дълут, щата Минесота.\r\nВ същото време американският лидер предположи, че в Москва биха предпочели на изборите през 2016 година да беше победила неговата съперница – бившият държавен секретар Хилари Клинтън. „Но Русия гледа и казва: „Бих искала Клинтън да беше победила““, изтъкна Тръмп.\r\n„Русия поглежда назад и казва: „Знаете ли, бихме искали двуличната Хилари да бе спечелила тези избори, това щеше да е най-добре за Русия“, смята американският държавен глава. Йонислав Дочев", "date": "2018.06.21", "title": "ТАСС: Доналд Тръмп заяви, че иска да се разбира с Русия"}
{"url": "http://www.focus-news.net/news/2018/06/21/2536421/poslanikat-na-sasht-v-kosovo-greg-delavi-2018-e-godinata-za-uspeh-na-dialoga-kosovo-sarbiya.html", "text": "Посланикът на САЩ в Косово Грег Делави е оптимист за изхода на финалната фаза на диалога между Косово и Сърбия, подпомаган от Европейския съюз, пише Gazeta Express.\r\nВ пост в социалната мрежа „Туитър“ Делави предрича, че 2018 ще бъде годината за успех на диалога. „2018 е годината за успех на диалога. Гледаме напред към прогрес!“, написа той в отговор на директора на Службата за външна дейност за Западните Балкани и Турция Ангелина Айххорст, която обяви че Върховният представител на ЕС Федерика Могерини е поканила президентите на Косово и Сърбия, Хашим Тачи и Александър Вучич за среща в Брюксел в неделя. Йонислав Дочев", "date": "2018.06.21", "title": "Посланикът на САЩ в Косово Грег Делави: 2018 е годината за успех на диалога Косово-Сърбия"}
{"url": "http://www.focus-news.net/news/2018/06/21/2536425/sport-grigor-dimitrov-se-izpravya-sreshtu-novak-dzhokovich-v-chetvartak.html", "text": "В четвъртък ще бъде двубоят между Григор Димитров и Новак Джокович от турнира на трева „Куинс Клуб“ в Лондон. Първият двубой от програмата предвижда да се играе мачът между Ник Кирьос и Кайл Едмънд от 14:00 часа. Веднага след това един срещу друг се изправят поставеният под номер 2 в ранглистата на ATP Димитров и Джокович, като най-вероятно това ще се случи между 17:00 и 18:00 часа. Българският тенисист има една победа и шест загуби срещу сърбина.", "date": "2018.06.21", "title": "Спорт: Григор Димитров се изправя срещу Новак Джокович в четвъртък"}
{"url": "http://www.focus-news.net/news/2018/06/21/2536427/bsp-s-vtori-vot-na-nedoverie-sreshtu-kabineta-obzor.html", "text": "БСП внесе вот на недоверие към правителството за сектор „Сигурност” с подписите на всички 80 депутати от парламентарната група левицата. Вотът беше внесен от говорителя на ПГ на „БСП за България“ Елена Йончева, ръководството на парламентарната група и депутати. Дебатите по вота на недоверие ще се проведат най-вероятно следващия вторник. В мотивите на БСП се посочва, че зад всеки един от разтърсилите обществото ни инциденти се крият неизпълнени предизборни обещания, нечути институционални, политически, граждански и синдикални предупреждения и липса на политическа визия и компетентност за управление на Министерството на вътрешните работи. Според опозицията провалът при гарантирането сигурността на обществото е най-видим по отношение на битовата престъпност. Те изтъкват и че през последната година показните убийства са се превърнали в нещо нормално.  В мотивите се посочва, че сривът на доверието в МВР се дължи и на неспазването на предизборните обещания и управленска програма на управляващите. БСП обвиняват управляващите и в провала в областта на пътната безопасност.\r\nСъгласно мотивировката на вота на недоверие обещаните 6000 нови полицаи и „във всяко село полицай\" са се оказали само голи приказки. Опозицията смята, че усилията да се привлекат кадри към МВР не успяват да компенсират голямото текучество. От БСП обръщат внимание и на протестите на служителите на арестите и затворите пред сградата на Министерство на правосъдието. БСП посочва, че апотеозът на държавническото безсилие в сектор „Сигурност\" е бягството на двама осъдени от най-охранявания в България затвор -Централния софийски, извършено с особена дързост и при наличие на огнестрелно оръжие. БСП отчита и провал в областта на отбраната. Опозицията допълва, че състоянието на българските въоръжени сили днес е критично, отбранителните способности продължават да деградират. Според БСП това поставя под въпрос капацитета на държавата да гарантира както собствената си сигурност, така и да участва успешно в системата за колективна отбрана на НАТО и Общата политика за сигурност и отбрана на ЕС. Това е вторият вот на недоверие към кабинета „Борисов“ 3 след като първият на тема „Корупция“ не мина. Той  бе подкрепен единствено от  БСП и ДПС. \r\nСлед внасянето на вота на недоверие пред журналисти  говорителят на ПГ на „БСП за България“ Елена Йончева заяви, че правителството на Бойко Борисов е вредно за всеки български гражданин, опасно е за България и трябва да си ходи. Тя отбеляза, че когато и да бъде внесен вотът на недоверие, ще е закъснял, защото всички български граждани страдат от некадърното управление. Колегата ѝ Иван Иванов коментира, че БСП иска вот на недоверие заради провала на Министерски съвет в политиката по сигурността, но уточни, че левицата не е провеждала разговори с другите парламентарни сили за подкрепа на вота. Председателят на ПГ на ГЕРБ Цветан Цветанов заяви, че мотивите на БСП за вота са неоснователни. По думите му от левицата показват устойчивост в поведението си, тъй като са искали  вот на недоверие преди председателството, сега искат след него. Според него най-добре на извънредно заседание във вторник да се проведе дебатът по вота на недоверие, за да не се пилее излишно парламентарно време. Цветанов отчете, че вотът на недоверие не  кореспондира с очакването на хората и изтъкна, че не искат политическа криза и смяна на правителството, а правителството да има пълен управленски мандат. Председателят на ПГ на „Обединени патриоти“ Волен Сидеровзаяви, че БСП нямат силен аргумент за внасянето на вота на недоверие, а просто напомнят за себе си. Сидеров поясни, че статистическите данни не са в полза на БСП, тъй като по отношение на престъпността те са повече в полза на сегашното управление, отколкото при тяхното.Зам.-председателят на ПГ на ДПС Йордан Цонев съобщи, че ДПС ще подкрепи БСП за вота на недоверие към кабинета „Борисов 3“, но направи уточнението, че от партията му още не са се запознали с мотивите по него. Цонев припомни, че през януари партията му е предложила тази тема на БСП за първия вот на недоверие. Лидерът на „Воля“ Веселин Марешки обяви, че депутатите му няма да подкрепят вота на недоверие към днешна дата, но при реални доводи от БСП може да го преосмислят. \r\nДеница КИТАНОВА", "date": "2018.06.21", "title": "БСП с втори вот на недоверие срещу кабинета (ОБЗОР)"}
{"url": "http://www.focus-news.net/news/2018/06/21/2536426/pregled-na-mezhdunarodnite-novini-do-6-chasa-agentsiya-fokus.html", "text": "Съветът на Европа призова президента на Македония Георге Иванов да не възпрепятства работата на парламента по споразумението за името, а гражданите да подкрепят договора на готвения референдум.\r\nСъветът на Европа заяви, че позицията на Георги Иванов да не подписва ратифицираното споразумение е недемократична. От там призоваха политическите партии в страната да заемат активна и отговорна позиция при ратифицирането на споразумението и изпълнението на реформите по пътя към евроинтеграцията.\r\nВалериу Гилечи, докладващ на Парламентарната асамблея на Съвета на Европа заяви, че в случай, че има блокиране във функциите на държавата, конституционният съд трябва да намери изход от ситуацията.\r\nСпоразумението за спора за името бе подписано в неделя от гръцката страна на Преспанското езеро, в присъствието на представители на Европейския съюз и Обединените нации. Подписването попадна под критиките на основните опозиционни партии в Македония и Гърция, които незабавно го отхвърлиха, като и в двете страни се стигна до насилствени протести срещу договора и ратификациите му.\r\n*** От петък, 22 юни  Европейският съюз ще започне да таксува с вносни мита в размер на 25%  редица американски стоки в  отговор на наложените от Вашингтон тарифи върху европейските стомана и алуминий, наложени по-рано този месец.\r\nРешението може да доведе до ескалация на текущите търговски спорове до пълномащабна търговска война, особено, ако президентът на САЩ Доналд Тръмп на свой ред реши да наложи допълнителни тарифи, този път върху европейските автомобили.\r\nЕвропейската комисия реши  да наложи мита в размер на 2,8 милиарда евро върху американски стоки като стоманените и алуминиевите продукти, селскостопанската продукция като сладката царевица и фъстъците, бърбъна, джинсите и мотоциклетите.\r\n„Не бихме желали да сме в такава позиция“, заяви европейският комисар по търговията Сесилия Малстрьом и допълни, че „едностранното и неоправдано решение“ на САЩ не е оставило друг избор пред ЕС.\r\nПо-рано Доналд Тръмп удари ЕС, Канада и Мексико с мита от 25% за стоманата и 10% за алуминия. В отговор Канада, Мексико и ЕС отговориха с ответни мита, които най-силно удрят щатите, където Републиканската партия, от която е Тръмп, има силни позиции и на които разчита, за да запази мнозинството си в Конгреса на ноемврийските избори.\r\n*** Гръцките партии реагираха по най-разнообразен начин на новините, че в македонският парламент е подписал договора за името.\r\nЗаместник-министърът на външните работи на Гърция Янис Аманатидис припомни, че договорът ще влезе в сила едва след като Македония извърши конституционните промени. \r\nПрессекретарят на гръцкото правителство Димитрис Цанакополус обвини опозицията и в двете страни в безотговорност. Той допълни, че „Нова демокрация“ и ВМРО-ДПМНЕ не само пренебрегват историческата отговорност за решаването на проблема, но и се опитват да играят с „картата на разделението между патриоти и предполагаеми предатели“.\r\nПрессекретарят на „Нова демокрация“ Мария Спираки заяви, че споразумението е погрешно и че партията ѝ няма да го подкрепи. \r\nПредседателят на опозиционната партия \"Потами\" Ставрос Теодоракис заяви, че договорът е полезен, макар и да има недостатъци. „Турците модернизират летищата в  Скопие и Охрид. Това е бизнес сделка, но тя има и военна цел – да получат въздушна база северно от Гърция. Ще позволим ли това?“, заяви той.\r\n*** Унгарският парламент прие спорен пакет от закони, насочен срещу неправителствените организации, които помагат на мигрантите. Наричани закони „Спрете Сорос“, по името на американския милиардер от унгарски произход Джордж Сорос, обвинен от правителството на министър-председателя Виктор Орбан, че е оркестрирал миграционната вълна към Европа, те са приети в парламента със 160 срещу 18 гласа.\r\nЗаконите предвиждат до година затвор за всеки, признат за виновен, че е помагал да чуждестранно лице да проникне незаконно на територията на  Унгария. Депутатите са приели промяна в конституцията, според която никой не може да влияе върху „облика на унгарското население“, - клауза, която да предотврати участието на страната в схемите на ЕС за задължително разпределение на мигрантите. \r\nМярката включва и конституционното задължение всички държавни институции да „защитават християнската култура“ на страната.\r\nСпоред официално заявление на унарското правителство измененията в законите „са прилагане на волята на народа“.\r\n***  Външният министър на Македония Никола Димитров заяви, че страната ще влезе в НАТО с ново име, а едно от условията за поканата в Алианса ще бъде пълното прилагане на споразумението с Гърция.\r\nМинистърът заяви, че тези процеси са включени към прилагането на споразумението и допълни, че срещата на високо равнище на Алианса през юли всички страни-членки на организацията ще вземат решение за изпращане на поканата за членство. Той уточни, че винаги има условия пред кандидат-членките в НАТО и че за Македония такова е прилагането на споразумението. \r\n„Ние ще влезем в НАТО под новото име Република Северна Македония“, заключи Димитров.\r\n*** Прессекретарят на  основната македонска опозиционна партия ВМРО-ДПМНЕ Наум Стоилковски заяви, че споразумението с Гърция за името променя идентичността на страната, а министър-председателят Зоран Заев отнема правото на гражданите да бъдат македонци и да използват думата „Македония“.\r\n„С подписването на Договора с Гърция, Заев отнема правото на гражданите да бъдат македонци и правото да използват думата \"Македония\", заяви Стоилковски. Според партията договорът потъпква и променя македонската идентичност.\r\nОпозиционната партия смята, че със споразумението държавната власт на македонците е конфискувана и те губят своята държава, защото Заев признава, че всички институции ще трябва да променят имената си.\r\n*** Пред парламента на Македония са започнали нови протести срещу промяната на името.\r\nДемонстрантите скандират, че е „страшно да се променя името“ и че никой не може да иска това. Според тях международната общност трябва да приеме страната под конституционното ѝ име.\r\nПротестиращите твърдят, че нямат организатор и че са се събрали спонтанно. \r\nСпециални части на полицията са разположени за парламента.\r\n*** В македонския град Велес в сряда следобед е избухнал пожар, в който са изгорели три деца на една, две и пет години.\r\nСпоред информации на съседите и пожарникарите, които първи са пристигнали на мястото на трагедията, трите изгорели тела на децата са били намерени прегърнати.\r\nВсе още не е ясно как е избухнал пожарът. Единствено се знае, че децата са били сами в къщата.\r\nПожарът е бил забелязан от съседите, които са били на около 100 метра от къщата и са повикали пожарникарите и полицията.\r\n*** Президентът на САЩ Доналд Тръмп подписа в сряда изпълнителна заповед насочена към прекратяването на разделянето на мигрантски семейства на границата с Мексико.\r\n„Идеята е семействата да не се разделят“, заяви Тръмп по време на подписването на заповедта.\r\n„Не ми харесваше гледката на семейства, които биват разделени“, допълни той.\r\n*** Горната камара на британския парламент (Камара на лордовете) в сряда одобри законопроекта на министър-председателя Тереза Мей за Брекзит, слагайки край на месеци парламентарен дебат върху законодателството, което ще сложи формален край на членството на страната в Европейския съюз.\r\nЛордовете са одобрили правителствения план без гласуване, след като бунтът на тези, които желаеха парламентът да има по-голямо влияние върху процеса на излизане, беше потушен в долната камара по-рано през деня.\r\nЗаконопроектът за излизане от ЕС сега ще премине в закон в идните седмици, след като получи „Кралско одобрение“ – формалност, което не включва по-нататъшен дебат.\r\n*** „За всеки един, който се опита да удари полицай или институция, полицията трябва да реагира и да се намеси. Протестиращите са използвани като средство в тези протести“, заяви министърът на вътрешните работи на Македония Оливер Спасовски.\r\n„Тези, които ги използват, не се появяват, за да питат къде са, какво правят и дали са в полицията. Групите, които се занимават с организирането на такива протести, искат да покажат сила пред полицията на различни събития, но е лошо че това се случва на такива протести“, допълни той.\r\n„В събота отново ще се организират протести и имаме указателни дни, организирани за безредици. Искам да използвам тази емисия, за да апелирам към тези хора да се откажат от черни сценарии, защото държавата няма да позволи да бъде въвлечена в подобни сценарии“, подчерта вътрешният министър.\r\n„Заявявам, че полицията ще защити гражданите, самите себе си и институциите. Това е ключовата роля на полицията“, завърши Спасовски.\r\n*** Канада ще легализира употребата и култивирането на канабис от 17 октомври, заяви в сряда министър-председателят на страната Джъстин Трюдо.\r\nНовината идва, след като двете камари на парламента гласуваха за легализация на субстанцията за развлекателна употреба, правейки Канада първата държава от Г7 извършваща подобна легализация, и втората в света след Уругвай.\r\n*** Трите деца, които изгоряха в пожар в македонския град Велес, са били сами и заключени в дома си, докато родителите им са пазарували в магазина, заяви говорителят на полицейското управление във Велес Веролюб Додевски.\r\nСемейството, което е било социално затруднено, е живеело в изолирана и импровизирана незаконна постройка, в която не е имало електричество и вода, което прави още по-неясна причината за предизвикването на пожара.\r\n*** Договорът за промяна на името на Македония ще създаде нови работни места и ще направи транспортирането на стоки към Централна Европа по-лесно, заяви в сряда депутатът от Европейския парламент от управляващата „Сириза“ в Гърция Стелиос Кулоглу.\r\n„Договорът носи мир и стабилност в региона, докато в същото време побеждава национализма и екстремизма в двете страни. Нови работни места ще се създадат и ще бъде по-лесно за компаниите да транспортират стоките си към Централна Европа и обратно“, заяви Кулоглу.\r\nСпоред него договорът е „най-добрият, който можехме да получим“ и е приветстван от почти всички политически партии в Европейския парламент.\r\n„Колкото до Гърция, приключването на спора за името, който съществуваше над 25 години, показва че страната е посветена на това да бъде част от решението, а не от проблема. Ние желаем приятелство и сътрудничество в нашите северни граници, а не врагове и затворени граници“, отбеляза той.\r\n*** От вечерния протест пред сградата на парламента в Скопие в сряда, протестиращите са се упътили към резиденцията на президента на Македония Георге Иванов, където са му предали писмо в подкрепа да не предава своята позицията.\r\n„Да му дадем силна подкрепа. Той е бастион в тези моменти, в които има толкова много предатели. Той е единственият легитимен, всички други са нелегитимни, всички трябва да си ходят. Искаме да му кажем и да му вдъхнем смелост, да не се плаши, защото ние сме с него и има нашата подкрепа, както морална, така и физическа. Ние ще го защитаваме“, заявиха протестиращите пред парламента.\r\n„Цялата ни надежда сега е в Иванов. Не трябва да се залага името на референдум, това е съвременен геноцид. Македонският народ не може вечно да търпи този терор, налаган от властта. Трябва да дойде народна власт, която ще се бори за македонския народ и македонската държава. Ние сто години не можем да повдигнем главите си от проблеми, които сега се потвърждават с този договор“, допълниха част от протестиращите.\r\n*** Президентите на САЩ и Русия, Доналд Тръмп и Владимир Путин, се подготвят да се срещнат по време на визитата на американския президент в Европа през следващия месец.\r\nПерспективата за среща подхранва опасенията за отдадеността на Тръмп към НАТО и въздействието на посещението му във Великобритания.\r\nВисши източници от британското правителство са заявили пред The Times, че американските представители ще търсят насрочването за дата на разговорите, или преди срещата на върха на НАТО в Брюксел на 11 юли, или след като Тръмп завърши срещата си във Великобритания, която е веднага след това.\r\nВиена е вероятната локация, заради намиращото се там централно управление на Организацията за сигурност и сътрудничество в Европа, на която членове са и САЩ, и Русия.\r\nВъзможността за среща между Тръмп и Путин ужасява британските представители, които се измъчват относно визитата на американския президент във Великобритания.\r\n„Неясно е дали тази среща ще бъде след или преди посещенията в НАТО и Великобритания. Очевидно, след тях ще бъде по-добре за нас“, заяви представител на британското правителство. „Това добавя друга динамика към една вече цветуща седмица“.\r\nВисш западен дипломатически източник заяви, че среща между Тръмп и Путин преди срещата на върха на НАТО ще предизвика „тревога и безпокойство“.\r\n„Това ще бъде много негативно действие“, заяви източникът.\r\nПосланикът на САЩ в Лондон Робърт Ууд Джонсън заяви пред Sky News в сряда, че Тръмп ще се срещне с британската кралица по време на посещението си във Великобритания.\r\nИзточник от Белия дом е заявил пред The Times, че не се предвижда изявление по повод среща между САЩ и Русия. Въпреки това, бивш американски военен командир е заяви, че „се организира“ среща, но че няма дата и локация към този момент.\r\n*** Министърът на вътрешните работи на Италия Матео Салвини призовава Европейския съюз да „защитава границите си“ срещу мигрантите пристигащи от Африка и заяви, че Италия е готова да „предоговори“ финансовите си ангажименти към Блока, ако не се направи повече, за да се помогне на Италия в справянето с мигрантската криза.\r\nСалвини посочи с пръст „трафикантите на хора и добротворците“ като виновни и заяви, че те са отговорни за смъртните случаи в Средиземно море.\r\n„Целта е да се защитава външната граница, не да се споделя проблема сред Европейските държави, а да се реши проблема в първоизточника“, заяви той. „Ако някой в ЕС смята, че Италия трябва да продължи да бъде крайна точка за мигрантите и бежански лагер, значи се е объркал“.\r\nЗабележките на Салвини идват, след като твърдият му подход към мигрантите спечели одобрението на неговия основен коалиционен партньор, Луиджи ди Майо, който е лидер на партията „Движение пет звезди“.\r\nДи Майо заяви, че се е съгласил с позицията на Салвини, че на неправителствени организации спасяващи мигранти, трябва да бъде отказан достъп до италианските пристанища.\r\n„Ние спасяваме мигрантите с нашите военноморски сили, с нашата брегова охрана, но НПО-тата трябва да отидат другаде“, заяви ди Майо.\r\n„Въздухът в Европа се променя и ние сме оптимисти“, заяви Матео Салвини след среща с австрийския си колега Херберт Кикъл и австрийския вицеканцлер Ханс-Кристиан Щрахе. „Ние сме крайно уверени в австрийското председателство на Съвета на ЕС и вярваме в здравия разсъдък на нашите Европейски колеги, и в частност не желаем да трябва да предоговаряме италианското финансиране към Европейския съюз“.\r\nВъпросът се очаква да бъде обсъден от Салвини, ди Майо и Джузепе Конте, италианският министър-председател, по време на среща в сряда. Салвини, който ще пътува до Либия в предстоящите дни, заяви че Италия подготвя предложение, което би заздравило границата на ЕС и ще закрие миграцията, но не предостави по-нататъшни детайли.\r\n*** Повече от половината от всички терористични атаки в Европейския съюз през изминалата година са се случили във Великобритания. Общият брой от 205 осуетени, провалени и успешни нападения са били докладвани от девет страни-членки, се разкрива в доклад на Европол.\r\nВеликобритания е станала жертва на най-високия брой – 107, включително 88 инциденти свързани със сигурността в Северна Ирландия. Франция е записала втория най-висок брой на терористични нападения с 54 такива, следвана от Испания с 16, Италия с 14 и Гърция с осем.\r\nСтатистиката показа, че нападенията в държави от ЕС са убили 68 души и са ранили 844.\r\nПочти всички фатални случаи и ранени са резултат от терористични действия.\r\nИслямистките нападения са се увеличили от 13 през 2016 година до 33 през 2017 година, докато националистически и сепаратистки нападения са отчетени като най-голямата пропорция от инцидентите, със 137.\r\nДокладът предупреждава, че агресивният десен екстремизъм е във възход, докато терористите продължават да използват „онлайн пропаганда“, за да радикализират и други.\r\nСър Джулиан Кинг, британският еврокомисар по сигурността, заяви: „Трябва да държим колективния си поглед върху топката и да засилим нашите усилия на ниво ЕС, за да откажем на терористите средствата, които са им нужни за да извършват своите нападения“.\r\n*** Македонският парламент ратифицира в сряда Договора с Гърция, подписан в неделя от външните министри на Македония и Гърция, Никола Димитров и Никос Коцияс.\r\nМакедонското министерството на външните работи вече работи, за да извести гръцкото външно министерство, че договорът е ратифициран.\r\nКакто е предвидено в точка 6 от договора, веднага след ратификацията и след като официално Скопие извести Атина, че договорът е получил зелена светлина в парламента, Гърция, както е посочено в него, ще изпрати съгласието си към НАТО за членство на Македония и до Европейския съюз за одобрение за започване на преговорите за членство.\r\nВ договора никъде не е предвидено, че законът за ратификацията трябва да бъде обявен в Държавен вестник, за който е необходим подписът на Георге Иванов.\r\nДоговорът ще влезе в сила, след като за него гласува и гръцкият парламент, а това ще се случи когато Македония направи предвидените промени в конституцията си.\r\nСледователно, на този етап подписът на македонския президент Иванов не е толкова необходим.\r\nИначе, възможните обструкции на Иванов са били предвидени при изработката на текста на договора, така че вместо да се налага законът за ратификацията да се обявява в Държавен вестник, текстът е написан така че Македония да извести Гърция за ратификацията и по този начин да се избегне нуждата от подписа на Георге Иванов.\r\n*** Президентът на САЩ Доналд Тръмп заяви, че неговата администрация желае да се разбира с Русия, макар че в Москва, по негово мнение, предпочитат да работят с Хилари Клинтън.\r\n„Искам да ви кажа нещо. Ние искаме да се разбираме с Русия“, заяви той пред своите привърженици в град Дълут, щата Минесота.\r\nВ същото време американският лидер предположи, че в Москва биха предпочели на изборите през 2016 година да беше победила неговата съперница – бившият държавен секретар Хилари Клинтън. „Но Русия гледа и казва: „Бих искала Клинтън да беше победила““, изтъкна Тръмп.\r\n„Русия поглежда назад и казва: „Знаете ли, бихме искали двуличната Хилари да бе спечелила тези избори, това щеше да е най-добре за Русия“, смята американският държавен глава.\r\n***", "date": "2018.06.21", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/06/21/2536431/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.06.21", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/06/21/2536433/predstoyashti-mezhdunarodni-sabitiya-za-21-yuni-agentsiya-fokus.html", "text": "Ще се проведе среща между австрийския канцлер Себастиан Курц и министър-председателите на Унгария, Чешката република, Словакия и Полша за обсъждане на миграцията.\r\n*** Турският президент Реджеп Тайип Ердоган ще проведе митинг в южния град Газиантеп преди президентските и парламентарните избори от 24 юни.\r\n*** Британските външен министър Борис Джонсън и министър на отбраната Гевин Уилямсън ще проведат среща със своите колеги от Полша.\r\n*** Руският външен министър Сергей Лавров ще приеме генералния секретар на ООН Антонио Гутереш.\r\n*** Председателят на Европейската комисия Жан-Клод Юнкер ще посети Ирландия и ще се срещне с нейния министър-председател Лео Варадкар.\r\n*** Министрите на финансите на Еврозоната ще се съберат да обсъдят края на спасителната програма за Гърция.\r\n*** Германският канцлер Ангела Меркел ще проведе среща с краля на Йордания Абдула Втори.\r\n***", "date": "2018.06.21", "title": "Предстоящи международни събития за 21 юни (Агенция \"Фокус\")"}
{"url": "http://www.focus-news.net/news/2018/06/21/2536429/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес в 13 часа и 7 мин. е лятното слънцестоене и започва астрономическото лято. Времето ще бъде предимно слънчево. След обяд над Северна и Западна България ще се развие купеста и купесто-дъждовна облачност и на места ще превали краткотраен дъжд, придружен с гръмотевици и временни усилвания на вятъра. Ще е топло, след обяд в равнините горещо с максимални температури между 29° и 34°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пазарджик: Движението по АМ Тракия, от км 67+000 до км 67+600 в посока Бургас, се осъществява в една лента, поради ремонт на дилатационна фуга. Затворена за движение е изпреварващата лента. Движението се извършва в интензивната лента. Срок до 21.06.2018 г.\r\nОбласт Пловдив:\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Бургас: \r\nДвижението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.; \r\nОт км  325+000 до км 359+475 в участъка ПВ Карнобат до ПВ Ветрен се извършват ремонтни дейности – възстановяване на ОСП деформирани от ПТП в двете посоки. Организацията на движение е сигнализирана с пътни знаци и конуси. Срок до 22.06.2018 г.      \r\nОбласт Ямбол: \r\nДвижението по АМ „Тракия“ в участъка с. Кабиле – п.в. Зимница от км 285+200 до км 287+000, посока София се осъществява в една лента, поради частични ремонтни дейности на асфалтовата настилка. Ограничено е използването на аварийната и активната лента, като движението се осъществява в изпреварващата лента. Участъкът е сигнализиран с пътни знаци. Водачите да се движат с повишено внимание и съобразена скорост. Срок: до 22.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 22.06.2018 г.\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nВетрино – Повеляново от км 386+000 до км 407+000 се осъществява с повишено внимание, поради изсичане на храсти. Движението се осъществява съобразно създадената  ВОБД. Срок до 22.06.2018 г.\r\nПовеляново – Слънчево от км 410+000 до км 412+000 се осъществява с повишено внимание поради изсичане на храсти в северното платно. Движението се осъществява съобразно създадената ВОБД. Срок до 22.06.2018 г.\r\nАМ „Струма“: \r\nобласт Перник: \r\nДвижение с повишено внимание по АМ Струма от 20 до 37 километър в участъка от п.в. Даскалово до п.в. Долна Диканя в посока Кулата и София съобразно създадената организация на движение поради полагане на хоризонтална маркировка. Срок до 22.06.2018 г.\r\nобласт Кюстендил: \r\nДвижението в участъка от с. Делян до с. Дяково от км 45+000 до км 50+000, в двете посоки се осъществява с повишено внимание, поради косене на тревни площи. Сигнализирано е с пътни знаци. Срок до 22.06.2018 г.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nОбласт Варна: Движението по AM “Черно море“  Варна - Бургас от км 0+000  до км 0+200 се осъществява с повишено внимание поради ремонтни дейности.  Затварят се аварийната и активната лента и след това изпреварващата лента. Срок до 22.06.2018 г.\r\nАМ „Люлин“: \r\nОбласт София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г.\r\nОбласт Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Благоевград: \r\nДвижението по път I-1 /E-79/ Благоевград – ГКПП Кулата в участъка от п.в. Бараково до изхода на Благоевград посока Кулата, от км 357+000 до км 365+000, се осъществява с повишено внимание, поради косене в средната разделителна ивица. Водачите да се движат с повишено внимание и съобразена скорост . Срок до 22.06.2018 г.\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: \r\nЗайчино ореше – Слънчево от км 146+000 до км 186+000 се осъществява с повишено внимание, поради изсичане на храсти. Движението се осъществява съобразно създадената ВОБД. Срок до 22.06.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\nОбласт Ловеч: \r\nДвижението в участъка Радомирци – София от км 135+344 до км 158+300 се осъществява с повишено внимание поради изсичане на храсти и косене на банкети. Водачите да се движат със съобразена скорост. Срок 23.06.2018 г.\r\nДвижението в участъка Луковит - Златна Панега   от км 144+500  до км 150+500 се осъществява в едната лента поради ремонт на асфалтовата  настилка. Водачите да се движат със съобразена скорост. Срок до 25.06.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\n\tОбласт Хасково:\r\nХасково –  Димитровград от км 283+050 до км 288+505 се извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nЗлатни пясъци – Варна от км 83+200 до км 100+100 се осъществява с повишено внимание поради ръчно косене на тревни площи.Движението се осъществява съобразно създадената ВОБД. Срок до 22.06.2018 г.\r\nОбласт Бургас: \r\nОбзор-Равда от км 167+100 до км 207+600 в участъка се извършва с повишено внимание, косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срокът до 01.07.2018 г.;\r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-108: Движението по път IІІ-108 АМ Струма – Петрич от км 0+000 до км 13+900, се осъществява с повишено внимание поради монтиране на пътни знаци. Срок до 21.06.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\n общинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-79: Движението по път II-79 в участъка Елхово – Бургас от км 38+000 до км 84+000 се осъществява с повишено внимание поради косене на банкети. Организацията на движението се регулира с пътни знаци. Срок до 22.06.2018 г.;\r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок  до 29.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.;\r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.;\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-208: Движението по път III-208 Ветрино - Златина от км 0+000 до км 6+000 се осъществява с повишено внимание,поради изсичане на храсти. Движението се осъществява съобразно създадената ВОБД. Срок 22.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nПът III-9044: Движението по път III-9044 Разделна - Девня от км 18+000 до 24+000,  се осъществява с повишено внимание,поради изсичане на храсти. Движението се  осъществява съобразно създадената ВОБД. Срок 22.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: \r\nПът III-1301: Стесняване на една от лентите за движение по път III-1301 Криводол-Галатин от км 1+000 до км 3+500, поради частични ремонти на асфалтовата настилка и почистване на окопи. Срок до 29.06.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 29.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 02.07.2018 г.;\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът II-35: Движението по път II-35 Плевен – Кърнаре в град Троян от км 71+038 до км 71+394 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 71+038 се осъществява в една лента поради ремонт на пътно съоръжение. Водачите да се движат със съобразена скорост. Срок 25.06.2018 г.\r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г.\r\nОбходен маршрут: по път III-358  от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица.\r\nПът III-607: Движението по път III-607 Априлци – Троян в участъка от Априлци до Драшкова поляна от км 65+000 до км 75+000 се осъществява с повишено внимание поради косене на банкети. Водачите да се движат със съобразена скорост. Срок до 22.06.2018 г.\r\nПът III-3504: Движението по път III-3504 Ловеч – Радювене – Орляне - Угърчин в участъка от км 2+000 до км 3+000 се осъществява в едната лента  поради ремонт на асфалтовата настилка. Водачите да се движат със съобразена скорост. Срок до  26.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 25.06.2018 г.;\r\nПът ІІ-81: Движението по път ІІ-81 Бързия – Лом от км 50+870 до км 71+560 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 26.06.2018 г.\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-606: Движение в една лента по път III-606 Копривщица – Стрелча /Граница Софийска област – Стрелча/ от км 23+300 до км 32+800, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 22.06.2018 г. \r\nПът III-606: Движението по път III-803 с. Лесичово - с. Драгор се извършва в една лента от км 30+000 до км 59+000 чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок до 22.06.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът II-23: Движение по път II-23 „Завет – Исперих - Дулово“, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 29.06.2018 г.\r\nПът III-205: Движение по път III-205 гр. Разград – с. Ясеновец от км 7+480  до км 21+938 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок ад 26.06.2018 г.\r\nПът III-205: Движение по път III-205 Исперих – Стефан Караджа в участъка между гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 26.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-23: път II-23 Русе – Червена вода от км 0+030 до км 4+000 – ремонтни дейности на асфалтовата настилка. Срок до 22.06.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г.\r\nПът ІІІ-701: Движението по път ІІІ-701 Грънчарово – Тодор Икономово, в участъка от кръстовището с път І-7 /Дулово – Шумен/ до границата с област Шумен, от км 0+000 до км 12+300 се осъществява с повишено внимание в едната лента, поради извършване на превантивен ремонт. Срок до 20.11.2018 г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Софийски околовръстен път /СОП/: Движението по пътна връзка Цариградско шосе - АМ \"Хемус\" при км 35+050 на Софийски околовръстен път /СОП/ е ограничено поради преасфалтиране на пътното тяло. Движението се осъществява по следните \r\nОбходни маршрути: бул \"Цариградско шосе\" - ул. \"Патриарх Герман\" - СОП и бул. \"Цариградско шосе\" - ул. \"Стар Лозенски път\" - СОП. Срок до 22.06.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът II-51: Движение с повишено внимание по път II-51 Бяла – Попово от км 30+000 до км 47+441, поради ремонт на пътната настилка. Срок до 30.09.2018 г.\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: \r\nПът III – 806: На път III – 806 между Хасково и пътен възел Хасково от км 0 +000 до км 0+877 – ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г.\r\nПът III-707: Движението по път III-707 в участъка Палаузово – Недялско от км 16+200 до км 26+600 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Гора", "date": "2018.06.21", "title": "Актуална пътна обстановка"}
{"url": "http://www.focus-news.net/news/2018/06/21/2536432/predstoyashti-sabitiya-v-stranata-za-21-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 09.00 до 10.30 часа работещите в Националния институт по метеорология и хидрология (НИМХ) ще протестират пред централната сграда на БАН заради недостиг на средства.\r\n***\r\nОт 08.00 до 09.00 часа жителите на столичния квартал „Толева махала“ и град Божурище ще излязат на протест в района на кръстовището на Магазин Метро 2 на Международен път Е-80. Протестиращите настояват за незабавно изграждане на продължението на бул. „Царица Йоанна“ от ж.к. „Люлин“ до Индустриална зона Божурище. \r\n***\r\nВ 9.25 часа в ИНТЕРПРЕД-СТЦ ще бъде открит бизнес форум за транспорт, логистика, спедиторски и куриерски услуги ще дискутира новостите в сектора, иновативните технологии, дигиталната промяна и тенденциите за развитие – „MySuccess Logistics & Transport“. \r\n***\r\nОт 9.30 часа в заседателната зала на ВСС ще заседава Пленумът на Висшия съдебен съвет. \r\n***\r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за образуване и ръководене на организирана престъпна група. \r\n***\r\nОт 9.30 часа в хотел „Хемус“ в зала „Преслав“ ще се проведе събитие, организирано от Национална мрежа за децата, на което институции и експерти ще дискутират необходимостта от създаването на национална система за ранна детска интервенция. \r\n***\r\nОт 9.30 часа в Capital Fort ще се проведе конференцията „E-InfraТech“.\r\n***\r\nОт 10.00 часа 20 състав на СГС ще гледа делото срещу Й. М. обвинен за убийство в Борисовата градина (чл. 116 НК).\r\n***\r\nОт 10.00 часа 15-и състав на Специализирания наказателен съд ще заседава по делото срещу Петър Т., Ивайло С. и др., на които са повдигнати обвинения за образуване и ръководене на организирана престъпна група. \r\n***\r\nОт 10.00 часа 18-и състав на Специализирания наказателен съд ще заседава по делото срещу Атанас М., Ивайло Г. и др., на които са повдигнати обвинения за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА ще се състои пресконференция на Национално представителни организации на и за хора с увреждания на тема „Ще толерираме ли социалната политика под натиск и докога? Защо за по-малко от 10 дни има втора оставка в МТСП?“.\r\n***\r\nОт 10.30 часа в конферентната зала на Центъра за изследване на демокрацията ще се проведе кръгла маса за формиране на политики на тема „Предизвикателства пред демократизацията и декарбонизацията на електроенергията в България“.\r\n***\r\nОт 11.00 часа до 13.00 часа в Националния пресклуб на БТА ще се състои кръгла маса на тема „Автомобилите и мръсният въздух“, организирана от Българска национална асоциация „Активни потребители“. \r\n***\r\nОт 11.00 часа в Дома на Европа (ул. „Георги С. Раковски“ 124) Фондация „Либерална интеграция“ организира форум на тема: „Борба с ксенофобията: реализиране на успешни мултикултурни и мултиезични модели“. Участие ще вземат председателят на ДПС Мустафа Карадайъ, евродепутатът Илхан Кючюк, Роджър Кьолбенер, президент на международното крило на ФДП Швейцария, Красимир Кънев, учредител и дългогодишен председател на Българския хелзинкски комитет, Ерол Мехмед, заместник-председател на Комисията по образованието и науката в НС.\r\n***\r\nОт 11.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група. \r\n***\r\nОт 11.00 часа 10-и състав на Специализирания наказателен съд ще гледа делото срещу Кольо К., Мариета В., Галина В., Маргарита К., Кирил К. за образуване и ръководене на организирана престъпна група. \r\n***\r\nОт 11.00 часа в сградата на КНСБ (пл. „Македония“ 1, ет. 2) в зала „Европа“ генералният директор на Европейския синдикален институт (ETUI/ЕСИ), към Европейската конфедерация на профсъюзите (ETUC/ЕКП) Филип Пуше ще представи доклад на тема „Контурите на трудова Европа-2018 година” - сравнителен анализ на тенденциите на труда, трудовите и индустриални отношения в страните членки на ЕС.\r\n***\r\nОт 11.30 часа в Центъра за книга на Нов български университет ще бъде представено изданието „Човекът, който спря Хитлер“. В 12.00 часа в двора на Нов български университет ще бъде засадено дърво в памет на Димитър Пешев, като част от Гората на Праведниците. \r\n***\r\nОт 11.30 часа в „Студио 5“ ще се проведе пресконференция на Нов симфоничен оркестър, по време на която оркестърът ще представи новия си артистичен директор Борислав Йоцов.\r\n***\r\nОт 13.00 часа в Националния пресклуб на БТА ГД „Покана за доброволно изпълнение“ ще даде пресконференция за резултатите от изслушването в Европейския парламент на 19 юни на тяхна петиция. \r\n***\r\nОт 13.30 часа 3-ти състав на Специализирания наказателен съд ще гледа делото срещу Николай Т., Галин М., Ивайло Г. и Георги С. за организиране и ръководене на организирана престъпна група. \r\n***\r\nОт 13.30 часа 11 състав на Специализирания наказателен съд ще гледа делото срещу Георги С., Георги С. и Георги М. за организиране и ръководене на организирана престъпна група.  \r\n***\r\nОт 14.30 часа в Червената къща ще започне международна конференция „Да живеем заедно в мрежата: Посланици за толерантност“. \r\n***\r\nОт 14.30 часа в сградата на Народното събрание на пл. „Княз Александър I“ 1 в зала 232 Комисията по отбрана ще изслуша министърът на отбраната Красимир Каракачанов по актуални въпроси на политиката за отбрана. \r\n***\r\nОт 16.00 часа в сградата на Народното събрание на пл. „Княз Александър I“ 1 в зала 456 Комисията за наблюдение на приходните агенции и борба със сивата икономика и контрабандата ще изслуша ръководствата на Агенция „Митници“ и Национална агенция за приходите. \r\n***\r\nВ 17.30 часа в Тържествена зала на Военния клуб ще бъде представена книгата „История на БКП 1919-1989“. \r\n***\r\nОт 18.00 часа в Столична библиотека ще бъде представена книгата на Крикор Асланян „Моят роден град София“.\r\n***\r\nОт 18.00 часа в изложбена зала „Архиви” на ул. „Московска“ №5 ще бъде представена книгата на проф. д-р Петко Ст. Петков „Книга за върховете „Свети Никола“ и Шипка“.\r\n***\r\nОт 18.00 часа в Националната галерия „Двореца“ ще бъде открита изложбата „Бележитите портрети на Надар“, която ще представи четиридесет от най-добрите портрета на световноизвестния френски фотограф Феликс Надар (1820-1910).\r\n***\r\nОт 18.00 часа в Литературен клуб „Перото“ ще бъде представена книгата на Георги Велев – „Български литературни загадки: Елин Пелин, Йордан Йорвков, Емилиян Станев“. \r\n***\r\nОт 18.00 часа в галерия „Академиа“ ще се състои изложба „Проф. Андрей Даниел и ученици“.\r\n***\r\nОт 18.30 часа в Централния военен клуб ще се състои премиера на книгата „Царичина – съдбовен контакт“ с автор Елисавета Логинова. \r\n***\r\nОт 18.30 часа в галерия \"Финес\" (ул. \"Христо Белчев\" №17) в София ще бъде представена книгата \"Светът, какъвто го видях\" от Божил Добрев. \r\n***\r\nОт 20.00 часа в Зала „Славейков“ във Френския институт ще се състои концерт с френска музика. \r\n***\r\nОт 20.00 часа в зала 1 на НДК ще се състои концерт на шотландската поп рок банда TEXAS.\r\n***\r\nОт 15.00 часа часа в Алианс франсез Благоевград ще започне Караофолис - караоке с френска музика. Събитието е част от съпътстващата програма за „Francofolies. Благоевград”. \r\n***\r\nОт 16.00 часа Мира Радева ще представи своя спектакъл „Франция, Моя Любов” в Stage Bar. Събитието е част от съпътстващата програма за „Francofolies. Благоевград”.\r\n***\r\nОт 09.00 часа в Експо център „Флора Бургас“ бъде подписано Програмно споразумение по Финансовия механизъм на Европейското икономическо пространство за изпълнение на програма \"Възобновяема енергия, енергийна ефективност и енергийна сигурност\" между Комитета на финансовия механизъм, създаден от страните-донори и Националното координационно звено към Министерския съвет.\r\n***\r\nОт 13.00 часа в Бреговия център за управление на корабния трафик ще се проведе пресконференция по проект № BG16M1OP001-5.001-0017 „Предпроектно проучване за изграждане на система за електронен обмен на информация в българските пристанища (Port Community System – PCS)“.\r\n***\r\nВ зала „Георги Баев“ на Културен център „Морско казино“ ще се проведе регионалният форум „Бизнесът – сила за добро“, организиран от Българската мрежа на Глобалния договор на ООН.\r\n***\r\nОт 19.00 часа в Драматичен театър „Адриана Будевска“ ще бъде поставен музикално-поетичния спектакъл „Усещане за любов“.\r\n***\r\n20.00 часа в Летния театър над 50 професионалисти от ансамбъл „Филип Кутев“ ще гостуват отново в Бургас. \r\n***\r\n20.00 часа на Морска гара „Пристанище Бургас” ЕАД в Бургас ще се проведе модно дефиле - „Хетско слънце над Бургас”. \r\n***\r\nОт 11.00 часа в Щаба на Военноморските сили ще се проведе тържество по случай 100-годишнината от създаването на химически войски в Българската армия. \r\n***\r\nОт 14.00 часа общинският съветник от ПП ГЕРБ Милена Димова ще се срещне с граждани в офиса на партията на ул. „Георги Бенковски” №1.\r\n*** \r\nОт 10.00 часа в голяма зала на Община Велико Търново ще се проведе връчване на дипломи на зрелостниците от ПМГ „Васил Друмев“. \r\n*** \r\nОт 10.00 часа в пресклуба на БТА ще се състои пресконференция на популярния певец Йордан Марков и представяне на предстоящия концерт „Любов и приятели“, съвместно с Тоника Домини.\r\n*** \r\nОт 10.00 часа на крепостта Царевец ще започнат астрономически наблюдения на Слънцето, организирани от РИМ – В. Търново и обсерватория „Джордано Бруно“ – Димитровград. \r\n*** \r\nОт 11.00 часа в пресклуба на БТА ще се състои пресконференция на кмета на Община Павликени инж. Емануил Манолов във връзка с предстоящи празнични прояви в общината. \r\n*** \r\nОт 11.00 часа в хотел „Арена“ ще се проведе Третия форум на младите педагогически специалисти „Предизвикателствата през нас“. \r\n***\r\nОт 19.00 часа в района на цирковата площадка край пътен възел „Качица“ ще се проведе концерт от турнето Coca-Cola The Voice Happy Energy Tour. \r\n*** \r\nОт 20.30 часа на сцена „Арт Лято“ до ХГ „Борис Денев“ Проект „Арт лято на Галерията представя: „Измерения на Любовта“ - поетичен спектакъл на Стоян Борисов. \r\n*** \r\nОт 21.30 часа на крепостта Царевец ще започне „Звездна нощ над Царевец II“ – астрономически наблюдения на Луната, Марс, спътниците на Юпитер и пръстените на Сатурн. Организатори - РИМ – В. Търново и обсерватория „Джордано Бруно“ – Димитровград. \r\n***\r\nОт 14.00 часа в залата на ет. 6 в административната сграда на Община Видин Огнян Ценков ще се срещне с учените от отборите на роботика от ПГ „Проф. д-р Асен Златаров“. В 17.30 часа в Драматичен театър - Видин Огнян Ценков ще участва в церемонията по връчване на дипломите на випуск 2018 на ГПЧЕ \"Йордан Радичков\".\r\n***\r\nОт 10.00 часа на новото изкуствено игрище на територията на Спортен комплекс „Христо Ботев“ ще се проведе футболен турнир в Международния олимпийски ден. \r\n*** \r\nОт 18.00 часа на пешеходната алея по пл. „Георги Измирлиев“ ще бъде представена концертна програма на участниците във XІV-ти Международен фолклорен фестивал „Раховче”. \r\n*** \r\nОт 20.30 часа в НЧ „Братя Грънчарови -2002“ (Летен театър) предстои Трета фестивална вечер на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче”. \r\n***\r\nОт 10.00 часа в градски парк „Св. Георги“ ще се състои Фестивал на балканската култура и кулинария „Добрич Мези“ 2018. \r\n***\r\nОт 18.00 часа на площад „Защитата на Каварна“ ще се състои концерт на състави от град Подолск, Русия. Събитието е част от програмата на Дни на славянската култура.\r\n***\r\nОт 11.00 часа в читалище „Братство” ще се състои откриване на годишна изложба на школата по изобразително изкуство.  \r\n***\r\nОт 15.00 часа в кабинета на председателя на ОбС ще се проведе пресконференция по повод предстоящото заседание на общинските съветници.  \r\n***\r\nОт 18.00 часа в залата на Възрожденското училище ще се проведе дискусионна вечер „Контрол на теглото”.  \r\n***\r\nОт 11.00 часа пред  Двореца на културата ще се проведе концерт на Духовия оркестър към ОК Дворец на културата с диригент Трифон Трифонов. \r\n***\r\nОт 11.00 часа в клуб „Миньор“ ще бъде представен проектът „Ръкотворие“ - изложба „Българско везмо“ на Латинка Богданова.\r\n***\r\nОт 12.30 часа в хотел „Империал“ премиерът Бойко Борисов ще открие „Икономически форум Пловдив“ под надслов „Комплексният контекст на растежа“. Във форума ще вземат участие вицепремиерът Екатерина Захариева, министърът на Българското председателство на съвета на ЕС Лиляна Павлова, министърът на енергетиката Теменужка Петкова.\r\n***\r\nОт 20.00 часа в кв. „Нов център“ в Раковски на тържествена церемония ще бъде открит и осветен военен паметник на загиналите във войните за национално обединение. \r\n***\r\nОт 18.00 часа в Регионалния исторически музей ще бъде показана изложбата „Преоткриване на наследства“.\r\n***\r\nОт 11.00 часа в землището на с. Желю войвода, Област Сливен ще бъде открита жътвената кампания в региона.\r\n***\r\nОт 10.00 часа в село Барутин ще бъдат поднесени цветя пред паметната плоча на жертвите на българското братоубийство. \r\n***\r\nОт 10.00 часа до 12.30 часа в детския отдел на библиотека „Родина“ ще се проведе инициативата „Четем и творим заедно“. \r\n***\r\nОт 19.00 часа в камерна зала на Драматичния театър ще се състои постановката „Голям колкото малка ябълка“ от Петър Анастасов. \r\n***\r\nОт 19.00 часа в парк „Артилерийски“ ще се състои премиера на „Опера в цирка“. \r\n***\r\nОт 10.00 часа, в зала №2 на Областна администрация - Шумен ще се проведе заседание на Областния съвет за намаляване риска от бедствия.\r\n***\r\nОт 05.15 часа на древното тракийско светилище в античния град „Кабиле“ ще бъде пресъздаден уникален орфически ритуал по посрещане на Слънцето.", "date": "2018.06.21", "title": "Предстоящи събития в страната за 21 юни (Агенция „Фокус“)"}
{"url": "http://www.focus-news.net/news/2018/06/21/2536428/sputnik-mitai-kitay-ima-drugi-nachini-da-otgovori-na-targovskata-voyna-na-donald-tramp.html", "text": "Ако Китай реши да не ескалира митническата война със САЩ, той все още има предостатъчно инструменти, за да удари Вашингтон там, където боли, включително чрез бойкоти и дългата ръка на държавната бюрокрация и регулация, предава Sputnik.\r\nСпоред експерти, китайската икономика има предостатъчно начини да контрира вносните мита на президента на САЩ Доналд Тръмп, освен простото налагане на същите мерки, които са били използвани в миналото и са се доказали като много ефективни. Няколко допълнителни инструмента биха помогнали на Китай в нарастващата търговска война със САЩ, след като традиционните отговори като налагането на нови мита на американския внос, бързо ще свършат.\r\nКитайските граждани силно желаят да получат знаци от своето правителство за бойкотирането на чуждия внос, така че Пекин може да обезсърчи хората си от купуване на американски продукти. Това се случи миналата година, когато Южна Корея заяви, че ще дислоцира американска ракетна отбранителна система – хората в Китай с нетърпение бойкотираха корейските автомобили Хюндай, въздържаха се от екскурзии в Южна Корея, сваляйки пазара с повече от 60 процента, и игнорираха корейските супермаркети „Lotte“, принуждавайки временното затваряне на близо 55 магазина.\r\nПри САЩ също има достатъчно опции, като например веригите за бързо хранене като „Макдоналдс“ или „Старбъкс“. С около 1.4 милиарда потребители, китайският пазар е огромен актив за всяка компания и за тези компании, които вече са установени в Китай, незабавната загуба на подобен пазар, ще ги удари доста тежко.\r\n„Това може да стане доста грозно“, заяви Дебора Елмс, създател на Азиатския търговски център. „Кошмарният сценарий за фирмите може дори да не включва правителството. Какво ще се случи, ако китайските потребители започнат да бойкотират американските продукти? Ако спрат да пият Старбъкс? Да не искат айфони?“\r\nПравителството може просто да даде знак, че желае потребителите да „спрат да пазаруват в KFC или да спрат да купуват американски продукти, каквито и да са те”, заяви Бил Райнсч, старши съветник към Центъра за стратегически и международни проучвания.\r\nТова просто действие би провалило плановете на „Старбъкс“ да удвои 3 300-те магазина, които вече има в Китай. Това би ударило „Дженеръл Мотърс“ с 8 процента растеж, както и би довело до провал на „всякакъв брой“ бизнес планове на всички по-малки американски компании.\r\nОсвен потребителски бойкот, Китай може да наложи леки, но досадни промени към потребителските банкови системи, въвеждайки малки промени в това как банковите сметки на американски граждани се управляват. На по-високо ниво, Китай може да направи по-трудно отварянето на банкови сметки за американски компании.\r\n„Когато влезеш в банка като служител на чужда или американска компания, може да изпиташ малки регулаторни промени, само в начина на управление на сметката ти“, заяви Карла Клингнер, изпълнителен директор на „Palindromes“, холдингово дружество, което прави бизнес в селскостопанския и логистичен сектор в Китай.\r\nПекин може да претендира, че всички американски бизнеси са длъжни да плащат данъци в Китай, предполага Хосук Лий Макияма, директор на Европейския център за международна политическа икономика.\r\nИ ако това не е достатъчно, китайското правителство може да наруши веригите за доставки на американските компании, твърди Бил Райнсч. На практика това би означавало инспекция на производственото съоръжение на „Фокскон“, в което случайно се намират няколко „нарушения“, затваряйки всякакво производство на „айфони“ за три месеца. И „айфоните“ далеч не са единствените електронни устройства произвеждани в заводите на „Фокскон“.\r\nВсички американски бизнес операции в Китай комбинирани правят пазар от 550 милиарда долара за американските компании, твърди Ерин Енис, старши вицепрезидент в бизнес съвета САЩ-Китай.\r\n„Има много начини, по които Китай може да ескалира“, заявява Енис. „Лицензирането може да започне да се бави. Компаниите могат да се изправят пред по-високи нива на контрол на своите продукти в пристанищата, в които пристигат“.\r\nВъпреки това, други експерти твърдят, че трябва да очакваме Китай да действа възможно най-сдържано. В интерес на Пекин е да поддържа добър имидж и да направи САЩ да изглеждат като търговски агресор.\r\n„Мисля, че Китай все още има интерес да бъде виждан като играч, който спазва правилата. Пропорционалните отговори правят по-лесно за теб да спориш, че си действал в рамките на правилата на Световната търговска организация“, заяви Едуард Алдън, старши член на Съвета за международни отношения.\r\nНай-добрата част за Пекин тук е, че винаги има други компании – от Япония, ЕС, Корея, Русия – които са готови да вземат американската част на китайския пазар за себе си. Ако американските компании пострадат, заради поведението на Вашингтон, Китай може просто да ги замени с други компании и да продължи както досега.\r\n„Какво ще направят китайците когато си отмъстят? Тогава ще кажат, „лесно можем да извадим тази американска компания, защото имаме японска компания, или корейска компания, или европейска компания, готови да дойдат и да правят същия бизнес тук. Мисля, че това е много правдоподобен сценарий на събитията, които предстоят да се случат“, заяви Руфъс Йеркса, бивш търговски представител на САЩ. Йонислав Дочев", "date": "2018.06.21", "title": "Sputnik: Мита? Китай има други начини да отговори на търговската война на Доналд Тръмп"}
{"url": "http://www.focus-news.net/news/2018/06/21/2536434/nimh-dnes-shte-bade-predimno-slanchevo-sled-obyad-v-severna-i-zapadna-balgariya-sa-vazmozhni-kratkotrayni-valezhi.html", "text": "Днес в 13.07 часа настъпва астрономическото лято. Времето ще бъде предимно слънчево. След обяд над Северна и Западна България ще се развие купеста и купесто-дъждовна облачност и на места ще превали краткотраен дъжд, придружен с гръмотевици и временни усилвания на вятъра. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН). Ще е топло, след обяд в равнините горещо с максимални температури между 29° и 34°. Атмосферното налягане е малко по-високо от средното за юни – ще започне да се понижава.  \r\nНад Черноморието ще бъде предимно слънчево, след обяд с характерния бриз. Максимални температури на въздуха: 29°-32°. Температурата на морската вода е 23°-26°. Вълнението на морето ще бъде 1-2 бала. \r\nНад планините ще бъде предимно слънчево. След обяд, главно над масивите в Западна България ще се развие купеста и купесто-дъждовна облачност и на места ще превали и прегърми. Ще духа умерен вятър от изток. Максимална температура на височина 1200 метра около 19°, на 2000 метра - около 13°.", "date": "2018.06.21", "title": "НИМХ: Днес ще бъде предимно слънчево, след обяд в Северна и Западна България са възможни краткотрайни валежи"}
{"url": "http://www.focus-news.net/news/2018/06/21/2536430/voa-vse-oshte-nyama-znatsi-za-yadrenoto-razorazhavane-na-severna-koreya.html", "text": "Седмица, след като президентът на САЩ Доналд Тръмп оповести, че Северна Корея вече не представлява ядрена заплаха, неговият министър на отбраната Джеймс Матис предупреди, че няма знаци Пхенян да прави нещо за денуклеаризацията си, предава Voice of America.\r\n„Не съм осведомен за това“, заяви Матис пред журналисти в Пентагона.\r\n„Не бих очаквал това към този момент“, добави той. „Очевидно в момента сме в началото на процеса. Детайлните преговори не са започнали“.\r\nТръмп обяви, че заплахата от ядрена Северна Корея е приключила на 13 юни, след срещата му в Сингапур със севернокорейския лидер Ким Чен-ун.\r\n„Всички вече могат да се чувстват много по-безопасно от деня, в който встъпих в длъжност. Вече няма ядрена заплаха от Северна Корея. Срещата с Ким Чен-ун беше интересно и много позитивно преживяване. Северна Корея има страхотен потенциал за бъдещето“, написа на 13 юни Тръмп в социалната мрежа „Туитър“.\r\nНо ден по-късно, държавният секретар на САЩ Майк Помпео предупреди, че тежките санкции ще останат в сила, докато САЩ могат да потвърдят „пълната денуклеаризация“ на Пхенян.\r\nКато част от споразумението, Тръмп обеща да прекрати военните учения между САЩ и Южна Корея.\r\nПредставители на САЩ и Южна Корея се очаква да обсъдят въпроса в петък, 22 юни, а консултациите се очаква да продължат и следващата седмица, когато Матис пътува за Сеул.\r\nТой описа разговорите като част от „обикновеното, близко съгласуване“ между военните сили на САЩ и Южна Корея.\r\n„Всичко върви добре между нас и Южна Корея. Ще изясним някои от детайлите тук в петък сутринта“, отбеляза Матис. Йонислав Дочев", "date": "2018.06.21", "title": "VOA: Все още няма знаци за ядреното разоръжаване на Северна Корея"}
{"url": "http://www.focus-news.net/news/2018/06/21/2536420/nova-tv-makedoniya-podpisat-na-george-ivanov-ne-e-neobhodim.html", "text": "Македонският парламент ратифицира в сряда Договора с Гърция, подписан в неделя от външните министри на Македония и Гърция, Никола Димитров и Никос Коцияс, предава македонската телевизия „Нова ТВ“.\r\nМакедонското министерството на външните работи вече работи, за да извести гръцкото външно министерство, че договорът е ратифициран.\r\nКакто е предвидено в точка 6 от договора, веднага след ратификацията и след като официално Скопие извести Атина, че договорът е получил зелена светлина в парламента, Гърция, както е посочено в него, ще изпрати съгласието си към НАТО за членство на Македония и до Европейския съюз за одобрение за започване на преговорите за членство.\r\nВ договора никъде не е предвидено, че законът за ратификацията трябва да бъде обявен в Държавен вестник, за който е необходим подписът на Георге Иванов.\r\nДоговорът ще влезе в сила, след като за него гласува и гръцкият парламент, а това ще се случи когато Македония направи предвидените промени в конституцията си.\r\nСледователно, на този етап подписът на македонския президент Иванов не е толкова необходим.\r\nИначе, възможните обструкции на Иванов са били предвидени при изработката на текста на договора, така че вместо да се налага законът за ратификацията да се обявява в Държавен вестник, текстът е написан така че Македония да извести Гърция за ратификацията и по този начин да се избегне нуждата от подписа на Георге Иванов. Йонислав Дочев", "date": "2018.06.21", "title": "„Нова ТВ“ (Македония): Подписът на Георге Иванов не е необходим"}
{"url": "http://www.focus-news.net/news/2018/06/21/2536435/prezidentat-rumen-radev-e-na-ofitsialno-poseshtenie-v-republika-sarbiya.html", "text": "Президентът Румен Радев е на официално посещение в Република Сърбия днес и утре (22 юни) по покана на своя сръбски колега президента Александър Вучич. Това съобщиха от прессекретариата на държавния глава.\r\nЕвропейската перспектива на Сърбия, насърчаването на икономическото развитие и подобряването на достъпа до здравеопазване и образование в районите, в които живее българското национално малцинство, са теми от дневния ред на двустранните отношения. Развитието на инвестиционното сътрудничество, икономическия обмен и туризма, подобряването на транспортната и енергийна свързаност в Югоизточна Европа, както и регионалното сътрудничество на Балканите се очаква да бъдат сред акцентите по време на срещите на президента Румен Радев в Сърбия.\r\nДнес ще се състои церемонията по официалното посрещане на българския държавен глава в Белград. Президентите Румен Радев и Александър Вучич ще проведат среща „на четири очи“, след което ще се състоят пленарните разговори на официалните делегации на България и Сърбия. Двамата държавни глави ще дадат съвместна пресконференция.\r\nВ Белград президентът Радев ще проведе срещи и с министър-председателя Ана Бърнабич и с председателя на Народната скупщина Мая Гойкович. По-късно държавният глава ще положи венец пред Паметника на незнайния воин и ще посети изложбата „Приложна носталгия“.\r\nНа 22 юни президентите Румен Радев и Александър Вучич ще проведат среща с представители на българското национално малцинство в Димитровград и ще посетят гимназията „Св. св. Кирил и Методий“.\r\nДвамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.", "date": "2018.06.21", "title": "Президентът Румен Радев е на официално посещение в Република Сърбия"}
{"url": "http://www.focus-news.net/news/2018/06/21/2536436/deputatite-shte-reshat-dali-dans-da-otsenyava-patnitsite-i-ekipazha-na-vazdushnite-poleti-s-tsel-predotvratyavane-na-teroristichni-prestapleniya.html", "text": "Народните представители ще гласуват окончателни промени в Закона за Държавна агенция „Национална сигурност”. Това се посочва в програмата за работа на Народното събрание. Те ще решат дали Националното звено за обработване на резервационни данни на пътниците към ДАНС да извършва оценка на пътниците и екипажа преди обявеното време за пристигане или заминаване, с цел предотвратяване и  разкриване, разследване и наказателно преследване на терористични престъпления. Задължението за предоставяне на данните за пътниците и екипажа ще бъде на въздушния превозвач, който извършва полета. Превозвачите ще трябва да предадат на ДАНС данните 48 часа преди обявеното време за излитане на редовните полети и 24 часа за нередовните полети. Националното звено беше открито през декември 2017 година. Тогава страната ни се нареди сред първите четири страни от ЕС с изградено и функциониращо такова звено.\r\nОчаква се днес или утре да бъде обявено извънредно заседание на парламента, на което депутатите да дебатират по внесения от БСП вот на недоверие към кабинета „Борисов 3“ на тема „Сигурност“.", "date": "2018.06.21", "title": "Депутатите ще решат дали ДАНС да оценява пътниците и екипажа на въздушните полети с цел предотвратяване на терористични престъпления"}
{"url": "http://www.focus-news.net/news/2018/06/21/2536437/trm-moldova-protest-pred-kmetstvoto-na-kishinev-sreshtu-anuliraneto-na-kmetskite-izbori.html", "text": "Жителите на Кишинев протестират пред кметството на града срещу решението във вторник на съда в Кишинев да анулира кметските избори проведени на 3 юни, предава молдовската медия „TRM“.\r\nПротестиращите излязоха с банери и вувузели. Хората скандират „Не се предаваме“ и „Нъстасе е кметът“.\r\nНово изслушване за утвърждаване на избрания кмет на Кишинев Андрей Нъстасе беше проведено във вторник в съда. Той отказа да узакони резултатите от кметските избори. Веднага, след като решението беше взето, Нъстасе обяви, че ще го обжалва.Агенция „Фокус“ припомня: Йонислав Дочев", "date": "2018.06.21", "title": "„TRM“ (Молдова): Протест пред кметството на Кишинев срещу анулирането на кметските избори"}
{"url": "http://www.focus-news.net/news/2018/06/21/2536438/ministar-temenuzhka-petkova-shte-uchastva-v-ikonomicheski-forum-plovdiv.html", "text": "Министърът на енергетиката Теменужка Петкова ще участва днес в „Икономически форум Пловдив“. Това съобщиха от пресцентъра на Министерство на енергетиката. Събитието се организира от Делфийския икономически форум и Центъра за либерални стратегии. В рамките на форума ще бъдат обсъдени актуални теми от сферата на политиката и бизнеса, както и предизвикателствата, пред които се изправя България, Европа и светът. \r\nМинистър Петкова ще открие енергийния панел „Европейски енергиен съюз“ от 18.00 часа в хотел „Империал“ в Пловдив.", "date": "2018.06.21", "title": "Министър Теменужка Петкова ще участва в „Икономически форум Пловдив“"}
{"url": "http://www.focus-news.net/news/2018/06/21/2536440/zam-ministar-zhecho-stankov-stankov-shte-uchastva-v-konferentsiya-za-energiynata-efektivnost-i-vei-v-burgas.html", "text": "Заместник-министърът на енергетиката Жечо Станков ще участва в международната конференция „По пътя към почти нулевоенергийни сгради. Норвежкият опит и предизвикателствата в България “. Това съобщиха от пресцентъра на министерството. Събитието е част от календара на първото българско председателство на Съвета на Европейския съюз и ще се проведе в „Експо център Флора“. В рамките на втория ден на събитието ще бъде подписано Програмно споразумение по Финансовия механизъм на Европейското икономическо пространство за изпълнение на програма „Възобновяема енергия, енергийна ефективност и енергийна сигурност“ между Комитета на финансовия механизъм, създаден от страните-донори и Националното координационно звено към Министерския съвет. \r\nПрограмата \"Възобновяема енергия, енергийна ефективност, енергийна сигурност\" се финансира от финансовия механизъм на Европейското икономическо пространство 2014-2021. Тя разполага с финансов ресурс от близо 33 млн. евро, от които 28 млн. евро са безвъзмездна помощ. Това е двойно увеличение на средствата спрямо предишния програмен период, когато бюджетът беше в размер на 15.6 млн. евро.\r\nС предоставените средства ще бъдат финансирани дейности, свързани с енергийна ефективност, оползотворяване на потенциала на възобновяемата енергия със специално внимание върху хидро- и геотермалната енергия. През новия програмен период геотермалната енергия е изведена като специален приоритет в програмата. Оператор на програмата ще е Министерството на енергетиката.", "date": "2018.06.21", "title": "Зам.-министър Жечо Станков Станков ще участва в конференция за енергийната ефективност и ВЕИ в Бургас"}
{"url": "http://www.focus-news.net/news/2018/06/21/2536439/sluzhitelite-na-nimh-shte-protestirat-pred-tsentralnata-sgrada-na-ban.html", "text": "Oт 9.00 до 10.30 часа пред централната сграда на БАН работещите в Националния институт по метеорология и хидрология (НИМХ) ще проведат предупредителен протест-митинг. Служителите настояват зам.-председателят на БАН чл.-кор. Константин Хаджииванов да поеме отговорността за резултатите от разработените и наложени от него критерии за разпределение на бюджетната субсидия на БАН за 2018 г. и да се оттегли от ръководството на БАН. От НИМХ призовават ръководните органи на БАН да поемат отговорността за решенията си за разпределянето на предоставените на БАН от Държавата средства за 2018 г. В срок до 2 юли да предоставят на НИМХ недостигащите 1 145 000 лв. за осигуряване на дейността му като Национална хидрометеорологична служба на Р. България през 2018 г. от наличните средства в партида „Развитие“ на БАН. Служителите на НИМХ поискаха от Народното събрание спешни изменения в Закона на БАН, за да е невъзможно в бъдеще средствата от Държавния бюджет предназначени за НИМХ да се преразпределят от ръководни органи на БАН. \r\nОт НИМХ предупреждават, че ако до 9 юли не бъдат изпълнени исканията им, Институтът ще преустанови изпълнението на националните си и международни задължения като Национална хидрометеорологична служба поради изчерпване на предоставените средства за тях.", "date": "2018.06.21", "title": "Служителите на НИМХ ще протестират пред централната сграда на БАН"}
{"url": "http://www.focus-news.net/news/2018/06/21/2536442/denyat-21-yuni-v-balgarskata-istoriya.html", "text": "2000 г.\r\nВ изследване на Световната здравна организация по качество на здравно обслужване България е на 102-о място от 191 страни.\r\n1991 г.\r\nВ периода 21 – 22 юни се провежда Третата национална конференция на СДС, която призовава за нови парламентарни избори. Промените в устава предвиждат СДС да стане национално движение от партии, организации и граждани.\r\n1985 г.\r\nНа пленум на окръжния комитет на БКП в Хасково в присъствието на члена на Политбюро на ЦК на БКП Йордан Йотов се набляга на въвеждането на нови граждански ритуали и се призовава да се доведе до край  „възродителният процес\".\r\n1983 г.\r\nВ периода 21 - 23 юни Тодор Живков е на официално посещение в ГДР. Подписани са „Основни насоки за икономическото и научно-техническото сътрудничество и за интеграцията между двете страни до 1990 г. и в перспектива\".\r\n1958 г.\r\nПолитбюро на ЦК на БКП взема решение за постепенно сливане на турските и българските училища. Обучението на турските младежи в средните, полувисши и висши училища започва да се провежда изцяло на български. На следващата година се въвежда задължително обучение по български за деца от турски произход и в началните и прогимназиалните степени, като майчиният език се изучава като отделна дисциплина.\r\n1958 г.\r\nПолитбюро на ЦК на БКП възстановява партийното членство на художника Александър Жендов, изключен през 1950 г. от БКП, и препоръчва на Съюза на българските художници да уреди негова изложба, както и да бъдат издадени албум с негови творби и монография за него.\r\n1937 г.\r\nЗавършва нелегалната Витошка конференция, на която Работническата партия взема решение за единодействие с опозицията.\r\n1931 г.\r\nПроведени са избори за ХХІІІ Народно събрание. Спечелени са от опозиционния Народен блок – 152 места (земеделци – 75, демократи – 41, националлиберали – 29, радикали – 7). Народната коалиция получава 78 места (Демократически сговор – 64 и Националлиберална партия на Б. Смилов – 14).\r\n1918 г.\r\nНазначен е кабинет на малцинството (101 от 245 депутати) от Демократическата и Радикалдемократическата партия начело с Александър Малинов, при подкрепата на Народната партия, Прогресивнолибералната партия, БЗНС и широките социалисти. Правителството декларира, че ще подобри снабдяването на населението и армията, ще отстрани корумпираните чиновници и ще защити интересите на страната.\r\n1881 г.\r\nНа 14 и 21 юни са проведени избори за II ВНС, спечелени от консерваторите. Избрани са само четирима депутати - либерали, но и те не са допуснати до заседанията. На 18 юни в Плевенски окръг и Оряховска околия е обявено военно положение и в тях не се провеждат избори.На тази дата са родени:\r\n1935 г.\r\nРоден е Любен Димитров Атанасов – български енциклопедист.\r\n1926 г.\r\nРоден е Тодор Георгиев Абазов – български журналист, публицист и литературен критик; професор по журналистика.\r\n1898 г.\r\nРодена е Пенка Георгиева Икономова – българска драматична и филмова актриса.На тази дата умират:\r\n1937 г.\r\nУмира Симеон Ванков – български офицер, генерал-майор от руската армия (1911 г.).\r\n1848 г. \r\nВ Свищов умира големият възрожденски просветен деец и книжовник Христаки Павлович (1804 - 1848). Роден е в град Дупница. Автор е на учебници и книги за учениците си. Най-важното негово съчинение е известната първа печатна славяно – българска История по Паисий, наречена Царственик или История болгарская. За кратко време тази книга е била разпространена между хората и в училищата. За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2018.06.21", "title": "Денят 21 юни в българската история"}
{"url": "http://www.focus-news.net/news/2018/06/21/2536444/denyat-21-yuni-v-svetovnata-istoriya.html", "text": "2017 г.\r\nПарламентът на Румъния гласува вот на недоверие срещу правителството.\r\n2017 г.\r\nФрансоа Байру подава оставка като министър на правосъдието на Франция сред текущото разследване на предполагаемото измамно наемане на парламентарни сътрудници от центристкото демократично движение.\r\n2017 г.\r\nЕвропейската космическа агенция (ЕКА) одобрява космическата обсерватория PLATO, която ще търси екзопланети, подобни на Земята.\r\n2015 г.\r\nНад 94 души загиват в бедняшки квартал в Мумбай, Западна Индия поради консумация на фалшив алкохол.\r\n2014 г.\r\nВицепрезидентът на Международната федерация за правата на човека Алес Беляцки е освободен от затвор в Беларусия.\r\n2013 г.\r\nСлед продължителни дъждове в Индия наводненията вземат над 240 човешки жертви. Над 355 хиляди остават без покрив над главите си, а общо засегнатите са над 18 милиона човека.\r\n2012 г.\r\nПарламентарната комисия по международна търговия към Европейския парламент отхвърля ACTA с 19 гласа „против“ и 12 „за“.\r\n2012 г.\r\nЗа министър-председател на Пакистан е назначен досегашният министър на текстилната промишленост Махдум Шахабудин.\r\n2011 г.\r\nГенералната асамблея на ООН дава втори мандат на досегашния Генерален секретар на ООН Бан Ки Мун. Той става известен още в началото на първия си мандат през 2007 г., когато заявява, че всяка страна сама решава проблема със смъртното наказание в разрез с обичайната формулировка, че ООН са против смъртното наказание. Правото на живот е вписано във Всеобщата декларация за правата на човека, а международните трибунали на ООН изрично не налагат смъртни наказания.\r\n2011 г.\r\nНовото португалско правителство начело с Педро Пасуш Коелю полага клетва. То включва представители на Социалдемократическата партия, на Консервативната народна партия и независими експерти.\r\n2011 г.\r\nСлед заседание на финансовите министри от Еврозоната, председателят на Еврогрупата Жан-Клод Юнкер обявява, че гръцкият парламент трябва да одобри новия пакет мерки като условие Гърция да получи заема от 12 млрд. евро. Според Юнкер заможните гърци следва да бъдат въвлечени в решаването на проблема за предотвратяване фалита на страната.\r\n2009 г.\r\nГренландия става независима, като се управлява и контролира от собствено-държавни органи.\r\n2006 г.\r\nСедем американски морски пехотинци и един санитар от флота са официално обвинени в убийството на цивилен гражданин в Ирак през април 2006 г.\r\n2006г. \r\nПет фалшиви лекарства под формата на ампули са разпространени в търговската мрежа. Медикаментите са Витамин С, аналгин, амикацин, бускулизин и фурантрил. Не е известно какво е количеството на лекарствата, както и производителят им. Фалшивите лекарства са разпространени в аптеките от търговец на едро на медикаменти.\r\n2006 г.\r\nИталианското правителство приема ратифицирания от Испания Договор за присъединяване 2005 в качеството си на депозитар на основните договори на Европейския съюз.\r\n2005 г.\r\nСловашкият парламент ратифицира Договора за присъединяване на България и Румъния към Европейския съюз със 102 гласа „ЗА“ и 2 – „ПРОТИВ“.\r\n2005 г. \r\nИталианското правителство приема ратифицирания от Дания Договор за присъединяване 2005 в качеството си на депозитар на основните договори на Европейския съюз.\r\n2000 г.\r\nУчените от НАСА официално съобщават за откриването на вода на повърхността на Марс.\r\n1990 г.\r\nВ Иран в резултат на земетресение загиват 40 хил. души.\r\n1984 г.\r\nВлиза в действие първата поправка на конституцията на Канада, предоставяща повече права на коренното индианско население.\r\n1977 г.\r\nВ периода 21 – 23 юни във Варшава се провежда ХХХІ сесия на Съвета за икономическа взаимопомощ (СИВ), която утвърждава програма за координация на народностопанските планове на страните от организацията за периода 1981 г. – 1985 г.\r\nСъветът за икономическа взаимопомощ е междуправителствена организация за икономическо и научно-техническо сътрудничество. Основана е през 1949 г. от България, Полша, Румъния, СССР, Унгария и Чехословакия. По-късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г.\r\n1948 г.\r\nФирмата „Колумбия\" пуска на пазара първите дългосвирещи грамофонни плочи с 33 оборота в минута.\r\n1919 г. \r\nГермания потопява в залива Скапа Флоу собствения си морски флот, който според клаузите на Версайския договор трябвало да бъде предаден на Великобритания.\r\n1919 г.\r\nГермания потопява в залива Скапа Флоу собствения си морски флот, който според клаузите на Версайския договор, трябвало да бъде предаден на Великобритания.\r\n1916 г.\r\nПо време на Първата световна война (1915 - 1918) Щабът на Действащата армия организира научна експедиция в Македония и Поморавието с основна цел да се изясни етническият характер на местното население.\r\n1913 г.\r\nПо време на Междусъюзническата война, части на Четвърта армия разгромяват сръбската Тимошка дивизия при Криволак.\r\n1897 г.\r\nЗавършва Четвъртият конгрес на македонската емиграция, в който участват 20 дружества. Председател на Върховния комитет е Христо Станишев, подпредседател Георги Георгов.\r\n1791 г.\r\nПо заповед на френските революционери е арестувано цялото кралско семейство заедно с бившия крал на страната Луи XVI, който две години по-късно е екзекутиран.\r\n1633 г.\r\nАстрономът Галилео Галилей е заточен от Инквизицията. Галилео Галилей е италиански учен енциклопедист и астроном, един от създателите на естествознанието. Известен е със своите открития в областта на астрономията и физиката, пръв е защитил пред църквата твърдението на Коперник, че Земята се върти около Слънцето. Основател е на експерименталната наука в Италия. Открива закона за изохронизма на малките трептения и използва това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и пръв построява астрономическата тръба през 1609 г. Галилей отстоява твърдението, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. След това откритие е обявен за еретик от схоластиците и Римския двор и е поканен да се откаже тържествено от теориите си. Той обещава да го направи, но през 1632 г. излага писмено всички доказателства за проповядваните от него учения.\r\nВпоследствие през 1633 г. инквизицията принуждава Галилей, който по това време е на 69 години, да се отрече пред инквизиторския съд от всичките си учения.На тази дата са родени:\r\n1905 г. \r\nРоден е Жан-Пол Сартър, френски писател, публицист и философ. Носител на Нобелова награда за литература през 1964 година.\r\n1897 г. \r\nРоден е Александър Шаргей, известен като Юрий Кондратюк (1897 - 1942). Теоретик на космонавтиката, разработил схемата за пилотиран полет до Луната, заимствана от американците при разработката на програмата „Аполо\".\r\n1921 г.\r\nРодена е американската киноактриса Джейн Ръсел. Секссимвол в годините след Втората световна война.\r\n1864 г.\r\nРоден е Хенрих Вьолфлин – швейцарски изкуствовед.На тази дата умират:\r\n1908 г.\r\nУмира руският композитор Николай Римски – Корсаков. \r\n1914 г.\r\nУмира Берта фон Зутнер – австрийска писателка.\r\n1970 г.\r\nУмира Сукарно – президент на Индонезия от 1945 до 1967 г.\r\n1377 г.\r\nУмира Едуард ІІІ Уиндзор – английски крал. Той е роден на 13 март 1312 г. в Уиндзор и е от династията на Плантагенети.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2018.06.21", "title": "Денят 21 юни в световната история"}
{"url": "http://www.focus-news.net/news/2018/06/21/2536441/reuters-kitay-preduprediha-sasht-che-targovskite-im-deystviya-shte-naranyat-amerikanskite-rabotnitsi-i-fermeri.html", "text": "Министерството на търговията на Китай в четвъртък обвини САЩ, че са твърде темпераментни върху двустранните търговски въпроси и предупредиха, че интересите на американските работници и фермери накрая ще бъдат наранени, предава Reuters.\r\nКитай вярва, че предишните му търговски преговори със САЩ са били конструктивни, но тъй като американското правителство се държи непредвидимо и предизвикателно, Пекин трябва да отговори в строг маниер, заяви говорителят на търговското министерство Гао Фен.\r\nКитай ще предприеме действия за защита на своите интереси и американската едностранчивост накрая ще нарани интересите на собствените си работници и фермери, заяви Гао пред журналисти. Йонислав Дочев", "date": "2018.06.21", "title": "Reuters: Китай предупредиха САЩ, че търговските им действия ще наранят американските работници и фермери"}
{"url": "http://www.focus-news.net/news/2018/06/21/2536443/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на спирателни кранове зад бл. 33 жк. „Овча купел“ 2, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- ул. „Антонин Колар“,  ул. „Феникс“ и бул. „Президент Линкълн“; \r\n- ул. „Иван  Хаджийски“  от ул. „Феникс“ до ул. „Промишлена“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Феникс“ ъгъла с ул. „Иван  Хаджийски“  .\r\nВъв връзка с подмяна на пожарен хидрант на бул. „Сливница“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Сливница“  от ул. „Отец Паисий“ до ул. „Опълченска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Средна гора“ ъгъла с бул. „Сливница“  .\r\nВъв връзка с пресвързване на довеждащ водопровод над с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на с. Мърчаево.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада в селото.\r\nВъв връзка с изпълнение на инвестиционен проект за реконструкция на уличен водопровод на ул. „Могилата“ кв. „Витоша“ , се налага спиране на водоподаването от 9:00  до 19:00 часа на клиентите на „Софийска вода”, живеещи в района на:\r\n- ул. „Чавдар Мутафов“ от бул. „Симеоновско шосе“ до ул. „Екатерина Ненчева“;\r\n- ул. „Тодор Чипев“, ул. „Могилата“, ул. „Ради Радев“, ул. „Марин Тодоров“, ул. „Димитър Яблански“ и ул. „Лиляна Паница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могилата“ ъгъла с ул. „Марин Тодоров “ .\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с изграждане на водопроводни връзки на ул. „Каменица“ кв. „Горна баня“, се налага спиране на водоподаването от 08:00 до 20:00 часа на клиентите на „Софийска вода”, живеещи в района на:\r\n- ул. „Каменица“,  ул. „Роза“, ул. „646-та“ ул. „Диамант“;\r\n- ул. „Каменица“ между ул. „748-ма“ и  ул. „Еделвайс“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каменица“ ъгъла с ул. „Роза“  .\r\nВъв връзка с подмяна на спирателен кран на ул. „Г. М. Димитров“ жк. „Дианабад“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на ул. „Г. М. Димитров“ №1; ул. „Апостол Карамитев“ №2 и №2А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Г. М. Димитров “ ъгъла с ул. „Апостол Карамитев“.\r\nВъв връзка с подмяна на сградно водопроводно отклонение на ул. „Кутлувица“ кв. „Модерно предградие“, се налага спиране на водоподаването от 09:30 до 14:30 часа на клиентите на „Софийска вода”, живеещи в района на бул. „Сливница“, ул. „Старата църква“, ул. „Връх Манчо“, ул. „Справедливост“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подкрепа“ ъгъла с ул. „Войводово“.\r\nВъв връзка с подмяна на сградно водопроводно отклонение на ул. „Аличо“ с. Казичене, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Витоша“ от ул. „Христо Ботев“ до ул. „Аличо“;\r\n- ул.“ Аличо“ от ул. „Св. Св. Кирил и Методи“ до ул. „Хан Аспарух“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Аличо“ ъгъла с ул. „Витоша“.\r\nВъв връзка с подмяна на сградно водопроводно отклонение на ул. „Жътва“ вилна зона „Малинова долина“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на ул.“ Жътва“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Жътва“№19.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.06.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/21/2536446/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в Пловдив ще проведат приемни с гражданите. Това съобщиха от пресцентъра на ПП ГЕРБ. Срещата с Веселин Маневски ще се проведе от 16.00 часа в офиса на ГЕРБ в район „Южен” на ул. „Академик Петър Динеков” № 1А. Пенчо Малинов ще има приемна от 17.00 часа в офиса на ГЕРБ в район „Източен” на ул.„Коста Паница” №5. \r\nОт 17.30 часа Петър Попов, Ясен Михайлов и Дамян Петров ще се срещнат с граждани в партийния офис в район „Западен” на ул. „Царевец” № 9. \r\nГошо Къчков ще има приемна по същото време в офиса на ГЕРБ в район „Северен” на бул.„Марица” №91.", "date": "2018.06.21", "title": "Пловдив: Общинските съветници от  ГЕРБ ще проведат приемни с граждани"}
{"url": "http://www.focus-news.net/news/2018/06/21/2536445/v-shtaba-na-voennomorskite-sili-shte-se-provede-tarzhestvo-po-sluchay-100-godishnina-ot-sazdavaneto-na-himicheski-voyski-v-balgarskata-armiya.html", "text": "От 11.00 часа днес в Щаба на Военноморските сили (ВМС) ще се проведе тържество по случай 100 годишнина от създаването на химически войски в Българската армия. Това съобщиха от ВМС.", "date": "2018.06.21", "title": "В Щаба на Военноморските сили ще се проведе тържество по случай 100 годишнина от създаването на химически войски в Българската армия"}
{"url": "http://www.focus-news.net/news/2018/06/21/2536449/v-dramatichen-teatar-adriana-budevska-shte-bade-postaven-muzikalno-poetichniya-spektakal-useshtane-za-lyubov.html", "text": "От 19.00 часа в Драматичен театър „Адриана Будевска“ ще бъде поставен музикално-поетичния спектакъл „Усещане за любов“. Това съобщиха от Община Бургас. На сцената ще си партнират актьорите Бойка Велкова и Ивайло Захариев, които представят най-ярките и символни произведения на световната драматургия, поезия, изобразително изкуство, танц и музика в един спектакъл за любовта. Шекспир, Реноар, Гогол, Петрарка, Робърт Бърнс, Микеланджело, Пикасо, Верди и Шопен са само част от най-емблематичните творци, чиито произведения ще оживеят на сцената. Музиката на спектакъла е дело на големия български творец Теодосий Спасов, хореографията – на Татяна Соколова, а автор на сценографията е Яна Дворецка. Спектакълът е с вход свободен и се организира със съдействието на Община Бургас.", "date": "2018.06.21", "title": "В Драматичен театър „Адриана Будевска“ ще бъде поставен музикално-поетичния спектакъл „Усещане за любов“"}
{"url": "http://www.focus-news.net/news/2018/06/21/2536448/astronomicheskoto-lyato-shte-nastapi-v-1307-chasa-balgarsko-vreme.html", "text": "Астрономическото лято ще настъпи в 13.07 часа българско време. Това каза физикът Пенчо Маркишки от Института по астрономия с Национална астрономическа обсерватория при Българска академия на науките (БАН) в интервю за Агенция „Фокус“. В този час Слънцето ще се намира в точката на лятното слънцестоене в съзвездието Бик (Телец), а този ден ще бъде най-дългия в годината – с продължителност 15 часа и 20 минути. „Днес се наблюдава най-североизточният изгрев на Слънцето и най-северозападния му залез, а по обяд то се издига най-високо в небето – на около 71° над южния хоризонт за нашите географски ширини. Това всъщност е причината да настъпи лятото. По-отвесно падащите слънчеви лъчи и повишената продължителност на деня затоплят климата в Северното полукълбо на Земята, докато в Южното започва астрономическата зима“, обясни Маркишки. По думите му за разлика от Слънцето, при пълнолуние, случващо се около началото на лятото, се наблюдава най-югоизточният изгрев на Луната и най-югозападния неин залез. „Също тогава около полунощ Луната кулминира най-ниско над южния хоризонт. На 28 юни 2018 г. предстои най-южното, най-ниското, пълнолуние за тази година – Луната ще кулминира в 01:16 ч. на височина едва 26°. Пак тогава планетата Сатурн ще е видима на около 3° югоизточно от пълната Луна. В нощта на 27 срещу 28 юли 2018 г. отново ще наблюдаваме ниска кулминация на пълната Луна – тя ще бъде точно над южния хоризонт в 01:37 ч., на височина 28°. Тези ниски пълнолуния са добра възможност за фотографите, обичащи да снимат нощни пейзажи, да реализират интересни свои идеи - с ниска над южния хоризонт пълна Луна“, допълни физикът. \r\nДеница КИТАНОВА", "date": "2018.06.21", "title": "Астрономическото лято ще настъпи в 13.07 чaса българско време"}
{"url": "http://www.focus-news.net/news/2018/06/21/2536450/veliko-tarnovo-denyat-na-muzikata-shte-bade-otbelyazan-s-kontsert-na-tsirkovata-ploshtadka-v-grada.html", "text": "В 20.00 часа днес на Цирковата площадка във Велико Търново, The Voice Happy Energy Tour ще събере на голямата сцена Криско, Pavell & Venci Venc’, СкандаУ, Михаела Маринова, DARA, Балет NOVA, DJ Doncho, Ballan, Михаела Филева и TITA. Това съобщиха от пресцентъра на Община Велико Търново. На Международния ден на музиката, който се отбелязва традиционно на 21 юни, те ще зарадват своите почитатели с най-новите си хитове. \r\nВ родния си град ще пее Михаела Филева, която наскоро представи втория си самостоятелен албум „Нова страница“. Тя призна, че винаги се радва да се завърне във Велико Търново. \r\nНа сцената на любимото лятно музикално турне чаровната DARA ще изпълни сложните хореографии от новото ѝ видео.", "date": "2018.06.21", "title": "Велико Търново: Денят на музиката ще бъде отбелязан с концерт на Цирковата площадка в града"}
{"url": "http://www.focus-news.net/news/2018/06/21/2536447/sputnik-vanshniyat-ministar-na-ekvador-obeshta-da-prerazgleda-statuta-na-dzhulian-asandzh.html", "text": "Новият външен министър на Еквадор Хосе Валенсия заяви в сряда, че протекцията и статутът на убежище, дадени на създателя на „WikiLeaks“ Джулиан Асандж, могат да бъдат премахнати, предава Sputnik.\r\n„Еквадор търси решение на проблема. Подслоняването не е вечно и не може да очакваш да изкараш години без ние да преразгледаме ситуацията, включително защото това нарушава правата на бежанеца“, заяви Валенсия в телевизионен коментар.\r\nКомуникациите на Асандж с външния свят бяха прекъснати през март, след като Еквадор го обвини в поставянето под риск на добрите отношения на страната с Лондон. Президентът на Еквадор Ленин Морено по-късно премахна допълнителната охрана на дипломатическата мисия в Лондон.\r\nАко Асандж изгуби убежището си в еквадорското посолство, го грози риск от депортация в САЩ, където може да бъде съден по редица обвинения за изнасяне на строго секретна информация. Йонислав Дочев", "date": "2018.06.21", "title": "Sputnik: Външният министър на Еквадор обеща да преразгледа статута на Джулиан Асандж"}
{"url": "http://www.focus-news.net/news/2018/06/21/2536451/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света Литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2018.06.21", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/06/21/2536452/obshtina-dobrich-prizovava-da-se-spazvat-ogranicheniyata-za-dvizhenie-po-ul-panayot-hitov-i-v-blizost-do-mbal-dobrich-za-da-se-osiguri-normalna-rabotata-na-tsentara-za-speshna-pomosht.html", "text": "Община град Добрич призовава шофьорите да спазват временната организация на движение по ул. „Панайот Хитов“ и уличките в близост до входа на Многопрофилната болница за активно лечение (МБАЛ) - Добрич, въведена във  връзка с реализиране на дейности - част от Интегрирания проект за подобряване на водния сектор в града. Водачите са призовани да не паркират на забранени участъци, за да се осигури нормалното обезпечаване на работата на Центъра за спешна помощ, предаде кореспондентът на Радио „Фокус” – Варна. Въведена е временна организация на движение на автомобили и по ул. „Йордан Йовков“ в Добрич. \r\nНяма въведени временни ограничения на движението на автомобили в областта. Движението по път II-71 Силистра – Добрич се осъществява с повишено внимание, поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. Продължават ремонтните дейности и по Околовръстния път на Добрич. Срокът за приключване е до 22 юни. Движението по част от път II-29 Варна – Добрич също се осъществява с повишено внимание поради частични ремонтни дейности на асфалтовата настилка. Срокът за приключване на ремонта е 30 юни. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, тихо е, температурата на въздуха е около 19 градуса към 7,30 часа. \r\nЖулиета НИКОЛОВА", "date": "2018.06.21", "title": "Община Добрич призовава да се спазват ограниченията за движение по ул. „Панайот Хитов“ и в близост до МБАЛ - Добрич, за да се осигури нормална работата на Центъра за спешна помощ"}
{"url": "http://www.focus-news.net/news/2018/06/21/2536453/mvr-26-dushi-sa-postradali-pri-katastrofi-v-stranata-prez-izminaloto-denonoshtie.html", "text": "26 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 19 тежки пътнотранспортни произшествия. В София са регистрирани 58 леки и 5 тежки катастрофи, при които са пострадали 8 души.", "date": "2018.06.21", "title": "МВР: 26 души са пострадали при катастрофи в страната през изминалото денонощие"}
{"url": "http://www.focus-news.net/news/2018/06/21/2536457/sofiya-knigata-na-krikor-aslanyan-moyat-roden-grad-sofiya-shte-bade-predstavena-v-stolichnata-biblioteka.html", "text": "Книгата на Крикор Асланян „Моят роден град София“ ще бъде представена в Столична библиотека. Това съобщиха от пресцентъра на Столична община. Събитието ще се проведе от 18.00 часа днес в сградата на библиотеката на пл. „П. Р. Славейков” 4, Мраморно фоайе, първи етаж.\r\nКрикор Асланян е роден в София през 1936 г. Завършил е френска фиология в СУ „Климент Охридски\" и външнотърговска академия в Москва. Цял живот е живял в София и е видял много метаморфози - как изчезнаха цели улици, пасажи, как хората се промениха. В новата си книга Крикор Асланян разказва за живота в някогашна София и за самия град - такъв, какъвто го е изживял и видял лично.", "date": "2018.06.21", "title": "София: Книгата на Крикор Асланян „Моят роден град София“ ще бъде представена в Столичната библиотека"}
{"url": "http://www.focus-news.net/news/2018/06/21/2536458/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Милена Димова и Мартин Байчев ще се срещнат с граждани днес и утре. Това съобщиха от пресцентъра на ПП ГЕРБ - Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел. 052/ 600 015.\r\nПриемният ден на Милена Димова е днес, а на Мартин Байчев – на 22 юни.", "date": "2018.06.21", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2018/06/21/2536459/blagoevgrad-shofyorite-da-se-dvizhat-s-povisheno-vnimanie-po-glaven-pat-e-79-ot-paten-vazel-barakovo-do-izhoda-na-blagoevgrad-zaradi-kosene-na-rastitelnost.html", "text": "Шофьорите да се движат със съобразена скорост на главен път Е-79 в участъка от пътен възел „Бараково“ до изхода на Благоевград, от км 357+000 до км 365+000 в посока Кулата, поради косене в средната разделителна ивица. Това каза за Радио „Фокус“ – Пирин дежурният служител в Областно пътно управление-Благоевград.  Нормално интензивно е движението по главен път Е-79 и автомагистрала „Струма“ в участъка от Благоевградска област. Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни.\r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.06.21", "title": "Благоевград: Шофьорите да се движат с повишено внимание по главен път Е-79 от пътен възел „Бараково“ до изхода на Благоевград заради косене на растителност"}
{"url": "http://www.focus-news.net/news/2018/06/21/2536461/sport-diego-koshta-be-opredelen-za-igrach-na-macha-ispaniya-iran.html", "text": "Диего Коща бе определен за играч на мача Испания-Иран от втория кръг в група \"В\" на Мондиал 2018. Нападателят на Испания реализира единственото попадение в срещата в 54-та минута на двубоя. Така Коща вече има три отбелязани гола на световното първенство. Начело в класацията за голмайсторите е португалецът Кристиано Роналдо, който има четири гола на Мондиал 2018.", "date": "2018.06.21", "title": "Спорт: Диего Коща бе определен за играч на мача Испания-Иран"}
{"url": "http://www.focus-news.net/news/2018/06/21/2536460/sofiya-vavezhda-se-vremenna-organizatsiya-na-dvizhenieto-za-zasnemane-na-kadri-ot-film.html", "text": "Въвежда се временна организация на движението за заснемане на кадри от филма „Сцени, отпаднали от живота на една актриса”. Това съобщиха от пресцентъра на Столична община. \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 20.00 часа днес на ул. „6-ти септември” между ул. „Любен Каравелов” и ул. „13-ти март”. \r\n- От 08.00 до 20.00 часа на 23 юни 2018 г. на ул. „Славянска” между ул. „Г. С. Раковски” и ул. 6-ти септември”. \r\n- От 08.00 до 20.00 часа на 25 юни 2018 г. и от 08.00 до 20.00 часа на 26 юни 2018 г. на бул. „Евлоги и Христо Георгиеви” между ул. „Върбица” и ул. „Анджело Ронкали”.", "date": "2018.06.21", "title": "София: Въвежда се временна организация на движението за заснемане на кадри от филм"}
{"url": "http://www.focus-news.net/news/2018/06/21/2536454/tass-yaponiya-i-rusiya-mozhe-da-nasrochat-sreshta-vav-format-22-za-21-yuli.html", "text": "Правителствата на Япония и Русия обсъждат провеждането на среща във формат 2+2 между външните и отбранителните министри на двете страни. Подобна среща може да се проведе в Москва на 21 юли, пише вестник „Asahi Shimbun“, позовавайки се на дипломатически източници, цитиран от ТАСС.\r\nСпоред вестника централна тема на разговорите е вероятно да са въпросите свързани с Курилските острови. Японската страна планира да повдигне въпроса за разширяващото се военно присъствие на Русия в региона, в частност, за разполагането на ракетни системи.\r\nОсвен това, министрите ще обсъдят ситуацията на Корейския полуостров след скорошната среща между лидера на Северна Корея Ким Чен-ун и президента на САЩ Доналд Тръмп. Япония настоява санкции срещу Пхенян да останат в сила до постигането на пълно ядрено разоръжаване и се надява да си осигури подкрепата на Русия по този въпрос. Йонислав Дочев", "date": "2018.06.21", "title": "ТАСС: Япония и Русия може да насрочат среща във формат 2+2 за 21 юли"}
{"url": "http://www.focus-news.net/news/2018/06/21/2536455/blagoevgrad-s-karaoke-s-frenska-muzika-v-grada-shte-zapochnat-sabitiyata-ot-sapatstvashta-programa-za-festivala-frankofoli.html", "text": "От 15.00 часа днес в Алианс франсез Благоевград ще започне Караофолис - караоке с френска музика. Това съобщиха от пресцентъра на Общината. Всеки почитател, който обича да пее ще има възможност да покаже своите дарби и заложби, да се забавлява и да срещне нови приятели под звуците на френски хитове. От 16.00 часа Мира Радева ще представи своя спектакъл “Франция, Моя Любов” в Stage Bar. Той пресъздава магията на френската музика и култура, чрез песните и историите на емблеми като Едит Пиаф, Шарл Азнавур, Жо Дасен, Далида, Ив Монтан, Лара Фабиан. Спектакълът ще бъде със субтитри за френската публика и ще бъде безплатен в рамките на фестивал „Francofolies. Blagoevgrad“ 2018.\r\nОбщина Благоевград е подготвила много емоции, интересни забавления, базари, инсталации и игри в съпътстващата програма за “Francofolies. Благоевград” 2018. Всички избрани събития ще бъдат с вход свободен и достъпни жителите и гостите на областния център. Пред мол „Ларго“ ще бъде разположен Информационен  туристически център. На шатрата ще бъдат предлагани тематични гривни, тениски, значки и карти,  сувенири с логото на фестивала. Информационен център ще има и в парк „Македония“ за улеснение на гостите на събитието. \r\nЗабавни творчески ателиета на Фондация „Easy Art“ ще радват малки и големи жители и гости на Благоевград през двата дни на фестивала „Франкофоли“. Шатрите ще бъдат разположени, в градинката пред хотел „Монте Кристо“, където ще предоставят възможност на малчуганите в града да творят и изработват най- различни неща, свързани с Франция. Програмата включва работилници по архитектура с изработка на 3 D модели на Айфеловата кула и Триумфалната арка, работилнички за бижута в цветовете на френското знаме, за мода от времето на Луи XIV, за изработка на принтове със символите на Франция, които могат да се правят както върху хартия, така и върху донесени от посетителите тениски. За спомен от фестивала всеки ще може да направи свой франкофонски магнит, а на ръката си ще може да напише името на Francofolies с къна.\r\nПривържениците на интересните и различни продукти, ще се докоснат  до творчеството на млади дизайнери, които ще представят своите „изкушения“ на „Арт фест“. И през двата дни всеки, който обича ръчно правени накити и украшения, сувенири и козметика ще има възможност да си закупи и да се запознае отблизо с производството на био продукти.  Работилничките, в които ще може да намерите различни и цветни „изкушения“ ще бъдат разположени на улица „Сандо и Петър Китанови“ между заведенията Memo и Raffy. Младите дизайнери ще преобразят пространството с изкуство, музика и ателиета за таланти. \r\nСъпътстващата програма включва и шатра на издателство „Колибри“, където всеки може да намери книгата на талантливия участник в тазгодишното издание на фестивала “Francofolies. Blagoevgrad“ Винсент Винел. Тя ще бъде разположена в близост до хотел „Монте Кристо“. Фотографска изложба ще радва гостите на четвъртото издание на „Франкофоли. Благоевград“. В нея ще бъдат показани фотографски  кадри от всички концерти на българското издание на “Francofolies”. Изложбата ще бъде подредена пред Stage Bar.\r\nНа 22 юни от 17.00 часа гости от Пловдив ще представят спектакъл в Общински Куклен театър. Пред МОЛ „Ларго“ от 10.30 часа на 23 юни ще покажат пантонима, като каузата е благотворителна,  а събраните средства ще отидат за Център за временно пребиваване на пострадали животни „Оскар и Лора“.\r\nНа 23 юни от 15.00 часа, в Stage Bar посетители ще бъдат посрещани с Welcome drink. Ще бъдат предлагани френски напитки и ликьори с различни аромати и незабравими вкусове. Всеки франкофон ще може да опита разнообразие от предлаганите продукти. Всичко това ще се случва под съпровода на  пианото на маестро Александър Кипров. Талантливият музикант ще радва посетителите с джаз импровизации по музиката на най- известните френски изпълнители, като Едит Пиав, Шарл Азнавур, Жо Дасен и други. \r\nОт 17.00 часа в градинката пред НАП, брейк- таланти ще покажат умения в петото юбилейно издание на „Кралете на запада“. Паралелно с брейк танците ще се проведе и „Графити фест“. Много цвят, ритъм и добро настроение очаква жителите и гостите на Благоевград. \r\nОбщина Благоевград е подсигурила брошури, с описание на заведения, в които може да намерите френска кухня и традиционна българска такава. Във флаерите ще бъде описана и програмата за двата фестивални дни, с описани дни, часове и място на провеждане.\r\nКонцертите и през двете вечери започват от 18.00 часа с DJ-сет в парк „Македония“.", "date": "2018.06.21", "title": "Благоевград: С караоке с френска музика в града ще започнат събитията от съпътстваща програма за фестивала „Франкофоли“"}
{"url": "http://www.focus-news.net/news/2018/06/21/2536462/plovdiv-povishena-e-opasnostta-ot-obrazuvaneto-na-svlachishta-v-prohodite-koznitsa-i-strazhata.html", "text": "Натоварено е движението по главните булеварди на територията на град Пловдив, както и по входно-изходните артерии, предаде репортер на Радио „Фокус“ – Пловдив. Задръствания се образуват по булевардите „Христо Ботев“, „Найчо Цанов“, „Цар Борис III Обединител“, „Източен“, „Санкт Петербург“, „Освобождение“, „Руски“, „Васил Априлов“, „Шести септември“ и „Пещерско шосе“. Интензивен трафик се отчита също по булевардите „Дунав“ и „България“. Водачите трябва да шофират с повишено внимание и съобразена скорост, за да не се създават предпоставки за възникването на тежки пътни инциденти. Пътните настилки на територията на града са сухи и нормално проходими.\r\nИнтензивен е трафикът и по всички основни направления в Пловдивска област, съобщиха от Областното пътно управление. Най-натоварено движение се отчита по пътищата Пловдив - Карлово, Пловдив - Пещера и Пловдив - Асеновград - Смолян, както и по участъка на автомагистрала „Тракия“ в областта. Пътните настилки на територията на областта са сухи и нормално проходими. Повишена е опасността от образуването на свлачища по пътищата Асеновград - Смолян, Кричим - Девин и Югово - Лъки, както и в района на проходите Козница и Стражата. До 15 юли движението по пътя Пловдив - Асеновград от изхода на град Пловдив до град Асеновград ще се извършва двупосочно в едното платно в посока Асеновград поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е преминаването на тежкотоварни моторни превозни средства над 12 тона по пътя Поповица - Болярци, като причината е намален габарит на пътното платно на мост в село Поповица. Забранено е движението за МПС над 5 тона по пътя Плодовитово - Първомай - Асеновград, в района на км 6, поради намален габарит на пътното платно на стоманен мост на река Марица. Обходният маршрут за водачите е по пътя Стара Загора - Поповица и път І-8 София - Пловдив - Свиленград.\r\nТони МИХАЙЛОВ", "date": "2018.06.21", "title": "Пловдив: Повишена е опасността от образуването на свлачища в проходите Козница и Стражата"}
{"url": "http://www.focus-news.net/news/2018/06/21/2536464/burgas-nad-50-profesionalisti-ot-ansambal-filip-kutev-shte-predstavyat-v-grada-kontsert-spektakala-folklorni-klasitsi.html", "text": "Над 50 професионалисти от ансамбъл „Филип Кутев“ ще гостуват отново в Бургас след тригодишно прекъсване, за да представят за първи път концерт-спектакъла „Фолклорни класици“. Това съобщиха от пресцентъра на Община Бургас. От 20.00 часа днес публиката ще може да види и чуе в Летния театър творческите постижения на ансамбъла от създаването му през средата на ХХ век до днес, завещани от фолклорните класици Филип Кутев, Маргарита Дикова, Кирил Дженев, Живка Клинкова, Иван Кавалджиев, Йордан Янакиев, Михаил Йорданов, Красимир Кюркчийски. \r\nНационалният фолклорен ансамбъл е създаден през 1951 г. от знаменития български композитор Филип Кутев, чието име носи днес. Мисията му е да „превежда“ на сценичен език огромното многообразие на традиционната българска фолклорна култура, представяйки я чрез автентични, обработени или съчинени на базата на фолклора песни, танци, инструментални пиеси, обреди и обичаи. С аранжиментите и авторските песни на Филип Кутев, както и с танците на Маргарита Дикова, се създава цяла една школа, залегнала в изкуството на фолклорните ансамбли в България, както и на сродните формации по света. От създаването си до днес ансамбъл „Филип Кутев“ е изнесъл повече от 7 000 концерта из цяла България, а също в Европа, Азия, Африка и Америка.", "date": "2018.06.21", "title": "Бургас: Над 50 професионалисти от ансамбъл „Филип Кутев“ ще представят в града концерт-спектакъла „Фолклорни класици“"}
{"url": "http://www.focus-news.net/news/2018/06/21/2536463/premierat-boyko-borisov-shte-otkrie-ikonomicheski-forum-plovdiv.html", "text": "Започва първият Пловдивски икономически форум, който ще се проведе под надслов „Комплексният контекст на растежа“. Това съобщиха за Радио „Фокус“ – Пловдив организаторите на събитието. Форумът ще се проведе в хотел „Империал“ в Пловдив в рамките на два дни – днес и на 22 юни. Повече от осемдесет изтъкнати личности от България и Европа ще говорят на форума, което ще даде възможност да бъдат идентифицирани и оценени ключови предизвикателства пред икономическия растеж. Събитието ще открие министър-председателят Бойко Борисов, след което в рамките на форума ще се включат членове на българското правителство, включително заместник министър-председателят Томислав Дончев, заместник министър-председателят по правосъдната реформа и министър на външните работи Екатерина Захариева, министърът на българското председателство на Съвета на Европейския съюз Лиляна Павлова, министърът на енергетиката Теменужка Петкова, министърът на икономиката Емил Караниколов, министърът на туризма Николина Ангелкова, министърът на регионалното развитие и благоустройството Николай Нанков, други представители на държавното управление, както и представители на частния сектор в България.\r\nУчастие ще вземат изтъкнати личности от чужбина, включително министърът на енергетиката на Република Сърбия Александър Антич, регионалният директор на Световната банка за страните от ЕС Аруп Банерджи, държавния секретар в Министерство на външните работи на Румъния Джордже Чамба, бившият държавен министър и министър на търговията и инвестициите на Обединеното кралство и член на Камарата на лордовете лорд Франсиз Мод, бившият министър на Гръцката република и комисар в Европейската комисия Ана Диамантопулу, както и други изтъкнати и формиращи общественото мнение личности от Европа.\r\nСред обсъжданите теми ще бъдат визии за бъдещето на ЕС, геополитика на региона, разширение на еврозоната, енергийният съюз на ЕС, банковият съюз на ЕС, перспективи пред Западните Балкани, капиталообразуване и развития в областта на преките чуждестранни инвестиции в България, корупция и захват на държавата, регионално развитие и икономически клъстери, подобрения в образователните резултати, демография, навлизане на отворени данни, роботи и изкуствен интелект, върховенство на правото и сигурност на имуществените права.\r\nПловдивският икономически форум се организира от Делфийския икономически форум и от Център за либерални стратегии в София. Форумът ще коментира предизвикателствата пред България, региона и Европа. Крайната му цел е чрез диалог и споделяне на идеи и визии да допринесе за успешната трансформация на България и за отключването на потенциала за социален и стопански растеж. Форумът ще се провежда всяка година през месец юни в Пловдив.", "date": "2018.06.21", "title": "Премиерът Бойко Борисов ще открие „Икономически форум Пловдив“"}
{"url": "http://www.focus-news.net/news/2018/06/21/2536466/sliven-obshtinskiyat-savet-otnovo-shte-podlozhi-na-glasuvane-kontsesionniya-dogovor-na-gradskiya-stadion.html", "text": "Общинският съвет отново ще подложи на гласуване концесионния договор на градския стадион. Това предвижда дневният ред на Общински съвет - Сливен за днешното заседание в зала \"Май\" от 10.00 часа. Предложението на съветник Мария Григорова, което бе прието на сесията на 31 май и в края на миналата седмица бе върнато от областния управител, е било разгледано повторно в комисиите. То е внесено за прегласуване без промени в предвидения от закона 14-дневен срок. Самото предложение предвижда вместо досегашният концесионер гражданско сдружение Спорт – Палас, концесията да бъде прехвърлена на Спорт Палас ЕООД, като собствениците са същите – съпругата и сестрата на бившия кмет на града Йордан Лечвов. Ако предложението за промяна на концесионера не събере необходимата подкрепа, това означава, че предложението на практика не е съществувало в правния мир. Ако отново бъде потвърдено, думата ще има кметът, който може и да не подпише промяната на концесионера. \r\nПървоначалното гласуване в общинския съвет събра точно необходимите 21 гласа. То предизвика критики и възмущение у много съветници, а в резултат един от тях – Минчо Афузов (БСП) подаде оставка с тежки обвинения към работата на местния парламент. На неговото място клетва ще положи утре общинският съветник от БСП Васил Добрев. Смяната на концесионера предизвика широка дискусия в града. Част от съветниците се опасяват, че с прехвърлянето ще бъдат анулирани задълженията на старото дружество. Димитър Митев увери, че такава опасност няма - просто задълженията се прехвърлят и са изискуеми от новите – стари собственици.", "date": "2018.06.21", "title": "Сливен: Общинският съвет отново ще подложи на гласуване концесионния договор на градския стадион"}
{"url": "http://www.focus-news.net/news/2018/06/21/2536468/pametnik-na-zaginalite-vav-voynite-za-natsionalno-obedinenie-shte-bade-otkrit-v-grad-rakovski.html", "text": "Военен паметник на загиналите във войните за национално обединение ще бъде официално открит и осветен в град Раковски. Тържествената церемония ще се състои от 20.00 часа в квартал „Нов център“ на града. С шествие и военен церемониал събитието ще открият военнослужещите от 68-ма бригада „Специални сили“ и Духовият оркестър на ВВС. Ще присъстват председателят на комисията по отбрана в Народното събрание ген. Константин Попов, депутати, заместник-областният управител на Пловдив Димитър Керин, представители на министъра на отбраната, кметове на съседни общини и населени места, също общински съветници и граждани.", "date": "2018.06.21", "title": "Паметник на загиналите във войните за национално обединение ще бъде открит в град Раковски"}
{"url": "http://www.focus-news.net/news/2018/06/21/2536467/faz-nay-malko-sedem-dushi-sa-zaginali-pri-vryazvane-na-kamion-v-grupa-protestirashti-v-meksiko.html", "text": "Камион се е врязал в група демонстранти в Мексико, в резултат на което са загинали най-малко седем души, а други деветима са пострадали, пише германският национален ежедневник Die Frankfurter Allgemeine Zeitung, като се позовава на местното издание . \r\nИнцидентът се е случил в град Тустла Гутиерес, а според предварителните данни на полицията причина за произшествието е повреда в спирачната система на превозното средство. Камионът се е ударил в няколко автомобила, преди да се вреже в групата протестиращи. Сред жертвите има полицейски служител и преподавател, поясняват мексиканските медии. Водачът на камиона е получил само леки наранявания. Тереза Герова", "date": "2018.06.21", "title": "FAZ: Най-малко седем души са загинали при врязване на камион в група протестиращи в Мексико"}
{"url": "http://www.focus-news.net/news/2018/06/21/2536469/dobrich-v-kavarna-shte-se-provedat-dni-na-slavyanskata-kultura.html", "text": "В Каварна ще се проведат Дни на славянската култура. Това съобщиха от пресцентъра на Общината. Oт 18.00 часа на площад “Защитата на Каварна“ ще се състои концерт на състави от град Подолск, Русия. В програмата участие ще вземат хореографска школа \"Фантазия\" с ръководител заслужилия работник на Московска област Олга Касаткина и Образцова студия за естраден вокал \"Премиера\" с художествен ръководител заслужилия работник на Московска област Людмила Шашкина. \r\nПодолск и Каварна са побратимени градове от 2006 година насам. В резултат на това от 10 години самодейни състави от Каварна се включват в културни мероприятия в Подолск. Организират се посещения на делегации, провеждат се срещи за обмяна на опит. Черноморският град също е домакинствал на творци и театрали от Подолск.", "date": "2018.06.21", "title": "Добрич: В Каварна ще се проведат Дни на славянската култура"}
{"url": "http://www.focus-news.net/news/2018/06/21/2536470/burgas-suhi-i-prohodimi-sa-patnite-nastilki-na-teritoriyata-na-oblastta.html", "text": "Сухи и проходими са пътните настилки на територията на областта. Това каза за Радио „Фокус“ – Бургас дежурният в Областно пътно управление. Видимостта е отлична. В града движението на моторни превозни средства се осъществява с нормална интензивност. Строителни дейности налагат кръстовището на бул. „Демокрация“ с ул. „Богориди“ да бъде затворено за движението на моторни превозни средства до 30 юни. По отсечката в този период ще преминава само колите на обществения транспорт. Община Бургас призовава всички водачи на моторни превозни средства да спазват ограниченията за движение в посочения пътен участък. Затворена за движение на автомобили е и улица „Поморие“ в отсечката между ул. „Велико Търново“ и ул. „Абоба“ поради извършването на строителни дейности по изграждане на захранващ топлопровод. Движението ще се извършва съгласно въведената временна организация, която ще продължи до 30 юни 2018 г. По натоварено е движението по централните улици „Булаир”, „Христо Ботев”, „Цар Петър”, „Генерал Гурко” се осъществява нормално, както и по бул. „Стефан Стамболов“ в района на Новата поща. Интензивен е и автомобилният трафик в района на кръговото кръстовище „Трапезица” и пред Окръжна болница.\r\nЯнислава КРЪСТЕВА", "date": "2018.06.21", "title": "Бургас: Сухи и проходими са пътните настилки на територията на областта"}
{"url": "http://www.focus-news.net/news/2018/06/21/2536471/pregled-na-osnovnite-temi-v-dobrudzhanskiya-pechat.html", "text": "„Областният управител съди Община Каварна заради строителство по морето“, съобщава на първа вестник „Добруджанска трибуна“. Делото ще се гледа в Административния съд в Добрич. Атакувано е решение на местния парламент в морския град, което противоречи на Закона за устройство на територията. Първото заседание е на 18 юли. От региона – „Над 3 млн. лв. влагат в подмяна на водопроводи в три тервелски села“. Кметът Живко Георгиев е подписал договор на 19 юни в Държавен фонд земеделие за рехабилитация на част от водопроводната мрежа в селата Зърнево, Нова Камена и Безмер. В рубриката „Новини“ – „Добрич отново е домакин на Дни на руската култура“. Изложба на руски художници е открита в Регионална библиотека „Дора Габе“. Предстои втори концерт на 26 юни на младежки танцови колективи от град Подолск – „Фантазия“ и вокален ансамбъл „Премиера“. Дните на руската култура са посветени на 140 годни от освобождението на България от османско робство. „Приемат заявки за участие в събор „Богородица“, съобщава изданието. За пореден път Община Генерал Тошево ще е домакин на добруджански фолклорен събор. Той ще се проведе на 25 и 26 август. Заявки за участие ще се приемат до 10 август. С годините съборът се е утвърдил като важен форум за съхраняване на българския дух в региона. От спортната страница – „Ивелина Христова от ШК „Енергия 21“ завърши с богата колекция от медали на държавното“. В град Плевен са се провели държавните индивидуални първенства по три дисциплини – класически, ускорен и блиц шахмат. Златен медал сред десетгодишните е завоювала Ивелина Христова на блиц турнира.", "date": "2018.06.21", "title": "Преглед на основните теми в добруджанския печат"}
{"url": "http://www.focus-news.net/news/2018/06/21/2536472/gabrovo-dvizhenieto-e-ogranicheno-po-pat-sevlievo-gabrovo-v-rayona-na-selo-novakovtsi-poradi-remont.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Пътните настилки са сухи. Времето е слънчево. Температурата на въздуха е 20°. Проходът Шипка е отворен за движение. Там остава в сила ограничение за МПС за превоз на товари над 12 тона и ремаркета и полуремаркета над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Автомобили над 3.30 м трябва да използват обходен маршрут по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението в участък от път  Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от път Севлиево – Габрово в района на село Новаковци е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация.\r\nНадежда КРЪСТЕВА", "date": "2018.06.21", "title": "Габрово: Движението е ограничено по път Севлиево – Габрово в района на село Новаковци поради ремонт"}
{"url": "http://www.focus-news.net/news/2018/06/21/2536474/sliven-na-poligon-batmish-shte-se-provedat-planirani-uchebni-strelbi.html", "text": "На полигон \"Батмиш\" ще се проведат планирани учебни стрелби, съобщиха от Община Сливен. Те са предвидени от 8.00 до 17.00 часа в дните, както следва: 21 юни, 22 юни, 25 юни, 27 юни и 29 юни, а от 8.00 до 24.00 часа – на 26 юни и 28 юни. За да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат адекватни мерки за защита на животните си.", "date": "2018.06.21", "title": "Сливен: На полигон \"Батмиш\" ще се проведат планирани учебни стрелби"}
{"url": "http://www.focus-news.net/news/2018/06/21/2536475/pazardzhik-zatvorena-za-dvizhenie-e-intenzivnata-lenta-po-avtomagistrala-trakiya-ot-67-km-do-68-km-v-posoka-burgas-poradi-remont.html", "text": "Затворена за движение е интензивната лента по автомагистрала „Тракия“ от 67 км до 68 км в посока Бургас поради ремонт. Трафикът се извършва в изпреварващата лента. Това съобщи за Радио „Фокус“ - Пазарджик дежурният в Областно пътно управление – Пазарджик. Пътните настилки в областта са сухи. Ремонтни дейности се извършват по пътя Копривщица – Стрелча от 23 км до 32 км. Движението е пренасочено само в едната пътна лента. Ремонт тече и по третокласния път село Лесичово – село Драгор от 30 км до 59 км. Движението се осъществява двупосочно в едната пътна лента. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.  \r\nАлбена ЖИЛЕКОВА", "date": "2018.06.21", "title": "Пазарджик: Затворена за движение е интензивната лента по автомагистрала „Тракия“ от 67 км до 68 км в посока Бургас поради ремонт"}
{"url": "http://www.focus-news.net/news/2018/06/21/2536477/kyustendil-kosene-na-trevni-ploshti-se-izvarshva-po-avtomagistrala-struma-v-uchastaka-mezhdu-selata-delyan-i-dyakovo.html", "text": "Косене на тревни площи се извършва по автомагистрала „Струма” в участъка между селата Делян и Дяково. Това съобщи за Радио „Фокус” – Кюстендил дежурният в Областно пътно управление – Кюстендил. В двете посоки движението трябва да се осъществява с повишено внимание. Мястото е сигнализирано с пътни знаци. Дейностите ще продължат до 22 юни. Въведено е ограничение на скоростта в участък от пътя Рила – Рилски манастир заради свлачище. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.21", "title": "Кюстендил: Косене на тревни площи се извършва по автомагистрала „Струма” в участъка между селата Делян и Дяково"}
{"url": "http://www.focus-news.net/news/2018/06/21/2536476/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Интензивен е трафикът във Велико Търново в сутрешните часове, предаде репортер на Радио „Фокус” – Велико Търново. Времето е слънчево. Температурата на въздуха е 19 градуса. Пътните настилки са сухи. Натоварено е движението на пътен възел „Качица“ и ул. „Магистрална“. Всички светофарни уредби в града работят нормално. Автобусите от градския транспорт се движат по график за делничен ден. Извършват се ремонти на водопроводна мрежа в старата градска част. На места движението се осъществява в едната лента.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до село Арбанаси и обратно. Срокът за извършване на ремонтните дейности е до 30 юни.\r\nНадежда КРЪСТЕВА", "date": "2018.06.21", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/06/21/2536465/predsedatelyat-na-ban-i-direktorat-na-nimh-shte-se-sreshtnat-dnes-s-ministara-na-obrazovanieto-za-da-obsadyat-vazmozhnosti-za-dopalnitelno-finansirane-za-nimh.html", "text": "Критериите за разпределяне на бюджетната субсидия на БАН не са нови, те са известни и са много прости. Това каза  заместник-председателят на БАН Константин Хаджииванов в предаването „Преди всички“ по БНР. „Първо се определят приоритетните и централизираните разходи – стипендии на докторантите, охраната, оперативната дейност, която за 2018 г. е 2 385 500, някои други дейности – академици, член-кореспонденти, обезщетения, процедури, авариен, текущ ремонт и т.н. Това са около 15 млн. лв., а остатъкът се разпределя към институтите въз основа на три компонента, като третият компонент е частично поемане на разходите за ток и вода. В разходите за оперативните дейности включват едно пълно поемане на ток, вода и парно. Компонент едно и компонент две се определят въз основа на достигнатите средни работни заплати през миналата година. Това са – компонент едно – 180 % от остатъка. Въз основа на тези заплати се гледа колко професори, доценти, специалисти с висше образование работят в даден институт. Изчислява се компонент едно, и след това 20% се разпределят въз основа на получените резултати. Компонент две са именно тези 15 милиона, това са резултати за научната дейност. За оперативна дейност ние даваме средства още в оперативните и централизираните разходи. За НИМХ са били 1 милион 330 хиляди“, обясни Хаджииванов.\r\nДопълнителни средства от БАН няма как да се отпуснат, защото бюджетът е „разпределен до дупка“, каза той.„Но не си представяйте, че ние сме един чувал с пари. Ние сме разпределили до стотинка бюджета, нямаме някакви резерви. В сравнение с миналата година те имат само от бюджетната субсидия на БАН едно увеличение с над 1 милион“.\r\nКонстантин Хаджииванов допълни, че председателят на БАН и директорът на НИМХ ще имат среща днес с министъра на образованието, на която ще се обсъдят възможности за допълнително финансиране за НИМХ.", "date": "2018.06.21", "title": "Председателят на БАН и директорът на НИМХ ще се срещнат днес с министъра на образованието, за да обсъдят възможности за допълнително финансиране за НИМХ"}
{"url": "http://www.focus-news.net/news/2018/06/21/2536478/politico-es-mozhe-da-vavede-vizi-za-grazhdanite-na-velikobritaniya.html", "text": "Европейската комисия подготвя план, който може да доведе до въвеждане на визов режим за гражданите на Обединеното кралство след излизането на страната от структурите на Общността, съобщава електронното издание Politico в европейската си редакция. \r\nПредложението е включено в списък с предложения за изменения на законите и подзаконови актове. Документът е представен пред евродепутатите от генералния секретар на ЕК Мартин Зелмайер миналата седмица. Дали обаче той ще влезе в сила, зависи преди всичко от резултатите от преговорите за Брекзит. Според Зелмайер обаче, в оставащите 27 държави от Блока са необходими законодателни промени в осем различни области на политиката, за да бъдат смекчени последиците от напускането на Великобритания. Преходният период изтича през януари 2021 г., но не е изключено Лондон да излезе от клуба на Брюксел още през март следващата година  - без да сключи споразумение. \r\nПо отношение на визите, документът предлага промяна в регламента на ЕК относно визовата политика на ЕС за трети страни и поставя Обединеното кралство в списъка с държавите, за които се изисква виза. \r\nДо датата на оттегляне и по време на преходната фаза настоящите имиграционни споразумения за британски граждани ще бъдат в сила, което означава, че те няма да се нуждаят от визи, за да пътуват до други държави от Общността. Но какво ще бъде положението за британците, пътуващи до Европа след изтичането на преходния период, към момента остава неясно. \r\nПредставител на ЕС, запознат с преговорите за Брезит, поясни за изданието, че предложението за въвеждане на визи за британците ще трябва да получи одобрението на ЕП и Европейския съвет.Тереза Герова", "date": "2018.06.21", "title": "Politico: ЕС може да въведе визи за гражданите на Великобритания"}
{"url": "http://www.focus-news.net/news/2018/06/21/2536473/tsvetan-tsvetanov-gerb-nyama-da-zagubim-rositsa-dimitrova-kato-ekspert.html", "text": "Росица Димитрова нямаше друг полезен ход, освен да подаде оставка след всичко, което се изсипа върху нея. Тя работи повече от 20 години в социалната сфера и винаги е била съпричастна. Това не означава, че ще я изгубим като експерт. Евентуално може да бъде назначена като съветник към ресора на Валери Симеонов, за да може да продължи да работи. Това каза председателят на ПГ на ГЕРБ Цветан Цветанов в предаването „Здравей, България” по Нова телевизия.\r\n„В Ню Йорк тя е спала в общежитието на консулството и не е похарчила нито лев от бюджета на държавата, за да може да бъде в скъп хотел”, допълни той.\r\n\"Росица Димитрова е имала планирана друга командировка, която не е била със средства от държавния бюджет. Три дни преди събитието е решено, че тя трябва да представи България на нужното високо ниво на 11-та сесия на Конференцията на страните по Конвенцията за правата на хората с увреждания в Ню Йорк. България е председател на форума за периода 2017-2018 г. и в това си качество организира конференцията\", поясни още Цветанов.\r\nПо думите му тя е направила изключително много за хората с увреждания и винаги е работила в интерес на хората.\r\nМинистър Бисер Петков е издал заповедта за командировката, а след това процедурата се задейства от съответните служители по веригата към министерството.\r\nЦветанов допълни, че самият той избягва да лети в бизнес класа заради подобни спекулации, които могат да излязат в публичното пространство и внушенията, които се правят след това. „Има един бюджет, който трябва да бъде разпределен солидарно на всички необходими сфери. Има много области, които са недофинансирани и това е проблем, който не е възникнал сега”, коментира той.\r\nЦветанов коментира и искания вот на недоверие заради проблемите в сферата на сигурността. „Мотивите на БСП не отговарят на желанието и амбициите, които имат. Когато искат един вот на недоверие, трябва да си предложил някаква алтернатива. В мотивите им има много неистини”, заяви председателят на ПГ на ГЕРБ.", "date": "2018.06.21", "title": "Цветан Цветанов, ГЕРБ: Няма да загубим Росица Димитрова като експерт"}
{"url": "http://www.focus-news.net/news/2018/06/21/2536456/rumen-petkov-abv-da-kupuvame-ruski-gaz-ot-turtsiya-e-natsionalno-predatelstvo.html", "text": "Да купуваме руски газ от Турция е национално предателство. Това каза лидерът на ПП АБВ Румен Петков в предаването „Тази сутрин” по бТВ.„Всички, които говориха срещу „Южен поток”, работиха, за да купуваме руски газ от Турция и това е национално предателство”, категоричен беше той и цитира извадки от интервютата с изказвания на Радан Кънев и Иван Иванов (ДСБ), според които проектът „Турски поток” е блъф, а тръбата от Русия през Черно море до България е щяла да ни донесе 400 млн. евро загуби.\r\n„Ние от АБВ казахме много категорично „Не на двойните стандарти!” – може „Северен поток”, може Меркел да отиде в Сочи и да каже „Северен поток” за нас е икономика”, а „Южен поток” за нас да е зависимост”, подчерта лидерът на АБВ и допълни, че „лъжите на тези хора ще ги платим ние”.\r\n„Сега се започва същата агресия срещу „Белене”, без да си даваме сметка, че Турция строи 8 реактора – 4 руски и 4 японски. Когато затворим „Козлодуй”, ако нямаме „Белене”, ще си купуваме ток от руски реактори, но от Турция”, предупреди Петков. Според него всички правителства до момента без това на Жан Виденов са подкрепяли строежа на Втора атомна електроцентрала.\r\nСпоред лидера на АБВ правителството има пред себе си две големи предизвикателства – да се договори с Русия за директна доставка на газ и да намери инвеститор, който да построи АЕЦ „Белене” в рамките на 7 до 10 години.\r\nПо отношение на вота на недоверие срещу правителството по тема „Сигурност”, той определи действията на БСП като „компенсаторен акт, стремеж да се запушат вътрешни пробойни и несбъднатости”. „Този вот на недоверие дава възможност да се види бухалката МВР – г-н Марешки юнашки обяви, че ще подкрепи правителството и тогава защо да се чудим защо няма борба с контрабандата с горива (…) защо няма борба с незаконното производство и разхвърляне на лекарства в България и по света”, отбеляза Петков.", "date": "2018.06.21", "title": "Румен Петков, АБВ: Да купуваме руски газ от Турция е национално предателство"}
{"url": "http://www.focus-news.net/news/2018/06/21/2536479/varna-v-24-uchilishta-na-teritoriyata-na-obshtinata-ima-svobodni-mesta-za-priem-v-parvi-klas-na-treto-klasirane.html", "text": "В 24 училища на територията на община Варна са останали свободните места за прием в първи клас- трето класиране. Това съобщиха за Радио „Фокус“ – Варна от Дирекция „Образование и младежки дейности“ към Община Варна. От 10.00 до 23.59 часа днес системата за електронен прием ще бъде отворена за подаване на ново заявление за деца, неучаствали в първо и второ класиране, или за редактиране на заявление за деца, участвали на първо и второ класиране. Родителите отново имат възможност да подредят по ред на желанията 10 училища, в които са обявени свободни места. Заявления могат да се подават и в Община Варна, дирекция „Образование и младежки дейности“.\r\nСлед приключване на трето класиране от 28-ми юни подаването на документи и записването за първи клас става на място в училищата, в които има обявени свободни места, допълниха от дирекцията.\r\nМарияна ВАЛЕНТИНОВА", "date": "2018.06.21", "title": "Варна: В 24 училища на територията на общината има свободни места за прием в първи клас на трето класиране"}
{"url": "http://www.focus-news.net/news/2018/06/21/2536481/pregled-na-osnovnite-temi-v-burgaskiya-pechat.html", "text": "„На площада регистрират млади безработни“ е водещото заглавие на ежедневника „Черноморски фар“. „Поп звезди успяха да ги провокират“ и „50 служители бяха включени в мащабната акция“ са подзаглавията. Над 50 души – служители на Агенцията по заетостта в Бургас, бяха мобилизирани на трите щанда, които работеха за привличане на млади безработни вчера на площад „Тройката“. „Валидаторите заработват вече и в маршрутките“ е другото заглавие на всекидневника. „Хартиеният билет в градския транспорт на Бургас става 1,50 лева“ е подзаглавието на статията. „Военните търсят музиканти“ е водещото заглавие на темата. Обявени са 14 вакантни места. „Мания по домашни желета за игра обсебва децата“ е друго заглавие на вестника „Черноморски фар“. Клипове в социалните мрежи на деца, които сами приготвят желета за игра с лепила, бои, козметични и перилни продукти предизвикаха остра реакция на Министерството на здравеопазването. От там предупредиха, че подобни експерименти могат да бъдат опасни за здравето. „3000 говеда и биволи имунизирани за две седмици в община Айтос“ е друго заглавие в днешния брой. Мерките, които бяха разпоредени, са забрана за провеждането на пазари и изложби на едри преживни животни.", "date": "2018.06.21", "title": "Преглед на основните теми в бургаския печат"}
{"url": "http://www.focus-news.net/news/2018/06/21/2536482/daniela-dimitrova-teritorialno-statistichesko-byuro-yugozapad-uvelichava-se-broyat-na-raboteshtite-bedni-v-oblast-kyustendil.html", "text": "Увеличава се броят на работещите бедни в областта. Това съобщи за Радио „Фокус“ – Кюстендил Даниела Димитрова, началник на отдел „Статистически изследвания“ към Териториално статистическо бюро – Югозапад. Делът на бедните сред заетите лица във възрастова група 18 – 64 години е 7.5% за област Кюстендил при 10% средно за страната. Спрямо предходната година в областта делът на бедните сред заетите лица нараства с 0.7 процентни пункта. Същевременно рискът от бедност сред работещите жени е с 4 процентни пункта по-нисък от този при мъжете. 9.4% са работещите бедни мъже в областта, а при жените процентът е 5.4%. Увеличава се процентът на работещите бедни, заети на непълно работно време. „Системата за социална защита има съществено значение за редуциране на бедността. За област Кюстендил данните показват, че ако в доходите на домакинствата се включат доходите от пенсии, но се изключат останалите социални трансфери – обезщетения, социални и семейни помощи и добавки, равнището на бедност се повишава от 17.3 до 27.8%, или с 10.5 процентни пункта. При изключване на пенсиите и останалите социални трансфери равнището на бедност за областта нараства до 46.9% или с 29.6 процентни пункта”, каза Даниела Димитрова. Поляризацията на населението в област Кюстендил по доход, измерен чрез съотношението на доходите между бедните и богатите слоеве на обществото, показва, че най-бедните 20% от домакинствата в областта имат 4.7 пъти по-нисък доход от най-богатите 20%, като спрямо предходната година поляризацията се увеличава с 0.5 процентни пункта.\r\nВенцеслав ИЛЧЕВ", "date": "2018.06.21", "title": "Даниела Димитрова, Териториално статистическо бюро – Югозапад: Увеличава се броят на работещите бедни в област Кюстендил"}
{"url": "http://www.focus-news.net/news/2018/06/21/2536483/pregled-na-osnovnite-temi-v-shumenskiya-pechat.html", "text": "„Полицията с грижа за децата на пътя“ е водещото заглавие във вестник „Шуменска заря“. Полицията в Шумен със специализирана акция за опазване на живота и здравето на децата на пътя. През ваканционните дни ще се провеждат беседи с ученици, за да ги напътстват как да пресичат безопасно, а когато са в автомобил да са с обезопасителен колан. В акцията се разчита много и на помощта на родителите, които да напомнят всеки ден на децата си пътните правила. „Кметът на Велики Преслав получи награда от Военното окръжие“ е акцент от стр. 2 в броя. Отличени са още четирима градоначалници в Шуменско. „Комисар Йордан Дундаков, началник сектор „Охранителен“ – ОД МВР: “Участниците в леки ПТП се страхуват да попълват двустранни протоколи”  е тема от стр. 3 в изданието. „Общинският фонд „Култура“ ще финансира 34 проекта“, съобщава ежедневникът. Всички 34 проектни предложения ще бъдат финансирани от общинския фонд „Култура“ в Шумен, по направленията „Детски и младежки културни дейности“ и „Карнавално дефиле“. Това реши на своето заседание управителният съвет на фонда. Общата стойност на отпуснатата подкрепа е 22 430 лв.", "date": "2018.06.21", "title": "Преглед на основните теми в шуменския печат"}
{"url": "http://www.focus-news.net/news/2018/06/21/2536486/makfaks-makedoniya-bivsh-premier-i-prezident-na-albaniya-prizova-za-naroden-bunt-za-svalyane-na-pravitelstvoto-na-edi-rama.html", "text": "Сали Бериша, президент на Албания в периода между 1992-1997 г., бивш премиер (2005-2013 г.) и бивш председател на Демократическата партия призова в страната да бъде организиран „народен бунт“ за сваляне на правителството на Еди Рама, предава македонската информационна агенция „Макфакс“.\r\n„Рама е замесен в множество престъпни дейности, той позволи в страната да влязат терористи от „Ислямска държава“, неговото правителство направи отстъпки на Гърция в Йонийско море, поради което той трябва да бъде отстранен от власъ. Вярвам, че сега е време той да бъде свален от албанците - с народен бунт\", написа Бериша в профила си в социалната мрежа „Фейсбук“. \r\nПозицията на Бериша предизвиква политическо напрежение в страната. Според албанските анализатори и след оттеглянето си от поста лидер на ДП, Бериша остава най-влиятелната фигура в албанската десница. Политолозите допускат, че призивите на бившия албански президент са отправени с цел засилване на опозицията, която не е единна в позициите си за правителството на Рама. Според местните медии тя работи за връщането на Бериша на лидерската позиция в ДП. Тереза Герова", "date": "2018.06.21", "title": "„Макфакс“ (Македония): Бивш премиер и президент на Албания призова за „народен бунт“ за сваляне на правителството на Еди Рама"}
{"url": "http://www.focus-news.net/news/2018/06/21/2536485/kyustendil-patevoditelyat-na-sveshtenite-mesta-mistichnata-strandzha-shte-bade-predstaven-v-regionalna-biblioteka-emanuil-popdimitrov.html", "text": "Пътеводителят на свещените места „Мистичната Странджа“ ще бъде представен в Кюстендил. Това съобщи за Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. Пътеводителят ще бъде представен от 17.30 часа в отдел „Изкуство” на културния институт. Организатор на събитието е Туристическо дружество „Осогово”. В пътеводителя са включени свещените места в мистичната планина Странджа. Представени са 50 селища с около 450 картографирани и документирани обекти от неолита до настоящите дни. Представени са и над 100 късновъзрожденски църкви и параклиси, много от тях построени върху древни култови места, които отразяват както християнската доктрина, така и присъствието на езическите вярвания, съхранени в нея.\r\nВенцеслав ИЛЧЕВ", "date": "2018.06.21", "title": "Кюстендил: Пътеводителят на свещените места „Мистичната Странджа“ ще бъде представен в Регионална библиотека „Емануил Попдимитров”"}
{"url": "http://www.focus-news.net/news/2018/06/21/2536484/burgas-43-godishen-mazh-e-zadarzhan-v-sozopol-sled-kato-e-zakachil-kraka-na-16-godishno-momiche-s-avtomobil-i-e-napadnal-s-yumrutsi-neya-i-mayka-y-koito-mu-napravili-zabelezhka.html", "text": "На 20 юни т. г., около 11.45 ч., в Районно управление на МВР - Созопол е получен сигнал за инцидент пред хотел на улица \"Ропотамо\" в Созопол, при който маневриращ на заден ход лек автомобил закачил крака на 16-годишна българка, която била с 42-годишната си майка. Това съобщиха от ОДМВР-Бургас. Двете жени направили забележка на водача, който слязъл от автомобила и след като ги наплюл, започнал да ги удря с юмруци. Момичето паднало на земята и си счупило очилата и телефона, а майката потърсила помощ. Своевременно за срок от едно денонощие е задържан криминално проявения 43-годишен мъж София. Проведени са множество процесуално-следствени действия установяване и разпити на свидетели на инцидента, както и разпознаване. По случая е образувано досъдебно производство за хулигански действия.", "date": "2018.06.21", "title": "Бургас: 43-годишен мъж е задържан в Созопол, след като е закачил крака на 16-годишно момиче с автомобил и е нападнал с юмруци нея и майка й, които му направили забележка"}
{"url": "http://www.focus-news.net/news/2018/06/21/2536487/dimitar-margaritov-kzp-vazhno-e-da-se-spazvat-zadalzhitelnite-pravila-za-bezopasno-povedenie-pri-polzvaneto-na-atraktsionite-v-morskite-kurorti.html", "text": "Има набор от задължителни правила, които трябва да бъдат спазвани при ползването на атракционите по морето, за да се обезопаси както самото съоръжение, така и неговите ползватели. Стопанисващите такъв тип обекти трябва задължително поставят информационни табели на видно място. Отговорност имат също родителите на по-малките деца, както и лицата, осъществяващи надзор над използващите дадения атракцион. Те трябва да направят необходимото указанията за безопасно поведение да бъдат спазвани. Това обясни председателят на Комисията за защита на потребителите (КЗП) Димитър Маргаритов по Bulgaria On Air часове преди настъпването на астрономическото лято, съобщиха от пресцентъра на КЗП. \r\nПредупредителната информация включва ограниченията относно минималната и максималната възраст, както и теглото на децата, които могат да използват даден аткракцион. Също и за това колко деца могат да ползват съоръжението едновременно. По отношение на облеклото трябва да се има предвид, че то не трябва да има свободни връзки и краища, които могат да се закачат за конструкцията на атракциона и по такъв начин да се създадат предпоставки за инцидент. Дългите коси също трябва да бъдат прибрани с подходящи аксесоари или в шапки. \r\nПредседателят на КЗП посочи, че Комисията следи за наличието на тази информация, както и за задължителните документи за съоръжението. Например, технически паспорт, в който е отразено състоянието, извършените проверки при въвеждането му в експлоатация, евентуални текущи или аварийни ремонти. Друг документ е разрешението за въвеждане в експлоатация, което се издава от общинските администрации. \r\nВ студиото на „България сутрин” Маргаритов заяви, че една от важните дейности на Комисията в летния сезон по направлението безопасност на стоките е контролът на пазара на надуваемите артикули. По думите му тяхната функция често пъти е надценявана от родителите. „Счита се, че когато детето е оборудвано с тях, няма рискове за неговата сигурност във водата. Истината е, че дори и в няколко сантиметра вода може да се стигне до удавяне, особено когато няма надзор и се предоверяваме на надеждните предпазни средства”, добави той. \r\nМаргаритов акцентира върху важността на придружаващата артикула информация относно употребата му, както и върху риска при наличието на остри ръбове по него да се стигне до нараняване на детето. Той посочи, че заедно с Агенция „Митници” Комисията следи да не бъде допускан вносът на опасни стоки, включително и от такъв тип. „Благодарение на това сътрудничество няколко хиляди артикула бяха задържани на границите през последните две години, тъй като не отговаряха на европейските стандарти за безопасност\", припомни председателят на КЗП. \r\nВ рамките на кампанията Лято`2018 Комисията ще проверява, както атракционите в курортните комплекси, така и туристическите и търговските обекти за съответствие с нормативно установените изисквания за функционирането им и с оглед защитата на интересите на потребителите. Първите извършени по морето проверки са в обекти, които през минали периоди са били проблемни. „На този етап считам, че има воля те да бъдат приведени в съответствие с изискванията на Наредбата за категоризация на туристическите обекти”, каза още Маргаритов.", "date": "2018.06.21", "title": "Димитър Маргаритов, КЗП: Важно е да се спазват задължителните правила за безопасно поведение при ползването на атракционите в морските курорти"}
{"url": "http://www.focus-news.net/news/2018/06/21/2536489/daniela-dimitrova-teritorialno-statistichesko-byuro-yugozapad-173-ot-naselenieto-v-oblast-kyustendil-zhivee-pod-liniyata-na-bednost.html", "text": "17.3% от населението в областта живее под линията на бедност. Това съобщи за Радио „Фокус” – Кюстендил Даниела Димитрова, началник на отдел „Статистически изследвания” към Териториално статистическо бюро – Югозапад. „Индикаторите за бедност и социално включване са част от общите показатели на европейската общност за проследяване на напредъка на страните в борбата с бедността и социалната изолация. Важен аспект в изследването на бедността е нейното проявление в регионален аспект по области”, каза Даниела Димитрова. По думите ѝ при изчисляване на линията на бедност за всяка област е приложен същият метод както при линията на бедност на национално ниво – 60% от средния общ разполагаем нетен доход на домакинствата в областта. Данните сочат, че в област Кюстендил размерът на средномесечната линия на бедност на едно лице от домакинство е 345.58 лева, като под прага на линията на бедност са живели 17.3% от населението на областта, или около 21 400 души. За сравнение, общо за страната линията на бедностe 351.08 лева средномесечно на лице от домакинство. При този размер на линията под прага на бедност е 23.4% от населението на България. Област Кюстендил се нарежда на 10-о място в страната по размер на линията на бедност. В сравнение с предходната година размерът на линията на бедност за областта нараства с 9.8%, а относителният дял на бедното население намалява с 1.0 процентни пункта. Водещите причини за увеличението на линията на бедност са увеличаване на относителния дял на заетите лица, увеличаване на средния размер на дохода от трудова дейност, както и намаляване на броя на безработните и други икономически неактивни лица.\r\nВенцеслав ИЛЧЕВ", "date": "2018.06.21", "title": "Даниела Димитрова, Териториално статистическо бюро – Югозапад: 17.3% от населението в област Кюстендил живее под линията на бедност"}
{"url": "http://www.focus-news.net/news/2018/06/21/2536490/raziskvaniyata-po-vota-na-nedoverie-kam-kabineta-borisov-3-shte-badat-na-26-yuni-a-glasuvaneto-na-29-yuni.html", "text": "Народното събрание ще проведе извънредно заседание на 26 юни от 13.00 часа за разискванията на внесения от БСП вот на недоверие към кабинета „Борисов 3“ на тема сигурност, предаде репортер на Агенция „Фокус“. Предложението на председателя на парламента Цвета Караянчева за насрочване на заседанието беше прието със 170 гласа „за“ и 4 „въздържал се“. БСП внесе вота на недоверие към кабинета и мотивите към него вчера. Опозицията обяви, че управляващите са се провалили в политиката на сигурността. По правилник разискванията по вота започват не по-рано от 3 дни и не по-късно от 7 дни след внасянето му, а гласуването - не по-рано от 24 часа след разискванията. Цвета Караянчева обяви, че гласуването на вота на недоверие към кабинета „Борисов 3“ ще се проведе на 29 юни от 9.00 часа. За да бъде вотът успешен са необходими 121 гласа. \r\nБиляна ИВАНОВА", "date": "2018.06.21", "title": "Разискванията по вота на недоверие към кабинета „Борисов 3“ ще бъдат на 26 юни, а гласуването - на 29 юни"}
{"url": "http://www.focus-news.net/news/2018/06/21/2536480/shumen-oblastniyat-savet-za-namalyavane-riska-ot-bedstviya-shte-provede-svoe-zasedanie-vav-vrazka-s-merkite-za-pozharna-bezopasnost-v-zemedelskite-zemi.html", "text": "Заседание на Областния съвет за намаляване риска от бедствия ще се проведе от 10.00 часа в зала №2 на Областна администрация - Шумен. Това съобщиха от пресцентъра на Областната администрация. В дневния ред са включени доклади на представители на институции и кметовете на общини за предприетите превантивни мерки за пожарна безопасност при извършване на дейности в земеделските земи.", "date": "2018.06.21", "title": "Шумен: Областният съвет за намаляване риска от бедствия ще проведе свое заседание във връзка с мерките за пожарна безопасност в земеделските земи"}
{"url": "http://www.focus-news.net/news/2018/06/21/2536492/varna-roditeli-na-detsa-ot-nu-vasil-levski-organizirat-protest-pred-obshtinata-zaradi-problemite-sas-sgradata-na-uchilishteto.html", "text": "Родители на деца от Начално училище (НУ) „Васил Левски“ в район „Аспарухово“ във Варна организират протест пред Общината заради проблемите, свързани със сградата на учебното заведение предаде репортер на Радио „Фокус“ – Варна. Очаква се родителите да се съберат в 10.00 часа. В началото на годината деца от подготвителни групи и ученици до 4 клас бяха изведени от НУ „Васил левски Левски“ заради ремонт на сградата и бяха временно настанени в детските градини „Горска приказка“ и „Морски свят“ и в Морската гимназия „Св. Николай Чудотворец“, които се намират в същия район. Ремонтът е необходим заради некачествен строеж на сградата, като проблемът е бил установен след извършено конструктивно обследване на сградата и актуализация на техническия паспорт. Документацията от извършеното конструктивно обследване на сградата е предадена от Община Варна на Районната прокуратура на 14 юни. Обследването е извършено от проектантско бюро „Статком“ ЕООД.  От него става ясно, че констативният акт 15 на сградата не отговаря на истината за изпълнението на строежа – извършени са значителни промени в конструкцията, които не са отразени в констативния акт и това е възможна предпоставка представеният акт 15 да бъде считан като документ с невярно съдържание. \r\nСградата на НУ „Васил Левски“ бе построена на принципа на публично-частно партньорство след сключване на договор между Община Варна и „Стоянстрой“ ЕООД. Откриването на строителната площадка на новата сграда на НУ „Васил Левски“ е било през май 2011 година, а на 9 декември 2011 година е издадено разрешение за ползване на училището и въвеждане в експлоатация. В края на 2017 година със заповед на кмета учениците бяха изведени от училището поради множество подадени сигнали от директора за сериозни проблеми със сградата. Планът за решаване на проблема със сградата на училището продължава с изработване на проект „Основен ремонт и реконструкция на Народно читалище „Васил Левски“. Предстои оценка на съответствие на проекта от специализирана надзорна фирма, издаване на разрешително за строеж, избор на изпълнител и въвеждане на обекта в експлоатация.\r\nМарияна ВАЛЕНТИНОВА", "date": "2018.06.21", "title": "Варна: Родители на деца от НУ „Васил Левски“ организират протест пред Общината заради проблемите със сградата на училището"}
{"url": "http://www.focus-news.net/news/2018/06/21/2536494/pazardzhik-okrazhniyat-sad-shte-gleda-delo-sreshtu-kmeta-na-obshtina-belovo-kostadin-varev-za-nanasyane-na-imushtestveni-vredi.html", "text": "Окръжният съд в Пазарджик ще гледа дело срещу кмета на Община Белово за нанасяне на имуществени вреди, съобщиха за Радио „Фокус“ – Пазарджик от пресцентъра на съда. Делото е образувано по обвинителен акт на Окръжната прокуратура. Срещу Костадин Варев е повдигнато обвинение за това, че за периода 31 януари 2013 – 20 август 2014 г. като кмет на Община Белово не е положил достатъчно грижи за изпълнение на възложената му работа за изваждане на стари, излезли от употреба подземни тръбопроводи. В резултат на това са настъпили вреди за Общината в размер на близо 49 000 лв. \r\nНачалото на съдебното заседание предвидено за 09.30 часа, съдия-докладчик е Александър Александров.", "date": "2018.06.21", "title": "Пазарджик: Окръжният съд ще гледа дело срещу кмета на Община Белово Костадин Варев за нанасяне на имуществени вреди"}
{"url": "http://www.focus-news.net/news/2018/06/21/2536491/vasko-galabov-nimh-prichinata-za-problemite-ni-e-ne-v-darzhavnata-vlast-a-v-ban.html", "text": "Причината за проблемите в НИМХ е не в държавната власт, а в БАН. Това каза за сутрешния блок „Добро утро, България“ на Радио „Фокус“ Васко Гълъбов метеоролог от Националния институт по метеорология и хидрология във връзка с днешния предупредителен протест – митинг. „Въпреки създалото се напрежение, хидрометеорологичната служба ще оцелее\", каза той и добави, че исканията на служителите на института са зам.-председателят на БАН чл.-кор. Константин Хаджииванов да подаде оставка, недостигащите средства от 1 милион лева да бъдат предоставени до 2 юли, както и Народното събрание да реши трайно проблема по законов път, като средствата бъдат определяни от Министерство на финансите, а не от БАН. \r\n„БАН получи допълнителни 15 милиона лева след протести, по време на които използва НИМХ като аргумент номер едно, след което института се оказа на последно място по увеличение на бюджета. Липсата на средства се отразява така, че измерванията ще спрат през тази година, и то именно дейностите по обслужване на държавата. С отпадането на една дейност ще започнат да отпадат и редица други, докато се стигне до дейности, свързани с ранните предупреждения за бедствия и аварии. Работя в секция „Морски прогнози“, която е отговорна за издаване на предупреждения за опасни морски бури и се грижи за безопасността на корабоплаването. Ако дейността ѝ, както и на други секции, бъде прекратена, явно в БАН не са наясно какво следва“, обясни Васко Гълъбов. Той съобщи, че днес предстои среща с образователния министър Красимир Вълчев, под чиято юрисдикция са и от когото очакват съдействие по казуса. Гълъбов добави, че ако до 9 юли не бъдат изпълнени исканията им, Институтът ще преустанови изпълнението на националните си и международни задължения като Национална хидрометеорологична служба.", "date": "2018.06.21", "title": "Васко Гълъбов, НИМХ: Причината за проблемите ни е не в държавната власт, а в БАН"}
{"url": "http://www.focus-news.net/news/2018/06/21/2536496/kyustendil-v-grada-shte-bade-otkrita-godishnata-izlozhba-na-klasa-po-risuvane-kam-chitalishte-bratstvo.html", "text": "В града ще бъде открита годишна изложба на класа по рисуване към Читалище „Братство”. Това съобщи за Радио „Фокус” – Кюстендил Иван Антодов, председател на читалището. Изложбата ще бъде представена от 11.00 часа във фоайето на културната институция. Изложбата съдържа най-добрите рисунки на възпитаниците на детската школа, които те са творили през изминаващата учебна година. Децата са рисували с разнообразни техники. Те ще получат грамоти и награди. Ръководител на класа по рисуване е Людмила Христова. Тя е завършила висшето си образование в Югозападен университет „Неофит Рилски” в Благоевград със специалност „Изобразително изкуство“. Работила е като учител по изобразително изкуство. Нейните ученици участват в редица конкурси и изложби в страната и чужбина.\r\nВенцеслав ИЛЧЕВ", "date": "2018.06.21", "title": "Кюстендил: В града ще бъде открита годишната изложба на класа по рисуване към Читалище „Братство”"}
{"url": "http://www.focus-news.net/news/2018/06/21/2536495/georgi-svilenski-bsp-neednokratno-pravihme-sreshti-sas-sdruzheniya-za-da-mozhe-da-stane-yasno-i-na-deputatite-i-na-ministrite-che-problemite-na-horata-s-uvrezhdaniya-ne-mozhe-da-se-podminavat.html", "text": "„Липсва доверие в самата държава. Искаме държавата да ни да е наред и затова трябва да започнем от Конституцията, законите и наредбите”. Това заяви зам.-председателят на ПГ на „БСП за България” Георги Свиленски пред Нова телевизия, съобщиха от пресцентъра на НС на БСП. Той каза също, че трябва депутатите поне Конституцията да спазват. „В нея, в чл. 105, ал. 2 ясно е написано, че общественият ред и сигурност е ангажимент на правителството. Това правителство не си изпълнява основния ангажимент по Конституция. Задаваме парламентарни въпроси към министър-председателя, те ни се връщат с аргумента, че той не е компетентен по тази тема. Когато не си компетентен по вътрешните работи, по транспорт, по здравеопазване, когато не си компетентен по 7 - 8 основни сфери за обществото – за какво си министър-председател тогава? И самото правителство е некомпетентно”, заяви Свиленски.\r\n„Нееднократно правихме срещи с различни сдружения, за да може да стане ясно и на депутатите, и на министрите, че проблемите на хората с увреждания не може да се подминават”, обясни зам.-председателят на ПГ на левицата. По думите му тези хора очакват проблемите им да бъдат решени от политиците, очакват политики. „Ако тръгнем да решаваме проблемите им, били сме популисти, ако стоим безучастно – не ни пукало. Аз съм готов да бъда обвинен, че съм популист, ако проблемите на хората бъдат решени”, заяви той.\r\n„При гласуванията за бюджета, не беше прието нито едно от предложенията ни”, припомни Свиленски.  Става въпрос за 15-те милиона за учените от БАН, 1.5 милиона за Храм-паметника „Александър Невски” и Зографския манастир, 100 милиона за полицаите, 40 милиона за съдебната система. „В рамките на няколко седмици, след това обаче, премиерът Борисов взе решение да ги изпълни”, обясни Свиленски. Според него в случая не става въпрос да се отпуснат 100 млн. лв. за протестиращите например, за да си тръгнат, или пък да се внесе закон, с който да се изнасят дейности от МВР, за да се даде на концесия охранителната дейност. „МВР се е превърнало в една почти фалирала охранителна фирма”, коментира той. Според него липсва доверие в тази институция, а и не само в нея.", "date": "2018.06.21", "title": "Георги Свиленски, БСП: Нееднократно правихме срещи със сдружения, за да може да стане ясно и на депутатите, и на министрите, че проблемите на хората с увреждания не може да се подминават"}
{"url": "http://www.focus-news.net/news/2018/06/21/2536497/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Във високите части на Стара Планина, Пирин и Рила има разкъсана облачност. Температурите варират между 11 и 18 градуса. Съоръженията работят на Пампорово и Боровец. Няма инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.21", "title": "ПСС: Добри са условията за туризъм в планините"}
{"url": "http://www.focus-news.net/news/2018/06/21/2536498/der-standard-desetki-hilyadi-rumantsi-otnovo-izlyazoha-na-protest-sreshtu-pravitelstvoto.html", "text": "Хиляди румънци излязоха в сряда вечер по улиците на Букурещ и други градове в страната на спонтанен протест срещу правителството, съобщава австрийският национален ежедневник Der Standard, като уточнява, че само в столицата броят на включилите се в демонстрацията е бил около 10 хиляди души. \r\nСъгласно разпространената информация, протестът е преминал в напрегната обстановка. Съобщава се, че полицията е разгонила част от демонстрантите. Наблюдатели алармираха, че за съблюдаването на реда е изпратен необичайно голям контингент сили за сигурност. Освен в Букурещ, протести са организирани в най-малко десет други града на страната. Мащабът им обаче е бил по-ограничен. \r\nСпонтанните демонстрации са предшествани от внасянето на вот за недоверие срещу правителството. Според анализатори обаче той едва ли ще бъде успешен, тъй като правителството на Виорица Дънчила има мнозинство в законодателния орган. Гласуването ще се проведе следващата седмица. Тереза Герова", "date": "2018.06.21", "title": "Der Standard: Десетки хиляди румънци отново излязоха на протест срещу правителството"}
{"url": "http://www.focus-news.net/news/2018/06/21/2536488/zapochna-protestat-na-sluzhitelite-v-nimh.html", "text": "Служителите на Националния институт по метеорология и хидрология (НИМХ) излязоха на протест пред централната сграда на БАН, предаде репортер на Агенция „Фокус”. Десетки служители на Института се събраха с настояване ръководните органи на БАН да предоставят на НИМХ недостигащите 1 145 000 лв. за осигуряване на дейността му като Национална хидрометеорологична служба. Служителите на НИМХ поискаха от Народното събрание спешни изменения в Закона на БАН, за да е невъзможно в бъдеще средствата от Държавния бюджет предназначени за НИМХ да се преразпределят от ръководни органи на БАН. От НИМХ предупреждават, че ако до 9 юли не бъдат изпълнени исканията им, Институтът ще преустанови изпълнението на националните си и международни задължения като Национална хидрометеорологична служба поради изчерпване на предоставените средства за тях.\r\nПротестиращите са издигнали лозунгите „Решението на Общото събрание на БАН убива НИМХ”, „Спрете да ни използвате като рекетьори на държавата\", „НИМХ е необходим за обществото”, „Държавата дава - БАН не дава”, „Искаме достойно заплащане”,\r\n„Тамън се научи да не яде и взе, че умря”, „Търсим отговорност за съсипването на българската хидрометеорологична служба”, „БАН - майка за едни, мащеха за други”, „Гордеят се с нас, вземат за тях”, „Време е да помислите за времето! Без нас... и потоп...”, „Публикации или прогнози”, „КИХ=манипулация” др.\r\nТе скандират „Осъзнайте се!” и „Уволнение”.\r\nЛюба АЛЕКСИЕВА", "date": "2018.06.21", "title": "Започна протестът на служителите в НИМХ"}
{"url": "http://www.focus-news.net/news/2018/06/21/2536499/samodeytsi-ot-selo-nevsha-posetiha-parlamenta-po-pokana-na-narodniya-predstavitel-ot-pp-gerb-neli-petrova.html", "text": "Самодейци от Народно читалище „Нива – 1901“ от село Невша, община Ветрино, посетиха парламента по покана на народния представител от ПП ГЕРБ Нели Петрова. Това съобщиха от пресцентъра на ПП ГЕРБ – Варна. Гостите бяха приветствани от председателя на Народното събрание (НС) Цвета Караянчева, която сподели с тях, че в парламента винаги е съществувала възможността за посещения на граждани, но в момента стремежът е той да бъде още по-отворен, така че хората да знаят къде работят техните избраници. Караянчева поздрави самодейците за всеотдайността, с която пазят традициите и популяризират българския фолклор, и ги покани да гостуват в парламента отново, за да изпълнят някои от своите песни в Клуба на народния представител. Групата от Невша на свой ред покани председателя на НС на празника на китното ветринско село.\r\nСамодейците се срещнаха и с членове на парламентарната комисия по култура, с които коментираха възможностите за финансиране на читалищни проекти. В дискусията с гостуващите 12 души от село Невша се включиха народните представители от ГЕРБ Таня Петрова, Емилия Милкова, Владимир Вълев, Пламен Манушев и Диана Саватева.\r\nПредставителите на читалище „Нива – 1901“ сърдечно благодариха на Нели Петрова за подкрепата, която им е оказвала през годините, както и за възможността да се запознаят отблизо с работата на Народното събрание.", "date": "2018.06.21", "title": "Самодейци от село Невша посетиха парламента по покана на народния представител от ПП ГЕРБ Нели Петрова"}
{"url": "http://www.focus-news.net/news/2018/06/21/2536502/stara-zagora-okrazhniyat-sad-nalozhi-3-godini-zatvor-na-44-godishen-mazh-podsadim-za-prichinyavane-i-byagstvo-ot-katastrofa-pri-koyato-e-zaginal-edin-chovek.html", "text": "Окръжният съд наложи 3 години затвор на 44-годишен мъж, подсъдим за причиняване и бягство от катастрофа, при която е загинал един човек. Това съобщиха от пресцентъра на Апелативна прокуратура - Пловдив. По обвинителен акт на Окръжна прокуратура - Стара Загора е осъден 44-годишният мъж за това, че при управление на моторно превозна средство е нарушил правилата за движение по пътищата и е причинил по непредпазливост смърт на едно лице.\r\nОкръжен съд - Стара Загора му е наложил наказание „Лишаване от свобода“ за срок от 3 години, което да изтърпи при първоначален „общ“ режим, както и лишаване от право да управлява моторно превозно средство за срок от пет години. \r\n44-годишният мъж е предаден на съд за това, че на 11 декември 2016 г. в землището на гр. Стара Загора, по улица „Калояновско шосе“, в посока запад-изток, при управление на лек автомобил нарушил правилата за движение по пътищата, предвидени в Закона движение по пътищата, като с деянието си по непредпазливост е причинил смъртта на мъж на 31 г. и е избягал от местопроизшествието.\r\nСъдебното производство е проведено по реда на съкратено съдебно следствие, при което подсъдимият е признал всички факти и обстоятелства по обвинението и се е ползвал от законовата възможност наказанието му да бъде намалено с една трета. Присъдата подлежи на обжалване и протестиране пред Апелативен съд – Пловдив.", "date": "2018.06.21", "title": "Стара Загора: Окръжният съд наложи 3 години затвор на 44-годишен мъж, подсъдим за причиняване и бягство от катастрофа, при която е загинал един човек"}
{"url": "http://www.focus-news.net/news/2018/06/21/2536500/pencho-milkov-bsp-konkretika-i-obobshtenie-na-tendentsiite-v-sektor-sigurnost-se-sadarzhat-v-motivite-na-vota-na-nedoverie-kam-pravitelstvoto.html", "text": "Конкретика и обобщение на тенденциите в сектор „Сигурност“ се съдържат в мотивите на вота на недоверие към правителството. Това каза за сутрешния блок „Добро утро, България“ на Радио „Фокус“ Пенчо Милков от ПГ на „БСП за България“. Той уточни, че системата за сигурност в момента е в обезпокояващо състояние.\r\n„Сферата на сигурността е многокомпонентно понятие и затова мотивите на вота са разгледани в три групи: в сферата на обществения ред, за който отговаря полицията основно, в сферата на отбраната на страната и въоръжените сили, и не на последно място – въпросите, свързани с финансовата сигурност на държавата. Сигурността включва и редица други елементи от управлението на държавата – и социална сигурност, и екологична сигурност. Така че вотът на доверие не е ограничен само и единствено по отношение на обществения ред“, коментира депутатът. В отговор на обвинението, че левицата няма морално право да повдига темата за сигурност, Пенчо Милков уточни, че е дори морално задължение на БСП да повдига тези въпроси. Според него БСП няма нужда да напомня за себе си, тъй като изпълнява ежедневна дейност и посочва недъзите на управлението, като припомни че ГЕРБ действат кампанийно в ситуация на криза.", "date": "2018.06.21", "title": "Пенчо Милков, БСП: Конкретика и обобщение на тенденциите в сектор „Сигурност“ се съдържат в мотивите на вота на недоверие към правителството"}
{"url": "http://www.focus-news.net/news/2018/06/21/2536503/sliven-rumanska-grazhdanka-e-postradala-pri-katastrofa-na-avtomagistrala-trakiya.html", "text": "Румънска гражданка е пострадала при катастрофа на автомагистрала „Тракия“. Това съобщиха от ОДМВР - Сливен. Пътното произшествие е станало на 20 юни около 16.20 часа. Катастрофата е между лек автомобил „Субару“ с румънска регистрация и товарен автомобил „Рено“, управляван от водач на 38 години от Пазарджик. При произшествието е пострадала румънска гражданка, пътник в лекия автомобил. Тя е транспортирана до МБАЛ - Сливен и настанена за лечение без опасност за живота. По случая е образувано досъдебно производство.", "date": "2018.06.21", "title": "Сливен: Румънска гражданка е пострадала при катастрофа на автомагистрала „Тракия“"}
{"url": "http://www.focus-news.net/news/2018/06/21/2536493/ombudsmanat-maya-manolova-shte-stoya-do-protestirashtite-mayki-dokray.html", "text": "Законопроектът, който написахме заедно с майките, не получи подкрепа от Националния съвет за хората с увреждания, нещо повече - стана ясно, че техният проблем, който образно казано ги изкара на улицата, на палатки в страната и пред Народното събрание, няма да бъде решен. Това обясни омбудсманът Мая Манолова в предаването „Денят започва“ по БНТ. По думите ѝ е бил направен и опит от присъстващите да унизят майките с различни изпуснати реплики, изпуснати нерви и да стане ясно, че статуквото в политиките и системата за хора с увреждания ще бъде запазено. Ако погледнем кое е това, което кара майките да са гневни, кое ги държи пред парламента и ги извежда на седми протест - това е ситуацията в този сектор, подчерта Манолова.\r\n„Сега в политиките уж за защита на хората с увреждания се наливат 169 милиона за чужда помощ и за асистентски услуги, а от тези 169 милиона - това са сметки на социалното министерство - асистентски услуги се предоставят на, забележете, 11 158 души. 169 милиона срещу 11 158 души.\r\nТова, което ние предлагахме и в което е основното разминаване с финансовото министерство, но което е по сметки на социалното министерство, е че само с още 100 милиона лева асистентски услуги ще получават 77 хиляди души - 5 пъти повече. За да се реализира този закон ще бъдат необходими още 105 милиона лева така вместо 11 хиляди - 77 ще получат, но ще могат да кандидатстват и всички останали до 500 хиляди души“, обясни омбудсманът.\r\nЩе стоя до протестиращите майки докрай, ще стоя зад каузата им докрай, категорична е Манолова. „Казвам го за да ги успокоя, но и защото това е една справедлива кауза, те искат да се преборят с една несправедливост. Те се борят не само за себе си. Не е вярно, че този закон разделя, ситуацията в момента разделя хората с увреждания“, обясни омбудсманът.\r\n„Чух много приказки през последните дни затова, че съм застанала зад майките и стоя зад тях заради кариерни цели, имидж, краткосрочни политически цели. Искам на всички тези, които очевидно са разтревожени и обезпокоени от рейтинга ми в обществото, искам да кажа, че съм готова на всички обезпокоени да им предложа успокоителна размяна - те да застанат зад законопроекта, който искат майките, да осигурят подкрепа за този законопроект, да бъде приет по най-бързия начин, след това да застанат зад други закони, които уж подкрепят срещу свръх правомощията на банките и личния фалит - и в замяна ще получат моята оставка“, каза още Манолова.", "date": "2018.06.21", "title": "Омбудсманът Мая Манолова: Ще стоя до протестиращите майки докрай"}
{"url": "http://www.focus-news.net/news/2018/06/21/2536505/sliven-horata-s-uvrezhdaniya-veche-shte-parkirat-bezplatno-v-sinya-zona-samo-za-dva-chasa.html", "text": "Хората с увреждания в Сливен вече ще паркират безплатно в „Синя зона“ само за два часа. Това няма да важи за тези, които имат проблеми с опорно-двигателния апарат и живеят или работят в обхвата на зоната. Те ще могат, след подаване на заявление, да паркират напълно безплатно и без времево ограничение. Това съобщи пред Радио „Фокус“ – Сливен управителят на Общинско предприятие „Градска мобилност“ Димитър Пантелеев. Промените се налагат, тъй като броят на издадените разрешения за паркиране на хора с увреждания многократно надхвърля отредените са това места. Около 1500 са общо паркоместата в „Синята зона“, а около 5% от тях са определени за хора с увреждания. С промени в наредбата за дейността на дружеството се предвижда служителите на „Градска мобилност“ да глобяват за неправилно паркиране, а също и за нарушения по Закона за движение по пътищата. Предвижда се още промяна в работното време на „Синята зона“, което вече ще е от 08:30 до 17:30 часа, а досега беше от 09:00 до 17:00 часа.", "date": "2018.06.21", "title": "Сливен: Хората с увреждания вече ще паркират безплатно в „Синя зона“ само за два часа"}
{"url": "http://www.focus-news.net/news/2018/06/21/2536501/kiril-manov-obshtina-blagoevgrad-merkite-za-sigurnost-koito-e-predpriela-obshtinata-za-festivala-frankofoli-sa-mnogo-striktni-i-seriozni.html", "text": "Мерките за сигурност, които е предприела Община Благоевград за фестивала „Франкофоли“, са много стриктни и сериозни. Това каза за Радио „Фокус“-Пирин Кирил Манов, главен специалист „Обществен ред и сигурност“ към Общината. По думите му на работна среща с Областна дирекция на МВР-Благоевград, както и с частните охранителни фирми, които ще вземат участие в събитията, е направен анализ, планирани и поставени са задачи за изпълнение, за да може концертите да преминат без инциденти и да радват жителите и гостите на града. \r\n„Искам да обърна внимание на нещо много важно, което касае децата под 18-годишна възраст. Те ще бъдат допускани в парк „Македония“ задължително с декларация, в която придружаващото ги лице ще се подпише, че носи пълна отговорност за тях. Тази декларация може да се изтегли от сайта на Община Благоевград, както и на място. Проблемът с непълнолетните лица ще бъде решен по този начин“, отбеляза Кирил Манов. Той подчерта, че попълването на декларация на място ще забави влизането на съответните лица. Манов допълни, че броят на хората, които ще се грижат за сигурността, ще бъде достатъчен. Той подчерта, че целият периметър на парк „Македония“ ще се охранява, а където има необходимост, ще бъдат разположени служители, ангажирани с контрола по спазването на обществения ред.\r\nНатали СТЕФАНОВА", "date": "2018.06.21", "title": "Кирил Манов, Община Благоевград: Мерките за сигурност, които е предприела Общината за фестивала „Франкофоли“, са много стриктни и сериозни"}
{"url": "http://www.focus-news.net/news/2018/06/21/2536504/inzh-doncho-atanasov-api-aheloy-shte-bade-edinstvenoto-naseleno-myasto-po-yuzhnoto-chernomorie-s-dva-vhoda-i-izhoda-kam-republikanskata-patna-mrezha.html", "text": "Ахелой ще бъде единственото населено място по южното Черноморие с два входа и изхода към републиканската пътна мрежа. Това каза в сутрешния блок „Добро утро, България“ на Радио „Фокус“ председателят на УС на АПИ инж. Дончо Атанасов след вчерашната проведена среща с жителите на населеното място и създалото се напрежение по-рано там. По думите му срещата премина с добър диалог, като се намери решение на основните проблем - автобусните превози и осигуряване сигурността на гражданите чрез изнасяне на транзитния трафикът извън Ахелой. „Ахелой има два изхода и един вход, остава да се реализира изграждането на още един вход от страната на Слънчев бряг, за да може хората, които работят там, по-бързо да стигат до Ахелой, тъй като вътре автобусите имат затруднения при движението и завъртането. Изгодата от околовръстния път на Ахелой тепърва ще се усети. Най-важното е, че транзитният трафик беше изведен от Ахелой и жителите могат да бъдат спокойни, съдейки по трафика, който виждам“, обясни той. Инж. Дончо Атанасов изрази надежда в близките един - два месеца да стартират дейностите и по обходното трасе на Поморие, а 2019 година след отчуждителните процедури да стартира и северният обход на град Бургас.", "date": "2018.06.21", "title": "Инж. Дончо Атанасов, АПИ: Ахелой ще бъде единственото населено място по южното Черноморие с два входа и изхода към републиканската пътна мрежа"}
{"url": "http://www.focus-news.net/news/2018/06/21/2536507/ivan-ivanov-bsp-bitkata-e-mezhdu-prestapnostta-i-balgarskite-grazhdani.html", "text": "„Битката е между престъпността и българските граждани. За съжаление арбитърът в тази битка, който е правителството - се провали. По тази причина ние внасяме вот на недоверие към това правителството”. Това заяви народният представител от „БСП за България” Иван Иванов пред БТВ, съобщиха от пресцентъра на НС на БСП. Според него по Конституция в чл. 105, ал. 2 е написано, че правителството трябва да се грижи за сигурността на гражданите, но това не се случва. „Основна вина за случващото се носят ГЕРБ, които управляват този сектор вече 9 години”, посочи Иванов и допълни, че примерите за липса на сигурност в държавата не са един и два. „Има драстични примери, дори и с катастрофите по пътищата. И снощи имаше тежко пътно-транспортно произшествие”, коментира още Иван Иванов.", "date": "2018.06.21", "title": "Иван Иванов, БСП: Битката е между престъпността и българските граждани"}
{"url": "http://www.focus-news.net/news/2018/06/21/2536510/sport-fifa-globi-meksiko-i-sarbiya-s-po-10-000-dolara.html", "text": "ФИФА глоби с по 10 хиляди долара централите на Мексико и Сърбия след мачовете от първия кръг на груповата фаза.\r\nМексиканците са глобени заради хомофобски скандирания в мача с Германия по адрес на вратаря Мануел Нойер. Това не е прецедент за Мексико, като страната понесе няколко такива глоби по време на квалификациите, а от федерацията призоваха феновете да спрат тези скандирания.\r\nСърбите са глобени заради банер с политическо съдържание по време на мача с Коста Рика.\r\nВенцислав ДРАГОМАНОВ", "date": "2018.06.21", "title": "Спорт: ФИФА глоби Мексико и Сърбия с по 10 000 долара"}
{"url": "http://www.focus-news.net/news/2018/06/21/2536513/kyustendil-diskusionna-vecher-na-tema-kontrol-na-tegloto-shte-se-provede-v-grada.html", "text": "Дискусионна вечер на тема „Контрол на теглото” ще се проведе от 18.00 часа в залата на Възрожденското училище в Кюстендил. Това съобщиха за Радио „Фокус” – Кюстендил от отдел „Здравеопазване и жилищна политика” към Община Кюстендил. В инициативата ще вземе участие д-р Десислава Герасимова, лекар-физиотерапевт. \r\nПрез последните години тя е активно ангажирана с приложението на иновативни терапевтични методи в областта на физиотерапията и интегративната медицина. Като член на Фондация „Грижа за здравето“ провежда редица семинари за превенция и промоция на здравето чрез природосъобразен начин на живот и използването на естествени лечебни средства. Участва в редица научни конференции и симпозиуми, включително с изнасянето на доклади, касаещи клиничното приложение на методи от интегративната медицина. Организирането на дискусионна вечер в Кюстендил е провокирана от заинтересоваността на хората в региона от темите за контрол на стреса и теглото.\r\nВенцеслав ИЛЧЕВ", "date": "2018.06.21", "title": "Кюстендил: Дискусионна вечер на тема „Контрол на теглото” ще се проведе в града"}
{"url": "http://www.focus-news.net/news/2018/06/21/2536512/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Кризата в редиците на Съюза (ХДС/ХСС), която бушува вече няколко седмици, заплашва да доведе до разпадане на политическия блок, воден от канцлера на ФРГ Ангела Меркел. Това може да означава, че в бъдеще Християнсоциалният съюз (ХСС) няма да бъде регионална партия, избирана единствено в Бавария – тя ще може да се конкурира за гласовете на избирателите на национално ниво. Проучване показва, че идеята се харесва на мнозинството германци, пише водещото издание Der Spiegel.\r\nРедакцията е провела анкета, съдържаща въпрос дали ХСС трябва да участва самостоятелно в изборите в Германия. Резултатите показват, че повече от 60% от гражданите на ФРГ възприемат „позитивно“ или „много позитивно“ идеята, докато 31% от респондентите са категорични, че не могат да си представят подобен сценарий. \r\nНезависимо дали става въпрос за отделяне на двете партии, краят на Съюза (ХДС/ХСС) обаче със сигурност ще навреди и на двете партии, категорични са участвалите в анкетата.\r\nПо-нататъшен анализ показва как е разделено обществото, когато става въпрос за политиката в областта на убежището. Въпреки че множеството германци могат да си представят ХСС на федерално ниво, по-голямата част от гражданите на ФРГ все още защитават политиката на Ангела Меркел по отношение на миграцията.\r\nПовече от 50% от респондентите заявяват, че проблемът с бежанците може да бъде решен по-добре на европейско, отколкото на национално равнище, за което настоява лидерът на ХСС Хорст Зеехофер. От друга страна, малко под 45% са на мнение, че Берлин може и сам да се справи с проблема. \r\nНезависимо от това, рейтингът на Хорст Зеехофер продължава да се подобрява през последните седмици. Проучванията показват, че в очите на гражданите той е победител в спора с Меркел. Сега той се нарежда на второ място в класацията за най-харесваните политици, с три места по-напред, в сравнение с резултатите от анкетите през месец май. Канцлерът Меркел остава на 12-то място по отношение на удовлетвореността на гражданите.\r\n*** Хиляди румънци излязоха в сряда вечер по улиците на Букурещ и други градове в страната на спонтанен протест срещу правителството, съобщава австрийският национален ежедневник Der Standard, като уточнява, че само в столицата броят на включилите се в демонстрацията е бил около 10 хиляди души. \r\nСъгласно разпространената информация, протестът е преминал в напрегната обстановка. Съобщава се, че полицията е разгонила част от демонстрантите. Наблюдатели алармираха, че за съблюдаването на реда е изпратен необичайно голям контингент сили за сигурност. Освен в Букурещ, протести са организирани в най-малко десет други града на страната. Мащабът им обаче е бил по-ограничен. \r\nСпонтанните демонстрации са предшествани от внасянето на вот за недоверие срещу правителството. Според анализатори обаче той едва ли ще бъде успешен, тъй като правителството на Виорица Дънчила има мнозинство в законодателния орган. Гласуването ще се проведе следващата седмица.\r\n*** Европейската комисия подготвя план, който може да доведе до въвеждане на визов режим за гражданите на Обединеното кралство след излизането на страната от структурите на Общността, съобщава електронното издание Politico в европейската си редакция. \r\nПредложението е включено в списък с предложения за изменения на законите и подзаконови актове. Документът е представен пред евродепутатите от генералния секретар на ЕК Мартин Зелмайер миналата седмица. Дали обаче той ще влезе в сила, зависи преди всичко от резултатите от преговорите за Брекзит. Според Зелмайер обаче, в оставащите 27 държави от Блока са необходими законодателни промени в осем различни области на политиката, за да бъдат смекчени последиците от напускането на Великобритания. Преходният период изтича през януари 2021 г., но не е изключено Лондон да излезе от клуба на Брюксел още през март следващата година  - без да сключи споразумение. \r\nПо отношение на визите, документът предлага промяна в регламента на ЕК относно визовата политика на ЕС за трети страни и поставя Обединеното кралство в списъка с държавите, за които се изисква виза. \r\nДо датата на оттегляне и по време на преходната фаза настоящите имиграционни споразумения за британски граждани ще бъдат в сила, което означава, че те няма да се нуждаят от визи, за да пътуват до други държави от Общността. Но какво ще бъде положението за британците, пътуващи до Европа след изтичането на преходния период, към момента остава неясно. \r\nПредставител на ЕС, запознат с преговорите за Брезит, поясни за изданието, че предложението за въвеждане на визи за британците ще трябва да получи одобрението на ЕП и Европейския съвет.\r\n*** Президентите на САЩ и Русия, Доналд Тръмп и Владимир Путин, се подготвят да се срещнат по време на визитата на американския президент в Европа през следващия месец, пише британският вестник The Times.\r\nПерспективата за среща подхранва опасенията за отдадеността на Тръмп към НАТО и въздействието на посещението му във Великобритания.\r\nВисши източници от британското правителство са заявили пред The Times, че американските представители ще търсят насрочването за дата на разговорите, или преди срещата на върха на НАТО в Брюксел на 11 юли, или след като Тръмп завърши срещата си във Великобритания, която е веднага след това.\r\nВиена е вероятната локация, заради намиращото се там централно управление на Организацията за сигурност и сътрудничество в Европа, на която членове са и САЩ, и Русия.\r\nВъзможността за среща между Тръмп и Путин ужасява британските представители, които се измъчват относно визитата на американския президент във Великобритания.\r\n„Неясно е дали тази среща ще бъде след или преди посещенията в НАТО и Великобритания. Очевидно, след тях ще бъде по-добре за нас“, заяви представител на британското правителство. „Това добавя друга динамика към една вече цветуща седмица“.\r\nВисш западен дипломатически източник заяви, че среща между Тръмп и Путин преди срещата на върха на НАТО ще предизвика „тревога и безпокойство“.\r\n„Това ще бъде много негативно действие“, заяви източникът.\r\nПосланикът на САЩ в Лондон Робърт Ууд Джонсън заяви пред Sky News в сряда, че Тръмп ще се срещне с британската кралица по време на посещението си във Великобритания.\r\nИзточник от Белия дом е заявил пред The Times, че не се предвижда изявление по повод среща между САЩ и Русия. Въпреки това, бивш американски военен командир е заяви, че „се организира“ среща, но че няма дата и локация към този момент.\r\n***", "date": "2018.06.21", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/06/21/2536508/vidin-s-normalna-intenzivnost-se-osashtestvyava-trafikat-na-trite-granichni-punkta-v-oblastta.html", "text": "С нормална интензивност е трафикът на трите гранични пункта във Видинска област, няма натрупване на тежкотоварни автомобили на ГКПП „Дунав мост 2“. Това каза за Радио „Фокус“ – Видин дежурният служител в „Гранична полиция“. На двата контролно-пропусквателни пункта на границата със Сърбия – „Връшка чука“ и „Брегово“, трафикът е спокоен и се преминава нормално и от двете страни на границата, като се движат предимно леки автомобили. \r\nАнна ЛОЗАНОВА", "date": "2018.06.21", "title": "Видин: С нормална интензивност се осъществява трафикът на трите гранични пункта в областта"}
{"url": "http://www.focus-news.net/news/2018/06/21/2536514/za-predotvratyavane-na-teroristichni-prestapleniya-dans-shte-otsenyava-patnitsite-i-ekipazha-na-vazdushnite-poleti.html", "text": "Народните представители приеха окончателни промени в Закона за Държавна агенция „Национална сигурност”, предаде репортер на Агенция „Фокус“. Те решиха Националното звено за обработване на резервационни данни на пътниците към ДАНС да извършва оценка на пътниците и екипажа преди обявеното време за пристигане или заминаване, с цел предотвратяване и разкриване, разследване и наказателно преследване на терористични престъпления. Националното звено беше открито през декември 2017 година. Тогава страната ни се нареди сред първите четири страни от ЕС с изградено и функциониращо такова звено.\r\nВ случай на съвместно използване на кодове при полети от един или повече въздушни превозвачи, задължението за предаване на данните за всички пътници и за екипажа, е на въздушния превозвач, който извършва полета.\r\nБиляна ИВАНОВА", "date": "2018.06.21", "title": "За предотвратяване на терористични престъпления ДАНС ще оценява пътниците и екипажа на въздушните полети"}
{"url": "http://www.focus-news.net/news/2018/06/21/2536515/varna-dvizhenieto-po-avtomagistrala-cherno-more-se-osashtestvyava-s-povisheno-vnimanie-poradi-remontni-deynosti.html", "text": "Движението по автомагистрала „Черно море“ Варна – Бургас в участъка от км 0+000 до км 0+200 се осъществява с повишено внимание поради ремонтни дейности, предаде репортер на Радио „Фокус“ – Варна.  Затварят се аварийната и активната лента и след това изпреварващата лента, като срокът за изпълнение на дейностите е до 22 юни. Трафикът в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. \r\nНатоварено през летните месеци е движението по пътя за курортните комплекси на север от Варна. По пътя Златни пясъци – Варна от км 83+200 до км 100+100 трафикът се осъществява с повишено внимание поради ръчно косене на тревни площи. Движението се осъществява съобразно създадената временна организация за безопасност на трафика. Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище.\r\nМарияна ВАЛЕНТИНОВА", "date": "2018.06.21", "title": "Варна: Движението по автомагистрала „Черно море“ се осъществява с повишено внимание поради ремонтни дейности"}
{"url": "http://www.focus-news.net/news/2018/06/21/2536506/der-spiegel-krizata-v-sayuza-hdshss-mnozinstvoto-germantsi-vazpriemat-pozitivno-ideyata-za-transformatsiya-na-hss-v-natsionalna-partiya.html", "text": "Кризата в редиците на Съюза (ХДС/ХСС), която бушува вече няколко седмици, заплашва да доведе до разпадане на политическия блок, воден от канцлера на ФРГ Ангела Меркел. Това може да означава, че в бъдеще Християнсоциалният съюз (ХСС) няма да бъде регионална партия, избирана единствено в Бавария – тя ще може да се конкурира за гласовете на избирателите на национално ниво. Проучване показва, че идеята се харесва на мнозинството германци, пише водещото издание Der Spiegel.\r\nРедакцията е провела анкета, съдържаща въпрос дали ХСС трябва да участва самостоятелно в изборите в Германия. Резултатите показват, че повече от 60% от гражданите на ФРГ възприемат „позитивно“ или „много позитивно“ идеята, докато 31% от респондентите са категорични, че не могат да си представят подобен сценарий. \r\nНезависимо дали става въпрос за отделяне на двете партии, краят на Съюза (ХДС/ХСС) обаче със сигурност ще навреди и на двете партии, категорични са участвалите в анкетата.\r\nПо-нататъшен анализ показва как е разделено обществото, когато става въпрос за политиката в областта на убежището. Въпреки че множеството германци могат да си представят ХСС на федерално ниво, по-голямата част от гражданите на ФРГ все още защитават политиката на Ангела Меркел по отношение на миграцията.\r\nПовече от 50% от респондентите заявяват, че проблемът с бежанците може да бъде решен по-добре на европейско, отколкото на национално равнище, за което настоява лидерът на ХСС Хорст Зеехофер. От друга страна, малко под 45% са на мнение, че Берлин може и сам да се справи с проблема. \r\nНезависимо от това, рейтингът на Хорст Зеехофер продължава да се подобрява през последните седмици. Проучванията показват, че в очите на гражданите той е победител в спора с Меркел. Сега той се нарежда на второ място в класацията за най-харесваните политици, с три места по-напред, в сравнение с резултатите от анкетите през месец май. Канцлерът Меркел остава на 12-то място по отношение на удовлетвореността на гражданите. Тереза Герова", "date": "2018.06.21", "title": "Der Spiegel: Кризата в Съюза (ХДС/ХСС): Мнозинството германци възприемат позитивно идеята за трансформация на ХСС в национална партия"}
{"url": "http://www.focus-news.net/news/2018/06/21/2536518/montana-30-000-kasa-tsigari-bez-banderol-sa-izzeti-pri-proverka-na-lek-avtomobil-na-glaven-pat-e-79-pri-razklona-za-selo-sumer.html", "text": "30 000 къса цигари без бандерол са иззети при проверка на лек автомобил на главен път Е-79 при разклона за село Сумер. Това съобщиха от ОДМВР - Монтана. Цигарите са открити на 20 юни 2018 г. след подаден сигнал и последвала проверка от служители на сектор \"Противодействие на икономическата престъпност\" и сектор \"Противодействие на криминалната престъпност\" при ОДМВР - Монтана. Те спрели за проверка лек автомобил \"Волво V 40\" с монтанска регистрация, управляван от лице с инициали Б.Д. (на 53 г.) от гр. Монтана. При извършената проверка е установено, че транспортира 1 500 кутии (30 000 къса) цигари от марката \"Президент Слимс Супер Лайт\" без български акцизен бандерол. Местопроизшествието е посетено от дежурна оперативна група, извършено е претърсване и изземване. По случая е образувано досъдебно производство. Б.Д. е задържан за срок до 24 ч. в РУ Монтана. Работата по случая продължава ОДМВР - Монтана.", "date": "2018.06.21", "title": "Монтана: 30 000 къса цигари без бандерол са иззети при проверка на лек автомобил на главен път Е-79 при разклона за село Сумер"}
{"url": "http://www.focus-news.net/news/2018/06/21/2536517/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския граничен пункт. Потокът от автомобили към този час на деня е нормален и преминаването се извършва без големи изчаквания. По пътя от и за пункта има опасност от падащи камъни на пътното платно.\r\nВенцеслав ИЛЧЕВ", "date": "2018.06.21", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/06/21/2536519/blagoevgrad-lek-avtomobil-e-izgoryal-pri-pozhar-v-grada.html", "text": "Лек автомобил е изгорял при пожар в града. Това съобщиха от ОДМВР - Благоевград. Сигналът за запаленото превозно средство е получен на 20 юни 2018 г. около 23.21 часа. Пожарът е погасен от екип на РСПБЗН - Благоевград. Автомобилът е изгорял напълно.", "date": "2018.06.21", "title": "Благоевград: Лек автомобил е изгорял при пожар в града"}
{"url": "http://www.focus-news.net/news/2018/06/21/2536522/pregled-na-osnovnite-temi-vav-velikotarnovskiya-pechat.html", "text": "„Бюрокрация спъва строежа на новия корпус на МОБАЛ“, е заглавие от областния всекидневник „Янтра Днес”. Седем месеца след първата копка на 7 декември 2017 г. В двора на МОБАЛ “Д-р Стефан Черкезов“ във В. Търново още не е започнало строителството на новия болничен корпус, за който болницата инвестира 3 675 000 лв. Без ДДс. Парите са осигурени, след като стационарът успя да продаде незавършения хирургичен корпус, който стърча повече от 30 г. В двора на лечебното заведение.\r\n„Ремонтът на летището в Г. Оряховица ще се забави“, е друг акцент в ежедневника. Ремонтът на летище Горна Оряховица, който се очакваше да започне през лятото, ще се забави с няколко месеца. Това съобщи за “Янтра Днес“ кметът на града инж. Добромир Добрев. Обновяването трябваше да стартира с удължаване на пистата, но заради много съсобственици на парцелите, предвиденият ремонт ще се забави неопределено време.\r\n„С инвестиция от $ 400 000 търновска фирма първа у нас произвежда рингови пирони“, четем на трета в броя. „Отложиха с три месеца делото за АМ “Русе – В. Търново“, няма експерти“  четем на страница четири в изданието. На страница пет е поместен материал със заглавие “Димо Иванов направи първото у нас изследване за монументалнто сграфито“.\r\nНа спортната страница на вестника четем: “Кметът Даниел Панов прие децата на “Етър“, обеща им терена за есента“.\r\n„Започват мащабни ремонти за 8,6 млн. На 3 училища и 3 детски градини във В. Търново“ е заглавие от първа страница на другия областен ежедневник - “Борба“.  Велико Търново започва реализацията на един от най-големите проекти в образователната инфраструктура, чиято стойност надхвърля 8,6 млн. лв. Парите дойдоха по Оперативна програма „Региони в растеж“, а ремонтите ще рекат от юли до септември тази година. ‚‘Тъй като детските градини почиват само месец и няма как всичко да се свърши за този срок, ще се наложи децата да се прехвърлят временно в други забавачки, но неудобството ще трае малко, като за сметка на това после условията за тях ще са прекрасни“, коментира Зорница Кънчева – ръководител на проекта.\r\n„Търновката Росица Димитрова подаде оставка като заместник социален министър“, е друга тема от ежедневника. Заместник-министърът на труда и социалната политика Росица Димитрова подаде оставка, а мотивът за доброволното оттегляне от поста е създалото се недоволство и напрежение по повод участието й в Световната конференция на ООН за Конвенцията за правата на хората с увреждания в Ню Йорк. По нейни думи там тя е споделяла добрия опит и постигнатите резултати в интеграцията и социализацията на сънародниците ни с увреждания.\r\n„Седмица на китайската култура започна в областния град“, „С Фалун Дафа, китайския метод за здраве и душевен мир, вече ще се лекуват търновци“, „Пламен Димитров във В. Търново: Двойно увеличение на добавката за чужда помощ при инвалиди предлага КНСБ“, са други заглавия от всекидневника.\r\nПроектът за изкуствен терен до Спортното училище е одобрен, чака се финансиране до края на юни“, “Етър ВТ“ и Георги Пашов се разделиха по взаимно съгласие, отива в Армения“ и “Футболният тим на ВСК “В. Левски“ ще защитава титлата на финалите“, са акцентите от спортната страница на изданието.", "date": "2018.06.21", "title": "Преглед на основните теми във великотърновския печат"}
{"url": "http://www.focus-news.net/news/2018/06/21/2536516/prof-hristomir-branzov-nimh-ako-ne-poluchim-pomosht-ot-ministara-na-obrazovanieto-shte-potarsim-takava-ot-ministar-predsedatelya.html", "text": "Ако не получим помощ от министъра на образованието, ще потърсим такава от министър-председателя. Това каза пред журналисти директорът на Националния институт по метеорология и хидрология (НИМХ) при БАН проф. Христомир Брънзов, предаде репортер на Агенция „Фокус“. „Днес в 14.00 часа в МОН имаме среща с министъра на образованието и науката, който е принципал, за да видим дали можем да получим помощ от министерството. Ако няма от него, ще трябва да търсим другия човек, който може да внесе такова предложение за финансиране – министър-председателя. На срещата с министъра ще бъде и Щабът на протестиращите, председателят на БАН и аз. Общо взето изчакахме търпеливо да мине и председателството, за да не си вадим кирливите ризи пред хората“, коментира проф. Брънзов. \r\n„Най-вече хората са недоволни от това, че когато беше протестът на БАН в края на есента, основното искане беше да се предоставят средства за прогнозите. Сега в момента четете, че са ни предоставени 1 млн., които са 13,5%. Не са казали втората част на истината, че бюджетът на БАН е увеличен с 25%. Тоест, ние сме с най-малкото увеличение, поради редица неща и независимо, че извършваме дейности, които никой друг не прави в Академията – оперативните дейности, сме най-слабо финансиране като средства за възнаграждение. Нашите хора отново ще получават и тази година най-ниските заплати“, посочи той и уточни, че те дори не протестират за това, а за дейността, която ще бъде унищожена. „Срамота е за нас. Тази служба е от 128 години – това са войни, две национални катастрофи и е съществувала. Сега в мирно време без никакви съществени катаклизми, да я ликвидираме. Ще се прочуем и в света, защото това ще е единствената държава, която е ликвидирала националната си хидрометеорологична служба. Поддържаме 910 пунктове за измерваме. През 1980 г. са били 2100. Виждате колко са се самозакрили, поради липса на средства, защото не можем да намерим хора. Имаме 65 сгради, 36 автомобила парк – нещо, което никой друг в БАН го няма, но нямаме средства да поддържаме тези неща“, допълни проф. Брънзов. \r\n„Днес имаме Съвет на директорите. Сега го правим доста често. Днес ще прегледаме средствата и възможностите как можем всички резерви да ги вкараме вътре, за да може максимално дълго да си вършим работата. Не мога да кажа дали ще спираме протестите, защото днес сметките ще покажат докога можем да си плащаме консумативите, включително комуникация, електроенергия и т.н. Възможно е част от дейностите да отпаднат, поради липса на средства и ще преценим кои най-безопасно да отпаднат. Все пак сме отговорни хора и няма да извадим щепсела“, каза още директорът на НИМХ. \r\nЛюба АЛЕКСИЕВА", "date": "2018.06.21", "title": "Проф. Христомир Брънзов, НИМХ: Ако не получим помощ от министъра на образованието, ще потърсим такава от министър-председателя"}
{"url": "http://www.focus-news.net/news/2018/06/21/2536509/prof-hristomir-branzov-nimh-na-9-yuli-shte-zapochnat-da-ni-svarshvat-parite-i-da-otpadat-deynosti-po-chisto-finansovi-prichini.html", "text": "На 9 юли ще започнат да ни свършват парите, от което ще започнат да отпадат дейности по чисто финансови причини. Това каза пред журналисти директорът на Националния институт по метеорология и хидрология (НИМХ) при БАН проф. Христомир Брънзов, предаде репортер на Агенция „Фокус“. „Преразпределихме средства на Института, за да може максимално дълго да работи, защото при нас е една технологична линия. Ако се прекъсне една дейност, всички останали спират. Ние сме пренасочили тези средства, които има, включително и нашите собствени, така че максимално дълго да успяваме да поддържаме системите за ранно предупреждение за бедствия от хидрометеорологичен характер“, коментира проф. Брънзов. По думите му първо ще започнат да отпадат гражданските прогнози и нещата, които не са свързани с национална сигурност и безопасност. „Още повече, че ние обслужваме всички ведомства – армия, гражданска и военна авиация, „Напоителни системи“, „Гражданска защита“. Всички тези структури чакат информация от нас. Някой трябва да ни помогне. Два месеца алармираме и обществото, и правителството, но до този момент няма никакво реакция. Последното решение на Общото събрание на БАН е да търсим пари от държавата, те щели да ни съдействат“, подчерта той. \r\nДиректорът на НИМХ обясни, че идеята на щаба на протеста е да излязат от този тих протест, на който никой не обръща внимание и да предизвикат и обществена реакция, и управляващите да вземат някакво решение. „В крайна сметка искат ли да има такава дейност в държавата, или не? Хората искат да знаят какво да правят оттук нататък – дали да си взимат шапките и да си отиват, който където си намери работа, грубо казано, или да продължат да вършат това, което обичат. Както виждате, го вършат и с най-ниските възможни заплати  в БАН“, коментира още проф. Брънзов. \r\nЛюба АЛЕКСИЕВА", "date": "2018.06.21", "title": "Проф. Христомир Брънзов, НИМХ: На 9 юли ще започнат да ни свършват парите и да отпадат дейности по чисто финансови причини"}
{"url": "http://www.focus-news.net/news/2018/06/21/2536511/blagoevgrad-mladezhki-modul-shte-se-provede-v-zala-22-septemvri-kato-chast-ot-festivala-francofolies.html", "text": "За поредна година Младежки модул ще събере млади франкофони в Благоевград. Модулът ще се проведе в зала „22 септември“ на 23 юни, като официалното откриване ще бъде от 10.00 часа. Това съобщиха от пресцентъра на Община Благоевград. Младежкият модул се организира в  рамките на международния фестивал за съвременна франкофонска музика „Francofolies.Благоевград“, който се провежда за четвърта поредна година в Благоевград след дългогодишно прекъсване. \r\nПо време на Младежкия модул ще бъдат дискутирани три тези. Първата е „Да се задържи вниманието ни върху земните проблеми означава да се ограничи човешкият дух” - Стивън Хокинг, втората - „Някой може и да съществува без изкуство, но никой не може да е жив без него” – Оскар Уайлд и третата - „Човек познава себе си в борбата с препятствията” - Антоан дьо Сент-Екзюпери. Дискусията ще даде възможност за обсъждане и формулиране на общи аргументи и защита на отделните тези. Участниците в модула ще бъдат разделени на 3 отбора, като всеки отбор ще защитава определената тема. \r\nУчастие в тазгодишното издание ще вземат над 100 младежи, като ще има гости и от Гърция.  \r\nФорумът няма състезателен характер, а идеята е да се приобщят децата и да се създаде близка до тях дискусионна среда за споделяне на идеи и гледни точки.", "date": "2018.06.21", "title": "Благоевград: Младежки модул ще се проведе в зала „22 септември“ като част от фестивала “Francofolies”"}
{"url": "http://www.focus-news.net/news/2018/06/21/2536523/sofiya-vremenno-dvizhenieto-se-osashtestvyava-v-aktivnata-lenta-po-avtomagistrala-trakiya-ot-km-16-do-km-17-v-posoka-burgas-poradi-premahvane-na-rastitelnost.html", "text": "Временно движението се осъществява в активната лента по автомагистрала \"Тракия\" от км 16 до км 17 в посока Бургас поради премахване на растителност в изпреварващата лента. Това съобщиха от пресцентъра на Агенция \"Пътна инфраструктура\".", "date": "2018.06.21", "title": "София: Временно движението се осъществява в активната лента по автомагистрала \"Тракия\" от км 16 до км 17 в посока Бургас поради премахване на растителност"}
{"url": "http://www.focus-news.net/news/2018/06/21/2536521/blagoevgrad-kolona-ot-tovarni-avtomobili-s-dalzhina-2-km-se-e-obrazuvala-na-gkpp-kulata-na-izhod-ot-stranata.html", "text": "Колона от товарни автомобили с дължина 2 км се е образувала на ГКПП „Кулата“ на изход от страната, съобщи слушател на Радио „Фокус“.", "date": "2018.06.21", "title": "Благоевград: Колона от товарни автомобили с дължина 2 км се е образувала на ГКПП „Кулата“ на изход от страната"}
{"url": "http://www.focus-news.net/news/2018/06/21/2536524/vazdushnite-prevozvachi-shte-predostavyat-na-dans-danni-za-patnitsite-48-chasa-predi-polet.html", "text": "Народните представители приеха окончателни промени в Закона за Държавна агенция „Национална сигурност”, предаде репортер на Агенция „Фокус“. Въздушните превозвачи вече имат задължението да предоставят данни за пътниците и за екипажа на Националното звено за обработване на резервационни данни към ДАНС. Превозвачите ще трябва да предадат на ДАНС данните за пътниците 48 часа преди обявеното време за излитане на редовните полети и 24 часа за нередовните полети. Данните за екипажа ще се предават непосредствено преди полета.  При данни за реална заплаха от извършване на престъпление, въздушните превозвачи предават данните за пътниците и за екипажа по искане и в срокове, определени от Националното звено.\r\nБиляна ИВАНОВА", "date": "2018.06.21", "title": "Въздушните превозвачи ще предоставят на ДАНС данни за пътниците 48 часа преди полет"}
{"url": "http://www.focus-news.net/news/2018/06/21/2536528/blagoevgrad-zapochva-izpalnenieto-na-nov-sotsialen-proekt-v-obshtina-gotse-delchev.html", "text": "Община Гоце Делчев разработи поредния добър социален проект, който бе одобрен. Договорът за неговото изпълнение бе подписан от заместник-кмета Саид Иброш в Министерството на труда и социалната политика. Това каза за Радио „Фокус“-Пирин Даниела Крантева, специалист по връзки с обществеността към Община Гоце Делчев. Проектът е с наименование „Създаване на социално предприятие „Озеленяване и поддържане на територии за обществено ползване“ в община Гоце Делчев“ и е на стойност 205 837.13 лв. Финансира се от Оперативна програма „Развитие на човешките ресурси“ 2014-2020, процедура BG05M9OP001-2.010 „Развитие на социалното предприемачество“. \r\n„Проектът е насочен към подобряване възможностите за трудова реализация и социална интеграция на хора в неравностойно положение на пазара на труда. За постигане на тези цели, след стартиране на проекта, с решение на Общинския съвет-Гоце Делчев е необходимо да бъде създадено ново общинско социално предприятие“, каза Крантева.  За период от 12 месеца в него ще бъдат наети на трудови договори 14 лица. Това ща са хора, обучени по професията „Работник в озеленяването”, специалност „Озеленяване и цветарство”. Обучението се реализира чрез Дирекция „Бюро по труда” Гоце Делчев, като част от  изпълнение на Националния план за действие по заетостта през 2016 и 2017 г.  „По време на проекта социалното предприятие ще се грижи за озеленяване, благоустрояване и поддръжка на около 40 дка зелени площи, алеи, дворни пространства на здравни и социални заведения в Гоце Делчев“, посочи Крантева. \r\nВ проекта са включени и следните дейности: психологическо подпомагане и мотивиране на лица от уязвимите групи за включване в заетост; осигуряване на наставник от работодателя за новонаети лица. Всеки наставник отговаря за минимум 1 и максимум 7 души – представители на целевата група. В рамките на проекта ще бъде закупено оборудване, свързано с дейността на социалното предприятие, както и на новосъздадените работни места. „След приключване на проекта, трудовите договори на седем от работниците трябва да бъдат удължени с минимум шест месеца, при спазване условия на труд и заплащане, както по време на изпълнението на проектните дейности. Разходите за този период ще са за сметка на бюджета на Община Гоце Делчев“, каза Крантева.\r\nЛора КАЛЧЕВА", "date": "2018.06.21", "title": "Благоевград: Започва изпълнението на нов социален проект в община Гоце Делчев"}
{"url": "http://www.focus-news.net/news/2018/06/21/2536527/vidin-23-kanabisovi-rasteniya-suha-listna-masa-i-semena-sa-izzeti-pri-spetsializirana-politseyska-operatsiya-zadarzhan-e-21-godishen-mladezh.html", "text": "23 канабисови растения, суха листна маса и семена са иззети при специализирана полицейска операция, задържан е 21-годишен младеж. Това съобщиха от ОДМВР - Видин. Полицейските действия, насочени срещу производството и разпространението на наркотици, били предприети вчера. Разследващите извършили претърсвания и изземвания в три имота. На терасата на апартамент, обитаван от лице с инициали И.И. (на 21 г.), във Видин служителите на реда се натъкнали на 7 растения с височина до 38 см, отглеждани в саксии. В стъклен буркан открили множество семена с характерен мирис на коноп и метална кутия със суха листна маса. При полевия наркотест тревата и семената реагирали на канабис. \r\nПоследвали претърсвания в село Бела Рада. В градина на имот, обитаван от бабата на младия мъж, полицаите открили засадени седем конопени растения с височина от 30 до 130 см. При огледа в съседен, необитаем имот, били установени още 9 стръка с височина от 35 до 140 см. Свежата листна маса индикирала на канабис при наркотеста. 21-годишният е задържан с полицейска мярка за срок до 24 часа. \r\nСлучаят е докладван в Районна прокуратура – Видин.\r\nРаботата на разследващите продължава, в районното управление е образувано досъдебно производство.", "date": "2018.06.21", "title": "Видин: 23 канабисови растения, суха листна маса и семена са иззети при специализирана полицейска операция, задържан е 21-годишен младеж"}
{"url": "http://www.focus-news.net/news/2018/06/21/2536526/pencho-markishki-fizik-prez-lyatoto-i-esenta-na-tazi-godina-shte-mozhem-da-nablyudavame-udobno-vsichki-yarki-planeti-ot-slanchevata-sistema-ot-merkuriy-do-saturn.html", "text": "През лятото и есента на тази година ще можем да наблюдаваме удобно всички ярки планети от Слънчевата система – от Меркурий до Сатурн. Това каза физикът Пенчо Маркишки от Института по астрономия с Национална астрономическа обсерватория при Българска академия на науките (БАН) в интервю за Агенция „Фокус“. Маркишки обясни, че те ще се виждат с невъоръжено око като звездоподобни обекти, по-ярки от звездите. \r\n„Венера сега е видима като Вечерница и ще продължи да привлича погледа над западния хоризонт привечер до около края на септември. Наблюдавана през телескоп или с мощен бинокъл, тя показва своите фази, които са подобни на лунните. \r\nПрез ясните юнски нощи – около 2.00 ч. след полунощ, Марс, Сатурн и Юпитер ще могат да се наблюдават едновременно над хоризонта, съответно в съзвездията Козирог, Стрелец и Везни. През юли тези три планети ще са видими едновременно около полунощ, а през август – веднага след свечеряване. Преминаванията на Луната видимо близо до ярките планети, т. е. нейните съединения с тях, ще прави небето над южния хоризонт още по-атрактивно през това лято“, каза Пенчо Маркишки. \r\nДеница КИТАНОВА", "date": "2018.06.21", "title": "Пенчо Маркишки, физик: През лятото и есента на тази година ще можем да наблюдаваме удобно всички ярки планети от Слънчевата система – от Меркурий до Сатурн"}
{"url": "http://www.focus-news.net/news/2018/06/21/2536525/veliko-tarnovo-za-vtora-poredna-godina-shte-se-provede-zvezdna-nosht-nad-tsarevets.html", "text": "За втора поредна година жителите и гостите на Велико Търносо ще имат възможност да се докоснат до необятността и красотата на звездното небе. По повод началото на астрономическото лято Регионален исторически музей – Велико Търново отново организира „Звездна нощ над „Царевец”, съобщиха от музея. Събитието е съвместна инициатива с Народна астрономическа обсерватория и планетариум „Джордано Бруно” – Димитровград.\r\nДнес всеки желаещ ще може да наблюдава през професионални телескопи фазите на Меркурий и Венера, полярната шапка на Марс, кратерите на Луната, пръстените на Сатурн, спътниците на Юпитер и съзвездията, видими от нашите ширини през топлите летни вечери.\r\nВ светлата част на денонощието посетителите на Архитектурно-музеен резерват +Царевец” ще наблюдават през специален слънчев телескоп и най-близката звезда до нас – Слънцето.\r\nСъбитието ще премине в две части: дневна, с наблюдения на Слънцето от 10,30 часа до 18.00 часа и нощна, от 22.00 часа до полунощ. За дневните наблюдения ще се заплаща само входната такса за крепостта Царевец,  а нощните ще бъдат със свободен достъп.\r\nОт съображения за сигурност посетителите на нощните наблюдения ще бъдат въвеждани на територията на крепостта организирано от площад „Цар Асен I” в 21.50 часа, 22.30 часа, 23.00 часа и 23.30 часа.\r\nПри лоши атмосферни условия (плътна облачност и дъжд) наблюденията ще се отложат за 22 юни, за което своевременно ще бъде предоставена информация в сайта на Регионален исторически музей – Велико Търново.\r\nИнициативата „Звездна нощ на Царевец“  за първи път се проведе по повод Деня на детето на 31 май 2017 година, и даде възможност на над 3000 души да наблюдават с телескопи Слънцето, Луната и звездите.", "date": "2018.06.21", "title": "Велико Търново: За втора поредна година ще се проведе „Звездна нощ над Царевец”"}
{"url": "http://www.focus-news.net/news/2018/06/21/2536520/politika-sarbiya-hashim-tachi-provokira-belgrad-s-vaprosa-za-granitsata.html", "text": "В навечерието на възобновяването на диалога за нормализиране на двустранните отношения, президентът на Косово Хашим Тачи провокира Белград, като повдигна въпроса за границата, отбелязва електронното издание на сръбския ежедневник „Политика“.\r\nВ сряда Тачи даде заявка за желанието на Прищина при подновяването на преговорите със Сърбия, които бяха замразени през последните три месеца, да бъде въведена нова тема в разговорите – тази за границата между двете държави. Тачи подчерта: „Границата (между Косово и Сърбия) е с дължина от 400 километра. Ще бъде трудно да се постигне споразумение със Сърбия. За разрешаването на този въпрос ще бъде необходимо участието на експерти, включително и на НАТО. Няма да позволим да бъде застрашен нито един милиметър от територията на Косово\", увери президентът на най-младата държава на Балканите. \r\nВ тази връзка министърът на външните работи на западната ни съседка Ивица Дачич бе категоричен: граница между Сърбия и Косово никога не е имало и такава няма да бъде установявана.  На свой ред ръководителят на правителствената Служба за Косово и Метохия Марко Джурич иронично заяви, че не разбира изявлението на Тачи. \r\nСлед месеци на спекулации в началото на седмицата бе потвърдено официално, че диалогът Белград-Прищина ще бъде възобновен на високо равнище със среща в неделя в Брюксел между президентите на Косово и Сърбия Хашим Тачи и Александър Вучич.Тереза Герова", "date": "2018.06.21", "title": "„Политика“ (Сърбия): Хашим Тачи провокира Белград с въпроса за границата"}
{"url": "http://www.focus-news.net/news/2018/06/21/2536529/dobrich-s-narusheno-vodopodavane-sa-nyakolko-naseleni-mesta-v-oblastta-zaradi-avarii.html", "text": "Поради отстраняване на аварии водоподаването е нарушено по три улици в града, съобщиха от ВиК - Добрич. В община Добрич с нарушено водоподаване поради отстраняване на аварии са жителите на улиците „Кап. Димитър Списаревски“ и „Велико Търново“. В областта с нарушено водоподаване са в община Добрич-селска - с. Батово, с. Ведрина, Помпена станция - Орлова Могила и с. Паскалево; в община Балчик – Вилна зона „Сборно място“ и с. Кранево; в община Генерал Тошево – с. Спасово и с. Къпиново, в град Генерал Тошево се извършва смяна на водомери; в община Каварна - водоем „Топола“ и с. Поручик Чунчево; в община Шабла - ул. „Черни връх“ в град Шабла.", "date": "2018.06.21", "title": "Добрич: С нарушено водоподаване са няколко населени места в областта заради аварии"}
{"url": "http://www.focus-news.net/news/2018/06/21/2536530/pazardzhik-pametna-plocha-na-podporuchik-bogdan-mindizov-se-otkriva-v-peshtera.html", "text": "Паметна плоча на подпоручик Богдан Миндизов ще бъде официално открита в Пещера от 11.00 часа, съобщи за Радио „Фокус” – Пазарджик подполковник Лазар Грозданов, зам.-председател на Общинския съвет офицерите и сержантите от запаса и резерва. Поводът за изграждането на паметната плоча е навършването на 105 години от смъртта на Богдан Миндизов, който е участник в Балканските войни и е загинал геройски в боевете при Криволак. Паметната плоча ще бъде поставена на кръстовището на улиците „Богдан Миндизов” и „Оборище” в Пещера. \r\n„Богдан Миндизов е роден на 8 октомври 1890 г. в Пещера. Още през ученическите години у него се проявява таланта на самоук музикант – пее, свири на различни инструменти, даже композира. Активно участва в читалищния живот. С това е известен в своя роден град, но това ще го направи популярен и сред войниците в тежките дни и нощи на Балканските войни. Заради своята доблест, принципност и организационни умения подпоручик Богдан Миндизов е произведен в адютант на Дружината, който като подофицер изпълнява щабни задачи и подпомага командира на войсковата част. Но музикалната му дарба не го оставя спокоен и в това тежко и драматично време. И на фронта той твори. Обзет от патриотични чувства, Миндизов създава песента  „Потомци сме на Крум”. Тя става любима не само на пещерци, а се пее от целия полк, превръща се в химн на полка. Всички я наричат „Миндизовия марш”. Неговата храброст и неговата гибел, само на 23 годишна възраст, вечно ще живеят в паметта ни и ще са огромен пример за идните поколения за това какво значат някои позабравени понятия като воински дълг, любов към Родината, саможертва”, припомни подп. Грозданов. \r\nТой добави, че на 23 години подпоручик Богдан Миндизов е бил надживял годините си, защото на тази възраст е назначен за адютант дружина. Това е човек, който подпомага командира на дружината и е доказал своята храброст, доблест, принципност и огранизационни умения, за да бъде назначен на този пост.\r\nАлбена ЖИЛЕКОВА", "date": "2018.06.21", "title": "Пазарджик: Паметна плоча на подпоручик Богдан Миндизов се открива в Пещера"}
{"url": "http://www.focus-news.net/news/2018/06/21/2536532/kyustendil-91-godishna-zhena-e-s-opasnost-za-zhivota-sled-padane-ot-vtori-etazh-na-kashta-v-dupnitsa.html", "text": "91-годишна жена е с опасност за живота след падане от втори етаж на къща в Дупница, съобщиха от пресцентъра на Областна дирекция на МВР – Кюстендил. Възрастната жена е паднала от прозорец на втори етаж на къща в града. С множество наранявания и опасност за живота е настанена в дупнишка болница. Местопроизшествието е обслужено от дежурна полицейска група, започнато е досъдебно производство, уведомен е дежурен прокурор.", "date": "2018.06.21", "title": "Кюстендил: 91-годишна жена е с опасност за живота след падане от втори етаж на къща в Дупница"}
{"url": "http://www.focus-news.net/news/2018/06/21/2536534/veliko-tarnovo-s-32-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 32 см се е повишило нивото на река Дунав при Свищов за изминалото денонощие. Това съобщиха от Хидрометеорологична станция-Свищов. Водният стоеж на реката там е 300 см, а температурата на водата - 25.2 градуса. \r\nВремето ще бъде предимно слънчево. Ще е топло, след обяд горещо, с максимални температури между 29° и 34°.", "date": "2018.06.21", "title": "Велико Търново: С 32 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/06/21/2536533/ministar-krasen-kralev-federatsiyata-po-ski-kakto-i-ostanalite-sa-proveryavani-redovno-nyama-ustanoveni-nyakakvi-narusheniya.html", "text": "Федерацията по ски, както и останалите, са проверявани редовно - няма установени някакви нарушения. Това каза министърът на младежта и спорта Красен Кралев в предаването \"Тази сутрин\" по бТВ във връзка информацията, че има данни за нарушения на длъжностни лица при финансирането на проекти на Федерацията по ски от страна на ММС. Кралев обясни, че сигналът е бил подаден от ПП \"Зелените\". По думите му от Министерството са предали на Прокуратурата всички документи и папки с отчети, в които са описани средствата, отпускани към федерацията, и ще съдействат с каквото могат на разследването. Той заяви, че несъответствия е имало, но не му е известно да има данни за корупция.\r\nКралев обясни, че финансирането става на база множество критерии и анализи, но през годините няма значителни данни за разлики във финансирането при различните министри. Той твърди, че отпуснатите суми са същите като при другите федерации.\r\nКралев отрече обвиненията на Прокуратурата, че на федерацията по ски се отпускат средства без сериозни проверки, и обясни, че спортното министерство ежегодно упражнява контрол върху това за какво се харчат отпуснатите пари. По думите му годишното й финансиране е около 1,3 млн. лв.\r\nОтносно глобата на федерацията по вдигане на тежести, за която се събират дарения, за да бъде изплатена, той заяви, че няма как от Министерството да отпуснат средства, но се надява парите да бъдат събрани чрез спонсори. \r\nКралев каза още, че има Европейска конвенция за борба срещу уговорените мачове, която обаче не е ратифицирана само от Малта. Ако се приеме, тя ще даде много важен тласък в борбата срещу мач фиксинга и допинга. Според Кралев е много важно тази конвенция да бъде приета, за да има развитие в спортния сектор. Той подчерта, че това е бил и приоритет на българското председателството.", "date": "2018.06.21", "title": "Министър Красен Кралев: Федерацията по ски, както и останалите, са проверявани редовно - няма установени някакви нарушения"}
{"url": "http://www.focus-news.net/news/2018/06/21/2536536/republika-makedoniya-makedontsite-sa-sred-nay-vaorazhenite-v-sveta.html", "text": "Според доклад на организация със седалище в Женева македонците са сред най-въоръжените нации в света, отбелязва скопското електронно издание „Република“.\r\nВ доклада на организацията Македония е поставена на 12-то място от 230 държави по показател брой оръжия, притежавани от гражданите. Изследването показва, че огнестрелно оръжие притежават около 30 на сто от гражданите на югозападната ни съседка. Според оценкие през 2017 г. в страната с малко над два милиона жители са отчетени 621 хил. оръжия, закупени законно или не. \r\nЛидер в класацията са САЩ, а следвани от Йемен. Други две балкански държави – Сърбия и Черна гора, си делят третото място в класацията със средно 39,1 оръжия на 100 души, или съответно 2,719 млн.  и 245 хил. единици оръжия. \r\nБосна и Херцеговина е десета със средно с 31,2 броя оръжия на 100 души, докато Косово е на 17-то място с 23,8 оръжия на 100 души.\r\nОказва се, че и гражданите на другите държави от Балканите също са в челните редици на най-въоръжените нации в света. В България например има 590 хил. оръжия на малко над седем милиона население, в Хърватия – 576 хил. на 4,2 млн. души, Албания – 350 хил. на 2,9 млн. души и Румъния – 506 хил. на 19,2 млн. души. Тереза Герова", "date": "2018.06.21", "title": "„Република“ (Македония): Македонците са сред най-въоръжените в света"}
{"url": "http://www.focus-news.net/news/2018/06/21/2536535/general-konstantin-popov-shte-otkrie-pametnik-posveten-na-zaginalite-vav-voynite-za-natsionalno-obedinenie-v-grad-rakovski.html", "text": "Генерал Константин Попов, председател на Комисията по отбрана, официално ще открие паметник, посветен на загиналите във войните за национално обединение от град Раковски. Това съобщиха от Комисията по отбрана. Церемонията ще се състои днес от 20.00 часа в Централен парк в град Раковски. След откриването генерал Попов ще връчи почетен плакет на председателят на Инициативния комитет, набрал средствата за издигане на монумента. Ще има освещаване и поднасяне на венци и цветя на паметника.\r\nПаметникът е изграден със средства дарени от народни представители, обществени организации, Министерство на отбраната, Община Раковски и граждани. Проектирането и изграждането му започва преди три години и са дело на скулптура Атанас Москов.\r\nДатата за откриването на монумента е избрана не случайно. На 21 юни през 1913 година, по време на Между-съюзническата война, Втора тракийска дивизия удържа блестяща победа над сръбската Тимошка дивизия, при Криволак - Македония.", "date": "2018.06.21", "title": "Генерал Константин Попов ще открие паметник, посветен на загиналите във войните за национално обединение в град Раковски"}
{"url": "http://www.focus-news.net/news/2018/06/21/2536537/sport-balgariya-zapochna-s-pobeda-bitkata-za-myasto-vav-voleybolnata-liga-na-natsiite.html", "text": "Женският национален отбор започна по най-добрия начин участието си в турнира на претендентите за място във Волейболната лига на нациите. Тимът ни победи Австралия с 3-0 (25-11, 25-16, 25-15) в първия си мач от Група Б в перуанската столица Лима. \"Лъвиците\" контролираха двубоя от самото начало и с представянето си отново доказаха, че се намират в невероятна форма, която ги изведе до триумф в Златната европейска лига. Така съставът воден от селекционера Иван Петков постигна 5-и пореден успех в официален сблъсък без да загуби гейм. \r\nСледващият съперник на волейболистките ни е Пуерто Рико. Срещата e в събота и започва в 01:00 ч. след полунощ българско време! В другия мач от надпреварата, който се игра рано тази сутрин, домакинът Перу загуби от Колумбия с 0-3 в Група А.\r\nВенцислав ДРАГОМАНОВ", "date": "2018.06.21", "title": "Спорт: България започна с победа битката за място във Волейболната лига на нациите"}
{"url": "http://www.focus-news.net/news/2018/06/21/2536531/sofiya-priklyuchi-protestat-na-sluzhitelite-na-nimh-pred-sgradata-na-ban.html", "text": "Приключи протестът на служителите на Националния институт по метеорология и хидрология (НИМХ) пред сградата на Българската академия на науките (БАН), предаде репортер на Агенция „Фокус“. Протестиращите са оставили плакатите си на входа на БАН.\r\nТочно в 9.00 часа десетки служители на Института се събраха с настояване ръководните органи на БАН да предоставят на НИМХ недостигащите 1 145 000 лв. за осигуряване на дейността му като Национална хидрометеорологична служба. Служителите на НИМХ поискаха от Народното събрание спешни изменения в Закона на БАН, за да е невъзможно в бъдеще средствата от Държавния бюджет предназначени за НИМХ да се преразпределят от ръководни органи на БАН. От НИМХ предупредиха, че ако до 9 юли не бъдат изпълнени исканията им, Институтът ще преустанови изпълнението на националните си и международни задължения като Национална хидрометеорологична служба поради изчерпване на предоставените средства за тях.\r\nПротестиращите издигнаха лозунгите „Решението на Общото събрание на БАН убива НИМХ”, „Спрете да ни използвате като рекетьори на държавата\", „НИМХ е необходим за обществото”, „Държавата дава - БАН не дава”, „Искаме достойно заплащане”, „Тамън се научи да не яде и взе, че умря”, „Търсим отговорност за съсипването на българската хидрометеорологична служба”, „БАН - майка за едни, мащеха за други”, „Гордеят се с нас, вземат за тях”, „Време е да помислите за времето! Без нас... и потоп...”, „Публикации или прогнози”, „КИХ=манипулация” др. Те скандираха „Осъзнайте се!” и „Уволнение”. \r\nДиректорът на НИМХ проф. Христомир Брънзов коментира пред журналисти, че на 9 юли ще започнат да им свършват парите, от което ще започнат да отпадат дейности по чисто финансови причини. По думите му първо ще започнат да отпадат гражданските прогнози и тези неща, които не са свързани с национална сигурност и безопасност. Той уточни, че ако не получат помощ от министъра на образованието, ще потърсят от министър-председателя. \r\nМалко по-късно в 14.00 часа в Министерството на образованието и науката (МОН) ще се проведе среща с министъра на образованието и науката Красимир Вълчев, щаба на протестиращите от НИМХ, директора на Института и председателя на БАН. \r\nЛюба АЛЕКСИЕВА", "date": "2018.06.21", "title": "София: Приключи протестът на служителите на НИМХ пред сградата на БАН"}
{"url": "http://www.focus-news.net/news/2018/06/21/2536538/nadezhda-ivanova-rim-dobrich-3d-obrazovatelna-knizhka-razkazva-za-parvata-svetovna-voyna-na-nay-malkite.html", "text": "3D образователна книжка разказва за Голяма война на най-малките. Това съобщи Надежда Иванова, уредник в отдел „Възраждане“ в Регионален исторически музей (РИМ) – Добрич и член на екипа, който работи по международния проект NETWORLD, свързан със съхранението на паметта за Първата световна война, предаде кореспондент на Радио „Фокус” – Варна. В началото на този месец в хърватския град Задар се състоя работна среща и Международна научна конференция по проект NETWORLD. В нея взе участие екип от РИМ – Добрич. „По време на работната среща в два поредни дни са били представени статистика на проекта, изпълнени и планирани дейности\", посочи Надежда Иванова. „По всички работни пакети, по които работят партньорите, беше направен отчет, както и план за следващото шестмесечие. В интерес на истината, не искам да звучи като хвалба, но бих искала да кажа, че РИМ – Добрич е сред отличниците по проекта, които имат над 75% изпълнение на бюджета и почти 90% изпълнение на дейностите. През изминалите шест месеца нашият основен акцент в работата по проекта беше върху създаването на 3D книжка „Добруджа и Първата световна война“, която беше насочена към най-малките или казано с други думи, голямата война, разказано за най-малките. 3D книжката беше нашият опит с интерактивни средства, със забавен елемент, с кръстословици, игрословици, с 3D изображения да разкажем за тази война на най-малките, да въведем ключови термини и понятия, да обясним какво всъщност представлява войната, що за събитие е това, къде е и какво е било мястото на нашия роден край в това голямо събитие, кои са били по-известните личности, имена на пълководци, генерали, които си струва да запомним и да ни бъдат пример“, каза специалистът. Надежда Иванова отбеляза, че за участие в образователните програми на музея по тази тема са се записали над 300 деца. „Мога да кажа, че всички без изключение събирания и беседи минаха повече от успешно. Те съдържаха два модула. Първият беше образователна част и работа с помагалото - 3D книжката, и посещение на Военно гробище – музей, където децата положиха цветя, видяха как вървят нашите дейности по проекта и разбраха, че в Добрич има такова място. Това е първата и най-важна стъпка, която трябва да направим, поне що се отнася до най-малките“, отбеляза историкът.\r\nЖулиета НИКОЛОВА", "date": "2018.06.21", "title": "Надежда Иванова, РИМ - Добрич: 3D образователна книжка разказва за Първата световна война на най-малките"}
{"url": "http://www.focus-news.net/news/2018/06/21/2536539/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В навечерието на възобновяването на диалога за нормализиране на двустранните отношения, президентът на Косово Хашим Тачи провокира Белград, като повдигна въпроса за границата, отбелязва електронното издание на сръбския ежедневник „Политика“.\r\nВ сряда Тачи даде заявка за желанието на Прищина при подновяването на преговорите със Сърбия, които бяха замразени през последните три месеца, да бъде въведена нова тема в разговорите – тази за границата между двете държави. Тачи подчерта: „Границата (между Косово и Сърбия) е с дължина от 400 километра. Ще бъде трудно да се постигне споразумение със Сърбия. За разрешаването на този въпрос ще бъде необходимо участието на експерти, включително и на НАТО. Няма да позволим да бъде застрашен нито един милиметър от територията на Косово\", увери президентът на най-младата държава на Балканите. \r\nВ тази връзка министърът на външните работи на западната ни съседка Ивица Дачич бе категоричен: граница между Сърбия и Косово никога не е имало и такава няма да бъде установявана.  На свой ред ръководителят на правителствената Служба за Косово и Метохия Марко Джурич иронично заяви, че не разбира изявлението на Тачи. \r\nСлед месеци на спекулации в началото на седмицата бе потвърдено официално, че диалогът Белград-Прищина ще бъде възобновен на високо равнище със среща в неделя в Брюксел между президентите на Косово и Сърбия Хашим Тачи и Александър Вучич.\r\n*** Посланикът на САЩ в Косово Грег Делави е оптимист за изхода на финалната фаза на диалога между Косово и Сърбия, подпомаган от Европейския съюз, пише Gazeta Express.\r\nВ пост в социалната мрежа „Туитър“ Делави предрича, че 2018 ще бъде годината за успех на диалога. „2018 е годината за успех на диалога. Гледаме напред към прогрес!“, написа той в отговор на директора на Службата за външна дейност за Западните Балкани и Турция Ангелина Айххорст, която обяви че Върховният представител на ЕС Федерика Могерини е поканила президентите на Косово и Сърбия, Хашим Тачи и Александър Вучич за среща в Брюксел в неделя.\r\n*** Според доклад на организация със седалище в Женева македонците са сред най-въоръжените нации в света, отбелязва скопското електронно издание „Република“.\r\nВ доклада на организацията Македония е поставена на 12-то място от 230 държави по показател брой оръжия, притежавани от гражданите. Изследването показва, че огнестрелно оръжие притежават около 30 на сто от гражданите на югозападната ни съседка. Според оценкие през 2017 г. в страната с малко над два милиона жители са отчетени 621 хил. оръжия, закупени законно или не. \r\nЛидер в класацията са САЩ, а следвани от Йемен. Други две балкански държави – Сърбия и Черна гора, си делят третото място в класацията със средно 39,1 оръжия на 100 души, или съответно 2,719 млн.  и 245 хил. единици оръжия. \r\nБосна и Херцеговина е десета със средно с 31,2 броя оръжия на 100 души, докато Косово е на 17-то място с 23,8 оръжия на 100 души.\r\nОказва се, че и гражданите на другите държави от Балканите също са в челните редици на най-въоръжените нации в света. В България например има 590 хил. оръжия на малко над седем милиона население, в Хърватия – 576 хил. на 4,2 млн. души, Албания – 350 хил. на 2,9 млн. души и Румъния – 506 хил. на 19,2 млн. души.\r\n***  Kathimerini \r\nПрезидентът на Турция Реджеп Тайип Ердоган не крие своите амбиции за разпростиране на своите неоосманистки крила из целия Балкански полуостров. Той разглежда Македония като още един турски сателит в производство, което за жалост правителството в Скопие изглежда, че е приело без внимателно да оцени дългосрочните неблагоприятни последици от това. Много малко албански гласове в Македония имат куража да критикуват публично Ердоган, изплашени от това да не се превърнат в цели на заплахи и обиди от огромната пропагандна машина насърчавана от много от неговите приближени. Ердоган е изключително успешен в оказването на влияние върху мнозинството албанци в страната, много от които смятат него за единствения им доверен лидер.\r\nЗа повече от десетилетие, Ердоган инвестира сериозно в разпространението на влиянието си сред албанците, чрез строенето на джамии и турски училища, чрез финансирането на медийни и религиозни институции, и най-от скоро на политически партии, които са директно контролирани от близките му сътрудници и значително са увеличили влиянието му над албанската общност.\r\nВсеки, който се осмели да критикува Ердоган или да дискутира личните му амбиции в Македония, е нападнат публично от „интернет бригадата“ като ислямофоб или предател.\r\n„Аз лично бях жертва на тези атаки два пъти“, заяви Джелал Незири, опитен разследващ журналист от Македония. „Те не могат да ми попречат да казвам истината, но е факт че много от моите колеги не желаят да говорят за тази тема, заради „заплахите от линчуване““.\r\nМнозинство от албанците в Македония се идентифицират като мюсюлмани повече, отколкото чрез албанската си национална идентичност. Има гласове, в тези фанатични религиозни групи, които казват, че албанците не трябва да припознават Майка Тереза като светец, въпреки че тя е била от албански произход от Македония, защото тя не представлява интересите на мюсюлманската общност. Броят на тези, които вярват че други албански национални герои като Георги Кастриоти „Скендербег“, който е повел въстание срещу Османската власт през 15 век, не трябва да бъдат признавани защото са били християни, расте стремително.\r\nСравнено с албанците в другите балкански държави, които не отчитат религията като господстващ фактор в живота си, тези в Македония са най-верните поддръжници на Ердоган и неговият ислямизъм. Стратегията на Ердоган за възстановяване на турското влияние в Балканите, подобно на това, на което Османската империя се е наслаждавала някога, има ранен успех с албанците в Македония.\r\nПочти две трети от населението на Македония са етнически православни християни, а останалата една трета от населението е преобладаващо албанско мюсюлманско. През 2001 година, напрежението между двете групи ескалира във въоръжен конфликт между правителствените сили за сигурност и албанската народноосвободителна армия (АНОА).\r\nКонфликтът беше мимолетен и приключи с Охридското споразумение – мирен договор който ребрандира командирите на АНОА като законни политици, получавайки повишени социални и политически права, които бяха дадени на албанските граждани на Македония. Въпреки, че военните действия приключиха преди близо 17 години, отношенията между двете различни групи все още са сурови.\r\nАлбанците са в неравностойно положение и биват пренебрегвани, и продължават да страдат от неравенство. Македония отрече основните им човешки права. Албанският език не беше признат до март 2018 година, когато македонският парламент одобри закон, утвърждаващ официалното използване на албанския език, въпреки масовите протести от дясната опозиция.\r\nСлавяните и албанците в страната все още са широко разделени и не се радват на еднакви права. Ердоган използва етническите и политическите проблеми между славяните и албанците като „златна възможност“ да се представи като най-големия защитник на последните.\r\nСпоред Световната Банка, през 2016 година износът на Турция към Македония е бил на стойност 378 милиона долара, докато вносът е бил 82.6 милиона долара. Турският статистически институт докладва, че около 100 турски бизнесмена към момента имат инвестиции на стойност 1.2 милиарда евро в Македония. Тези инвестиции са насочени към частите, в които живеят славяни, докато в албанската част Ердоган е инвестирал в религиозни институции, които да насърчават ислямската му пропаганда.\r\nЕрдоган използва албанците като коз в своите икономически и финансови инвестиции в Македония. По този начин, той се преструва че гарантира стабилност за държавата като конвертира проблемния албански национализъм в силна ислямска идентичност.\r\nВ публичните си речи, Ердоган нееднократно флиртува с корумпирани правителствени чиновници в Скопие. Той заяви, че Турция и Македония споделят братствена връзка и че „Турция винаги ще бъде на страната на Македония“.\r\n„За нас, Анкара и Скопие нямат разлики и ние никога няма да оставим нашите братя сами. Винаги ще бъдем с тях и винаги ще им помагаме и ще стоим зад тях“, заяви Ердоган през февруари 2018 година.\r\nВ разговор с Артан Груби, депутат представляващ най-голямата албанска политическа партия (Демократическият съюз за интеграция, ДСИ), той заяви, че „влиянието на настоящето турско правителство в политическата обстановка в Македония е несъмнено сериозно и присъстващо“.\r\nЕрдоган постига това „чрез правителствена финансова подкрепа, културна обмяна и служещ като модел на подражание образ за вдъхновение на политически партии и политиците, по подобие на новоустановената партия „Беса““, заяви Груби, допълвайки че ДСИ няма да позволи на никакви маргинални влияния да ги отклонят от техния проектиран път на интеграция в НАТО и Европейския съюз.\r\nДвижението „Беса“ е политическа партия в Македония основана през ноември 2014 година от Билал Касами и Зекирия Ибрахими, главен редактор на списание „Шенжа“, което е една от най-положително настроените медии към Ердоган в Македония.\r\nЛидерите на тази политическа партия отричат да имат директни връзки с Турция, но открито следват линията на Ердоган. В първите си избори преди три години, те спечелиха пет места в парламента. Ние изпратихме въпроси към лидерите на „Беса“, но те не отговориха.\r\nПрофесор Имер Исмаили, един от най-критичните гласове в Македония, заяви публично по време на последните избори през 2016 година, че „Движението Беса е религиозна секта с отворена мисия да разпространява ислямизма на Ердоган сред албанците в Македония“.\r\nВ разговор с нас, Исмаили заяви че албанските националисти на Балканите (особено в Македония) са любимата „цел“ на Ердоган, заради техните „религия, бедност и функционална образователна неграмотност“.\r\n„Ердоганизмът желае балканската „нео-инвазия“, не с военни, а с финансови и религиозни методи, за да подкопае „Християнска“ Европа! В това „пътешествие“ в определени ситуации, неговият политически и геостратегически съюзник е Русия на Владимир Путин. И двете страни са обединени в своя персонален култ и своята мисия: И двете са „диктатури“ и анти-Запад“, заяви Исмаили.\r\nМного албански емигранти, след Втората световна война и установяването на комунистически режим, избягаха към Западноевропейските страни или САЩ, за да намерят работа или да търсят политическо убежище. „Почти всяко албанско семейство има един член на Запад и очевидно може да разграничи това, което Западът може да предложи  културно, политически и по отношение на човешките права, и това което може да предложи Ердоган“, заяви Незири. Въпреки това, те продължават да бъдат манипулирани от него.\r\nТурската агенция за сътрудничество и координация, държавната агенция на Турция за финансово подпомагане, поддържа офис в Скопие снабден с държавен координатор и извършил почти 600 проекта в Македония към края на 2017 година.\r\n„Юнус Емре“, турската правителствена културно насърчаваща агенция, също е активна в Македония. Според „Turkish Minute“ е „ясно, че Ердоган натиска всички правителствени агенции да се фокусират върху Македония с всички видове схеми, от строенето на джамии до установяване на училища, като част от големия план за създаване на васална държава, която ще бъде лоялна на ислямисткото му управление“.\r\nЗа да бъде сигурен, „мирната атака“ на Ердоган в Македония има една и само една цел: да доминира страната под маската на дълга история на братски отношения. Това е модерният троянски кон на Ердоган и албанците в Македония трябва да осъзнаят, че неусетно попадат в неговия капан.\r\n***", "date": "2018.06.21", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/06/21/2536541/pencho-markishki-fizik-nay-interesnoto-astronomichesko-yavlenie-za-godinata-shte-bade-palnoto-lunno-zatamnenie-v-noshtta-na-27-sreshtu-28-yuli.html", "text": "Най-интересното астрономическо явление за годината ще бъде пълното лунно затъмнение в нощта на 27 срещу 28 юли 2018. Това каза физикът Пенчо Маркишки от Института по астрономия с Национална астрономическа обсерватория при Българска академия на науките (БАН) в интервю за Агенция „Фокус“ за лятното слънцестоене и астрономическото лято.\r\nТой поясни, че това ще бъде доста дълго затъмнение, тъй като Луната ще премине през центъра на земната сянка. „Началото на явлението ще бъде видимо от западните части на Тихия океан, от Източна Австралия, Япония и Източна Азия. Цялото затъмнение ще може да се проследи от Централна и Западна Азия, Европа, Индийския океан, Африка, по-голямата част от Атлантическия океан и Антарктида. От Южна Америка ще се наблюдава само края на затъмнението – след изгрева на Луната в началото на нощта“, каза Маркишки. Физикът обясни, че началото на затъмнението от полусянката на Земята ще бъде в 20.14 ч;  на частичното затъмнение в 21.24 ч; на пълното затъмнение: 22.30 ч. „Максималната фаза ще бъде в 23.21 ч. Краят на пълното затъмнение в 00:13 ч. вече на 28 юли 2018 г., а краят на частичното в  01:19 ч. Затъмнението на от полусянката на Земята ще приключи в 02:28 ч.“, допълни той. \r\nДеница КИТАНОВА", "date": "2018.06.21", "title": "Пенчо Маркишки, физик: Най-интересното астрономическо явление за годината ще бъде пълното лунно затъмнение в нощта на 27 срещу 28 юли"}
{"url": "http://www.focus-news.net/news/2018/06/21/2536542/kyustendil-zapaliliyat-se-lek-avtomobil-na-ul-hadzhi-dimitar-e-bil-upravlyavan-ot-16-godishen-mladezh-koyto-se-e-blasnal-s-kolata-v-paten-znak.html", "text": "Запалилият се снощи лек автомобил на ул. „Хаджи Димитър” в Кюстендил е бил управляван от 16-годишен младеж, неправоспособен водач, който се е блъснал с колата в пътен знак. Това каза пред Радио „Фокус” – Кюстендил Катя Табачка, говорител на Областна дирекция на МВР – Кюстендил. Автомобилът е бил собственост на бащата на младежа. Превозното средство се е самозапалило и е изгоряло. По случая е започнато досъдебно производство, в същото време е уведомен и дежурният прокурор.„Фокус” припомня, че инцидентът възникна снощи на улица „Хаджи Димитър” в Кюстендил. Огънят беше потушен от екип на Районна служба „Пожарна безопасност и защита на населението”. При инцидента няма пострадали хора.\r\nВенцеслав ИЛЧЕВ", "date": "2018.06.21", "title": "Кюстендил: Запалилият се лек автомобил на ул. „Хаджи Димитър” е бил управляван от 16-годишен младеж, който се е блъснал с колата в пътен знак"}
{"url": "http://www.focus-news.net/news/2018/06/21/2536543/shumen-rayonniyat-sad-zadarzha-pod-strazha-18-godishen-mladezh-za-iznasilvane-na-nepalnoletna.html", "text": "Състав на Шуменския районен съд е уважил искането на Районната прокуратура в града да бъде взета мярка за неотклонение „Задържане под стража“ спрямо 18-годишен ученик. Това съобщиха от пресцентъра на Апелативна прокуратура - Варна. Той е привлечен като обвиняем за съвкупление с ненавършила пълнолетие ученичка, като деянието е извършено със сила. Сексуалното посегателство към непълнолетното момиче е от 17 юни тази година. Деянието е извършено в жилище в Шумен. \r\nОпределението на Шуменския районен съд, с което е била взета най-тежката мярка за процесуална принуда \"Задържане под стража\", подлежи на обжалване пред Шуменския окръжен съд.", "date": "2018.06.21", "title": "Шумен: Районният съд задържа под стража 18-годишен младеж за изнасилване на непълнолетна"}
{"url": "http://www.focus-news.net/news/2018/06/21/2536544/haskovo-oblastniyat-upravitel-stanislav-dechev-svikva-oblastnata-epizootichna-komisiya-vav-vrazka-s-konstatirano-ognishte-na-chuma-po-drebnite-prezhivni-zhivotni-v-oblast-yambol.html", "text": "Областният управител Станислав Дечев свиква Областната епизоотична комисия във връзка с констатирано огнище на чума по дребните преживни животни в област Ямбол. Това съобщиха от пресцентъра на Областната администрация в Хасково. Заседанието ще се проведе днес от 14.30 часа. Спешната реакция се налага, заради зараза от чума по дребните преживни животни в община Болярово, област Ямбол. Мерките и превенцията ще бъдат обсъдени от 14.30 часа в Малката зала на Областната администрация.", "date": "2018.06.21", "title": "Хасково: Областният управител Станислав Дечев свиква Областната епизоотична комисия във връзка с констатирано огнище на чума по дребните преживни животни в област Ямбол"}
{"url": "http://www.focus-news.net/news/2018/06/21/2536545/veliko-tarnovo-tyalo-na-polski-grazhdanin-e-izvadeno-ot-reka-dunav-pri-svishtov.html", "text": "Тяло на мъж е извадено от водите на река Дунав при Свищов, съобщиха от Областна дирекция на МВР – Велико Търново. Сигнал за случая е получен вчера, в 18.05 часа. На мястото са изпратени екипи на Районна дирекция „Пожарна безопасност и защита на населението“ – Велико Търново, които са извадили тялото на мъжа. От извършения първоначален оглед се предполага, че то е на 32-годишен полски гражданин, за който е имало информация, че е бил член на екипаж на самоходна смукачка, плаваща под холандски флаг. Мъжът е изчезнал в нощта на 17 срещу 18 юни. Следи от насилие не са установени. Тялото е откарано за аутопсия в болница във Велико Търново. По случая е образувано досъдебно производство.", "date": "2018.06.21", "title": "Велико Търново: Тяло на полски гражданин е извадено от река Дунав при Свищов"}
{"url": "http://www.focus-news.net/news/2018/06/21/2536540/narodni-predstaviteli-ot-bsp-se-sreshtnaha-s-protestirashtite-meteorolozi.html", "text": "Народните представители от Комисията по земеделието от ПГ на „БСП за България“ се срещнаха с протестиращите пред сградата на БАН служители на Националния институт по метеорология и хидрология към БАН. Това съобщиха от пресцентъра на НС на БСП.\r\n„Протестът на служителите на НИМХ е напълно основателен, тъй като те се нуждаят от средства, за да могат да работят нормално, с нова техника и да получават адекватни заплати“. Това каза народният представител ПГ на „БСП за България“ Румен Георгиев след среща с протестиращите пред парламента. Той припомни, че миналата седмица е задал  въпрос на министъра на земеделието Румен Порожанов, с който иска отпускане на 400 000 лв. за НИМХ към БАН, тъй като голяма част от информацията, която институтът изготвя, се ползва от  министерството. „Тези хора работят 365 дни в годината, 24 часа в денонощието и е логично техният труд да се заплаща адекватно“, коментира Румен Георгиев. Той уточни, че министерството отделя средства за работата на института от 1990 г. до идването на ГЕРБ на власт през 2009 г. Георгиев допълни, че това са специалисти, които с тази заплата в БАН не могат да бъдат задържани. „Парламентът отпусна 15 000 000 лв. допълнително на БАН, до НИМХ са стигнали едва 100 000 лв. от поисканите от тях 1 145 000 лв. Учудващо е, че министерството няма интерес да финансира работата на метеоролозите, то трябваше веднага да реагира  и да отпусне средствата, които институтът поиска от министъра още през октомври 2017 г.“, коментира Румен Георгиев. Той обяви, че следващата седмица, заедно с ръководството на НИМХ, ще поиска среща с министър Порожанов, за да бъде договорено отпускането на 400 000 лв. за института.", "date": "2018.06.21", "title": "Народни представители от БСП се срещнаха с протестиращите метеоролози"}
{"url": "http://www.focus-news.net/news/2018/06/21/2536549/veliko-tarnovo-54-godishen-mazh-ot-grada-e-priet-v-bolnitsa-s-porezni-rani-po-glavata-sled-kato-e-stanal-zhertva-na-napadenie-i-grabezh.html", "text": "54-годишен мъж от Велико Търново е приет в болница с порезни рани по главата, след като е станал жертва на нападение и грабеж грабеж, съобщиха от Областна дирекция на МВР – Велико Търново. Сигнал за случая е получен вчера, малко след в 04.00 часа, от Спешна помощ. От проведените незабавни действия по разследването е установено, че на 20 юни, около 03.00 часа, на ул. „Д. Благоев“ в областния град 54-годишен мъж от същия град е бил нападнат в гръб и след нанасяне на порезни рани в областта на главата са му били отнети 420 лева и мобилен телефон. Мъжът е настанен за наблюдение във великотърновската болница, без опасност за живота. На местопроизшествието е извършен оглед. По случая е образувано досъдебно производство.", "date": "2018.06.21", "title": "Велико Търново: 54-годишен мъж от града е приет в болница с порезни рани по главата, след като е станал жертва на нападение и грабеж"}
{"url": "http://www.focus-news.net/news/2018/06/21/2536546/pazardzhik-okrazhniyat-sad-shte-gleda-delo-za-prichinyavane-na-smart-pri-patno-transportno-proizshestvie.html", "text": "Окръжният съд в Пазарджик ще гледа дело за причиняване на смърт при пътно-транспортно произшествие, съобщиха от пресцентъра на съда. Делото е образувано по внесен от Окръжната прокуратура обвинителен акт срещу 19-годишен мъж за това, че на 29 октомври 2017 г. при управление на лек автомобил е нарушил правилата за движение по пътищата – шофирал е с превишена скорост, без свидетелство за правоуправление на МПС и след употреба на наркотично вещество. Подсъдимият е предизвикал пътно-транспортно произшествие, вследствие на което са загинали двама от спътниците му в автомобила. \r\nНачалото на съдебното заседание е в 14.00 часа, съдия-докладчик е Коста Стоянов.", "date": "2018.06.21", "title": "Пазарджик: Окръжният съд ще гледа дело за причиняване на смърт при пътно-транспортно произшествие"}
{"url": "http://www.focus-news.net/news/2018/06/21/2536547/podpolkovnik-stefan-marushkin-v-chest-na-50-godini-ot-sazdavaneto-na-grad-rakovski-se-izgrazhda-pametnik-na-zaginalite-vav-voynite-za-natsionalno-obedinenie-ot-grada.html", "text": "В чест на 50 години от създаването на град Раковски, се изгражда паметник на загиналите във войните за национално обединение от града. Това каза за сутрешния блок „Добро утро, България“ за Радио „Фокус“ подполковник Стефан Марушкин, председател на общинската организация на офицерите и сержантите от запаса и резерва в община Раковски и председател на инициативния комитет за изграждането на паметника, по повод откриването на мемориала. Първата задача на инициативния комитет, е била да се уточни колко са загиналите в четирите войни – Балканска, Междусъюзническа, Първа и Втора Световна война. За целта е използван Държавния военноисторически архив във Велико Търново. Според справката 215 са загиналите във войните за освобождение. След допълнителна проверка в други архиви, общо загиналите от град Раковски са 230 души. „Съгласно закона след изграждането на военния паметник, той става публична общинска собственост. Общата стойност възлиза на около 50 000 лв. Инициативния комитет извършихме голяма организационна дейност по набавяне на средствата – на първо място чрез средствата за масова комуникация. Получиха се дарения от съграждани, работещи в чужбина и от близки на загиналите във войните, дарителската кампания продължава“, обясни подполковник Стефан Марушкин. Той каза още, че не случайно на днешната дата се открива паметника. Днес втора тракийска дивизия разбива при Криволак, Тимошката дивизия на Сърбия.", "date": "2018.06.21", "title": "Подполковник Стефан Марушкин: В чест на 50 години от създаването на град Раковски се изгражда паметник на загиналите във войните за национално обединение от града"}
{"url": "http://www.focus-news.net/news/2018/06/21/2536550/vratsa-43-rasteniya-kanabis-sa-izzeti-pri-proverka-na-chasten-imot-v-selo-kriva-bara.html", "text": "43 растения канабис са иззети при проверка на частен имот в село Крива бара. Това съобщиха от ОДМВР - Враца. Специализираната операция по линия „Наркотици“ е проведена на 20 юни 2018 г. след оперативно-следствени действия на служители на РУ - Козлодуй. В двора на частен имот в село Крива бара, община Козлодуй, полицейските служители са открили площ засадена с растения от рода на конопа. Иззети са 43 растения канабис с дължина около 2 метра и плик съдържащ зелена листна маса - канабис. В РУ - Козлодуй е задържано непълнолетно лице. Образувано е досъдебно производство.", "date": "2018.06.21", "title": "Враца: 43 растения канабис са иззети при проверка на частен имот в село Крива бара"}
{"url": "http://www.focus-news.net/news/2018/06/21/2536555/savetat-po-sigurnost-odobri-do-2020-g-da-bade-zavarshen-strategicheski-pregled-na-sistemata-za-zashtita-na-natsionalnata-sigurnost.html", "text": "Под ръководството на министър-председателя и председател на Съвета по сигурността към Министерския съвет Бойко Борисов се състоя редовно заседание, на което бяха приети доклада за дейността на Съвета по сигурността през 2017 г. и плана за заседанията през 2018 г. Това съобщиха от правителствената информационна служба.\r\nЧленовете на Съвета по сигурността одобриха проекта на Годишен доклад за състоянието на националната сигурност на Република България през 2017 г. Предстои този доклад да бъде внесен в заседание на Министерския съвет за одобряване с решение и внасяне в Народното събрание с предложение за неговото приемане. \r\nУчастниците в заседанието одобриха предложението през 2018 г. да бъде подготвен и до 2020 г. да бъде завършен стратегически преглед на системата за защита на националната сигурност. В рамките на този преглед ще бъде проведен и стратегическия преглед на отбраната.\r\nНа заседанието бяха одобрени изпълнението на Националния план за изпълнение на Стратегията за противодействие на радикализацията и тероризма през 2017 г. и плана за действие по стратегията 2018 г. \r\nОбсъдени бяха и някои актуални теми за състоянието на националната, колективната и международната сигурност.", "date": "2018.06.21", "title": "Съветът по сигурност одобри до 2020 г. да бъде завършен стратегически преглед на системата за защита на националната сигурност"}
{"url": "http://www.focus-news.net/news/2018/06/21/2536554/taynstvoto-i-lechebnata-mosht-na-bilkite-shte-ozhiveyat-na-enyovden-v-muzeya-po-istoriya-na-meditsinata-vav-varna.html", "text": "Тайнството и лечебната мощ на билките ще оживеят на Еньовден в Музея по история на медицината във Варна. Това съобщиха от Медицински университет-Варна. Празникът на слънцето, водата и билките Еньовден ще започне във Варна на 24 юни (неделя) от 10.00 часа в Музея по история на медицината. Събитието е организирано от Медицински университет – Варна с подкрепата на фонд „Култура“ на Община Варна. Входът за мероприятието е свободен.\r\nЕньовден е един от най-значимите празници в българския календар. Това е най-дългият ден през годината и е празник на билките – лековити и магически. 24 юни е денят на лятното слънцестоене и е денят на Св. Йоан Предтеча, който е познавал лечебните възможности на растенията и оцелява в пустинята сред вълшебните природни треви. Вярва се, че всяка трева, набрана на Еньовден е лековита.\r\nРазнообразна програмата обещават организаторите на празника, която ще продължи през целия ден до 16.00 часа и ще включва демонстрации, които ще разкрият тайнството на билките и приложението на лечебните растения, фолклорни танци, филми и лекции за българските традиции на Еньовден. Варненци и гостите на града ще могат да разберат от дипломирания ботаник от Факултета по фармация в МУ-Варна ас. Джени Чернева как да се берат, сушат и съхраняват билките, как да се използват в бита, козметиката и домашната аптека и какви лечебни продукти могат да се приготвят в домашни условия.\r\nВ няколко работилници ще се проведат демонстрации и беседи на различни методи за приготвяне на лечебни билкови продукти – билкови чайове, настойки, отвари, сиропи, тинктури, маслени разтвори, лапи. Ще бъдат демонстрирани стъпките за хербаризиране на билки и различните начини на сушене на растенията, създаване на билкови торбички против насекоми и др.\r\nТайнството на българските обичаи и традиции за празника във Варненския край ще бъдат разкрити от доц. д-р Лидия Петрова – етнолог, а MU-Vi.tv ще представи филма „Горската аптека“. За доброто настроение ще се погрижат студентите от танцовия ансамбъл на Медицински университет–Варна.", "date": "2018.06.21", "title": "Тайнството и лечебната мощ на билките ще оживеят на Еньовден в Музея по история на медицината във Варна"}
{"url": "http://www.focus-news.net/news/2018/06/21/2536552/plovdiv-apelativniyat-sad-varna-za-novo-razglezhdane-deloto-sreshtu-bivshiya-kmet-na-rayon-tsentralen-rayna-petrova-i-biznes-damata-nadezhda-mincheva.html", "text": "Апелативният съд върна за ново разглеждане делото срещу бившия кмет на район „Централен“ Райна Петрова и бизнес дамата Надежда Минчева. Това съобщиха от пресцентъра на Съдебната палата в Пловдив. Пловдивският апелативен съд отмени присъдата, с която Райна Петрова и Надежда Минчева бяха признати за невинни и върна делото за ново разглеждане от друг състав на Окръжния съд. \r\nПрез месец ноември миналата година Окръжният съд в Пловдив оправда Райна П. по обвинение за извършено престъпление по служба. Тя и Надежда М. бяха признати за невинни и по обвиненията за получаване и даване на дар (подаръчен ваучер на стойност 9 780 лв.) за упражняване влияние, спрямо длъжностно лице при вземане на решение, относно провеждане на процедура по възлагане на обществена поръчка. \r\nАпелативните магистрати приемат за основателни възраженията на прокуратурата, че мотивите към присъдата са вътрешно противоречиви. Първоначално Окръжният съд е посочил, че извършеното от двете подсъдими не съставлява престъпление, а след това е преценил, че те следва да бъдат оправдани поради недоказаност на обвиненията.\r\nОсвен това Пловдивският апелативен съд констатира, че обвинителният акт също е юридически непрецизен. В него е необходимо ясно и конкретно да се опишат нормативните задължения, които Райна П. не е изпълнила и в какво точно се изразява това неизпълнение. Установени са несъответствия в обвинителната теза, от която не става ясно  от действията на подсъдимата настъпилили са или не вредни последици.\r\nПрецизирането на обвинението би дало възможност на съда да прецени дали подсъдимите са извършили деянията, в които са обвинени или в случая са осъществени признаците на друго престъпление.\r\nСлед връщане на делото в първоинстанционния съд ще следва да се проведе разпоредително заседание, на което да бъдат обсъдени посочените от Апелативния съд въпроси.\r\nРешението е окончателно и не подлежи на обжалване и протест.", "date": "2018.06.21", "title": "Пловдив: Апелативният съд върна за ново разглеждане делото срещу бившия кмет на район „Централен“ Райна Петрова и бизнес дамата Надежда Минчева"}
{"url": "http://www.focus-news.net/news/2018/06/21/2536556/vratsa-politsiyata-zadarzha-21-godishen-mladezh-za-izvarshena-telefonna-izmama.html", "text": "Полицията задържа 21-годишен младеж за извършена телефонна измама. Това съобщиха от ОДМВР - Враца. На 20 юни 2018 г. в РУ - Враца е получен сигнал, че на 19 юни 2018 г. в град Враца, 84-годишна жена е потърпевша от осъществена спрямо нея телефонна измама, в резултат на което хвърлила през терасата на жилището си 1 970 лв., които били взети от неизвестно лице. След проведени оперативно-следствени действия от служители на ОДМВР - Враца, в 11.45 часа на 20 юни 2018 г. е задържано лицето извършило измамата. В РУ - Враца е задържан 21-годишен младеж от гр. Враца, като по безспорен начин е установена съпричастността му към извършената измама. В жилището на лицето са намерени и иззети пари и мобилен телефон. При извършения личен обиск са открити и иззети самоделно изработени цигари, за които задържаният обяснил, че съдържат „чай“ за пушене, третиран с наркотично вещество. Образувано е БП. \r\nАкцията по задържането е проведена съвместно със служители от сектор „Измами“ в ГД „Национална полиция“.\r\nТова е втори случай в рамките на една седмица, в която служители на ОДМВР - Враца задържат извършител на телефонни измами. На 14 юни 2018 г. в  Мездра беше задържан 25-годишен мъж от същия град, който в периода 8-12 юни 2018г. чрез телефонни измами причинил имотни вреди на обща стойност 54 620 лв., на четири възрастни хора от гр. Враца.", "date": "2018.06.21", "title": "Враца: Полицията задържа 21-годишен младеж за извършена телефонна измама"}
{"url": "http://www.focus-news.net/news/2018/06/21/2536560/burgas-okrazhnata-prokuratura-vnese-iskane-za-zadarzhane-pod-strazha-na-mazh-obvinen-v-nanasyane-na-poboy-dovel-do-smartta-na-zhena-v-sozopol.html", "text": "Днес Окръжна прокуратура – Бургас внесе в съда искане за налагане на постоянна мярка за неотклонение „задържане под стража“ спрямо Борислав С. Това съобщиха от пресцентъра на Окръжна прокуратура - Бургас. Той е привлечен като обвиняем за това, че на 19 юни 2018 г. по непредпазливост причинил смъртта на жена, постъпила в МБАЛ - Бургас, вследствие на умишлено нанесена и тежка телесна повреда, чрез нанасяне на удари с ръце и крака в коремната област, в периода за времето от 09.00 часа до 10.00 часа на 17 юни 2018 г. в жилищен имот в град Созопол, изразяваща се в разкъсан черен дроб и жлъчен мехур, довели до постоянно общо разстройство на здравето опасно за живота, като е налице пряка причинна връзка между причинените травми и последвалата смърт.\r\nДнес се очаква Окръжен съд – Бургас да насрочи заседанието си.", "date": "2018.06.21", "title": "Бургас: Окръжната прокуратура внесе искане за задържане под стража на мъж, обвинен в нанасяне на побой, довел до смъртта на жена в Созопол"}
{"url": "http://www.focus-news.net/news/2018/06/21/2536558/varna-desetki-roditeli-detsa-ot-nu-vasil-levski-i-tehni-blizki-protestiraha-pred-obshtinata.html", "text": "Родители, деца от Начално училище (НУ) „Васил Левски“ в кв. „Аспарухово“ и техни близки протестираха пред сградата на Община Варна, предаде репортер на Радио „Фокус“ – Варна. Протестът е организиран заради проблеми със сградата на учебното заведение. „Исканията ни са да получим план и от 15 септември децата да влязат в училище, като сградата трябва да бъде безопасна. Работата на служителите в Община Варна, на които ние плащаме, е да направят всичко възможно това да се случи. Вярваме, че това ще се случи, защото има ли желание – има и начини, няма ли желание – има оправдания. На оправдания вече сме се наслушали. От седем месеца децата ни са извън училище, а от три години търпим течове, ремонти и т. н. Хората, които са отговорни са тук и ние идваме на място да разберем какво и кога ще се случи. Очакваме кмета на Варна да дойде при нас и да ни каже дали има готов изготвен план и кога ще го получим“, заяви Георги Георгиев, един от организаторите на протеста. На въпросите им, малко по-късно, в зала „Пленарна“ дойде да отговори кметът на Община Варна Иван Портних. По неговите думи най-ранния срок след всички процедури по документацията може да бъде датата 31 декември 2018 г.\r\nПроблемът с училището е от няколко години и през декември 2017 г. децата от началното училище бяха принудени да бъдат преместени и да учат в други училища. Децата от подготвителната група са били преместени в детска градина. През декември месец 2017 г. е назначена експертиза, която е била изготвена към април 2018 г. и на базата на която тепърва ще се даде ход на строително-ремонтни дейности, чието начало е предвидено около 30 октомври 2018 г., според всички процедури по законов ред. Разговорът с кмета Портних и други представители на Община Варна продължава и в момента в зала „Пленарна“.\r\nМилена СТОЕВА", "date": "2018.06.21", "title": "Варна: Десетки родители, деца от НУ „Васил Левски“ и техни близки протестираха пред Общината"}
{"url": "http://www.focus-news.net/news/2018/06/21/2536561/blagoevgrad-bansko-e-domakin-na-dvudnevno-savmestno-zasedanie-na-regionalniya-savet-za-razvitie-i-regionalniya-koordinatsionen-komitet-na-yugozapaden-rayon.html", "text": "Банско е домакин на двудневно съвместно заседание на Регионалния съвет за развитие и Регионалния координационен комитет на Югозападен район. Това съобщиха от пресцентъра на Община Банско. В програмата на форума са включени темите за развитие на туризма, напредъка по изпълнението на европейските програми, изпълнявани в програмен период 2014-2020, както и актуални въпроси, свързани с прилагането на Регламента за лични данни в администрацията.\r\nКметът на община Банско, Георги Икономов, се включи в заседанието, изнасяйки презентация на тема „Перспективите за развитие на туризма на общинско и регионално ниво”. Той представи иновативното виртуално заснемане на пистите в ски зона Банско, което е първото от подобен род за страната. С помощта на съвременните технологии, всеки ще има възможност да направи виртуално спускане по всяка една от пистите, както и да разгледа ски-зоната. Предвижда се заснемането да бъде публикувано на сайта на община Банско, както и да бъде направено безплатно мобилно приложение.\r\nТой запозна присъстващите още с предизвикателствата, свързани с изграждането на Втори кабинков лифт в Банско и необходимостта от модернизирането на ски зоната в Добринище.\r\n„Община Банско пое инициативата  и е основател на Район Рила – Пирин, като заедно с включилите се общини, ще търсим общи маркетингови механизми за реклама и по-ефективно достигане до туристическите пазари, особено далечните. Възможностите за алтернативен туризъм в района на Пирин, особено през летните месеци, са изключително разнообразни, контакта с планината и нейните богатства, може да се осъществи по различни вълнуващи начини – скално катерене, планинско ходене, колоездене и много други. Минералните ресурси в района също допълват спектъра на предлаганите туристически услуги и ръста на туристическите обекти, предлагащи спа и уелнес услуги го показва”, допълни градоначалникът.\r\nЗаседанието приключи с предаването на щафетата по председателството на Регионалния съвет от София област към област Кюстендил. По този повод Областния управител на София, Николай Пехливанов подчерта удовлетвореността си от работата на Съвета и пожела спорно председателство на Виктор Янев, областен управител на Кюстендил.", "date": "2018.06.21", "title": "Благоевград: Банско е домакин на двудневно съвместно заседание на Регионалния съвет за развитие и Регионалния координационен комитет на Югозападен район"}
{"url": "http://www.focus-news.net/news/2018/06/21/2536551/globata-za-vazdushen-prevozvach-koyto-ne-predostavi-na-dans-danni-za-patnitsite-i-ekipazha-shte-bade-ot-6-do-10-hil-leva.html", "text": "Народните представители приеха окончателни промени в Закона за Държавна агенция „Национална сигурност”, предаде репортер на Агенция „Фокус“. С промените въздушен превозвач, който не предостави на Националното звено данните за пътниците и за екипажа се наказва с глоба от 6000 до 10 хил. лева. Глобата е в същия размер, ако превозвачът предостави непълни или неточни данни, или след изтичането на срока. За неизпълнение на закона депутатите решиха глобата да бъде от 500 до 1000 лева. Според промените резервационните данни на пътниците и екипажа ще се съхраняват от Националното звено за обработване на резервационни данни към ДАНС 5 години след получаването им. Данните се деперсонализират, като могат да се разкрият в случаи на реална заплаха. Председателят на ДАНС ще определи длъжностно лице, което да отговаря за наблюдението на обработването и за защитата на личните данни.\r\nБиляна ИВАНОВА", "date": "2018.06.21", "title": "Глобата за въздушен превозвач, който не предостави на ДАНС данни за пътниците и екипажа, ще бъде от 6 до 10 хил. лева"}
{"url": "http://www.focus-news.net/news/2018/06/21/2536562/v-sofiya-shte-se-provede-petata-sreshta-na-grupata-na-visoko-ravnishte-za-mezhdusistemno-svarzvane-v-tsentralna-i-yugoiztochna-evropa-cesec.html", "text": "На 29 юни 2018 г. в Резиденция „Бояна“ в София ще се проведе петата среща на групата на високо равнище за междусистемно свързване в Централна и Югоизточна Европа CESEC. Това съобщиха от пресцентъра на Министерство на енергетиката. Домакин на форума ще бъде министърът на енергетиката Теменужка Петкова. Очаква се в него да участва заместник-председателят на Европейската комисия за Енергийния съюз Марош Шефчович, еврокомисарят за климат и енергетика Мигел Ариас Канете, вицепремиерът Томислав Дончев, енергийни министри от региона и други. \r\nУчастниците в събитието ще дискутират актуалното състояние и постигнатия напредък по приоритетните газови проекти в региона, регионалното сътрудничество в областта на електроенергията, ВЕИ и енергийната ефективност и други. В рамките на форума ще бъдат подписани редица документи: решения на националните регулатори за освобождаване на организатора на проекта IGB от правилата за достъп, споразумение за сътрудничество с Трансадриатическия газопровод, меморандум за разбирателство между Българския енергиен холдинг и Европейската инвестиционна банка във връзка с изграждането на IGB и други. \r\nИнициативата за газова междусистемна свързаност в Централна и Югоизточна Европа стартира през февруари 2015 г. в София. Целта на групата на високо равнище е задълбочаване на регионалното сътрудничество в газовия сектор, гарантирайки сигурност и устойчивост на доставките и конкурентоспособност на енергийната политика на ЕС. На срещата в Букурещ през миналата година инициативата бе допълнена със съвместен подход към електроенергийния пазар, енергийната ефективност и развитието на възобновяема енергия.", "date": "2018.06.21", "title": "В София ще се проведе петата среща на групата на високо равнище за междусистемно свързване в Централна и Югоизточна Европа CESEC"}
{"url": "http://www.focus-news.net/news/2018/06/21/2536553/gazeta-express-prishtina-obvarza-sazdavaneto-na-asotsiatsiyata-na-srabskite-obshtini-s-chlenstvoto-na-kosovo-v-oon.html", "text": "Вицепремиерът на Косово Енвер Ходжай предложи Прищина да обвърже създаването на Асоциацията на сръбските общини с въпроса за членството на най-младата държава на Балканите в ООН, съобщава електронното издание Gazeta Express.\r\nХоджай бе категоричен, че двата въпроса следва да се разглеждат успоредно. „Що се отнася до създаването на Асоциацията на сръбските общини и членството в ООН, позицията ми е, че трябва да интегрираме въпросът за създаването й в по-голямото споразумение за нормализиране на отношенията между Косово и Сърбия. Учредяването на Асоциацията трябва да върви успоредно с мястото за Косово в ООН“, обясни косовският политик. \r\nПравителството на Косово обяви, че проектът за статута на Асоциацията ще бъде представен на Конституционния съд на Косово, който трябва да прецени съответствието му с Основния закон на страната. Белград настоява Асоциацията да има изпълнителни правомощия, но властите в Прищина се противопоставят на идеята. \r\nПринципите, на основа на които ще бъде създадена Асоциацията, бяха договорени през август 2015 г. в рамките на диалога за нормализиране на двустранните отношения между Белград и Прищина, воден под егидата на Брюксел.  Те предвиждат косовските сърби да имат пълен „надзор\" върху икономическото развитие, образованието, здравеопазването, градското и селското планиране с бюджет, отпускан от Белград. Тереза Герова", "date": "2018.06.21", "title": "Gazeta Express: Прищина обвърза създаването на Асоциацията на сръбските общини с членството на Косово в ООН"}
{"url": "http://www.focus-news.net/news/2018/06/21/2536557/ombudsmanat-maya-manolova-shte-podam-ostavka-sreshtu-reshavane-problema-na-maykite.html", "text": "Омбудсманът Мая Манолова обяви, че ще подаде оставка, ако подготвеният от нея законопроект за личната помощ бъде приет в спешен порядък от Народното събрание. Това съобщиха от пресофиса на омбудсмана. Тя предложи „успокоителен бартер“ на всички, които по думите ѝ, са разтревожени от високия ѝ обществен рейтинг, да приемат освен това и законопроектите, зад които уж застават – закона за хората с увреждания и социалните услуги, личния фалит и свръхправомощията на банките, като в замяна ще освободи поста на национален обществен посредник предсрочно. \r\nПовод за заявеното намерение на Манолова е фактът, че Националният съвет за интеграция на хора с увреждания отхвърли законопроекта за личната помощ. Той не получи подкрепа от национално представените организации на хората с увреждания, финансовото министерство, синдикатите и бизнеса. Причината е, че според тях законът не защитава интересите на всички хора с увреждания.\r\n„Законопроектът, който написахме заедно с майките, не получи подкрепа от Националния съвет за хората с увреждания, нещо повече - стана ясно, че техният проблем, който образно казано ги е изкарал на улицата, на палатки в страната и пред парламента, няма да бъде решен. Освен това беше направен опит от присъстващите да унизят майките с различни изпуснати реплики, изпуснати нерви и да стане ясно, че статуквото в политиките, в системата за хората с увреждания ще бъде запазено“, каза в студиото на „Денят започва“ по БНТ Мая Манолова.\r\nТя подчерта, че в „политиките уж за защита на хората с увреждания“ се наливат 169 млн. лева за чужда помощ и за асистентски услуги на 11 158 души. \r\n„Това, което ние предлагахме и в което вече е основното разминаване с Финансовото министерство, но което е по сметки на Социалното министерство, е, че само с още 100 млн. лв. асистентски услуги ще получават 77 хил. души - 5 пъти повече, при това не на 2 часа както е сега, а според потребностите“, каза още Манолова.\r\nОмбудсманът бе категорична, че „ситуацията, която се подкрепя от националния съвет на хората с увреждания, статуквото е дискриминационно“.\r\n„Няма да позволя да се правят опити за внушения, че този наистина разтърсващ всеки човек протест на майки с деца с увреждания може да бъде употребен за нечии цели“, завърши омбудсманът.", "date": "2018.06.21", "title": "Омбудсманът Мая Манолова: Ще подам оставка срещу решаване проблема на майките"}
{"url": "http://www.focus-news.net/news/2018/06/21/2536564/veliko-tarnovo-13-tona-staro-oborudvane-i-opasni-bitovi-otpadatsi-sa-sabrani-v-grada.html", "text": "1,3 тона старо оборудване, автомобилни гуми и опасни битови отпадъци бяха събрани във Велико Търново. Градът бе домакин на двудневна кампания, организирана от Общината и фирма „БалБок Инженеринг“. Мобилни пунктове за събиране на непотребната смет бяха разположени в кварталите „Картала“ и „Колю Фичето“. Това съобщиха от пресцентъра на Община Велико Търново.\r\nБлизо 177 килограма са събраните опасни битови отпадъци в рамките на инициативата. 840 килограма са предадените електрически уреди и електронно оборудване, което е било изведено от употреба. На 10 кг. възлиза масата на батериите, а 270 килограма са старите автомобилни гуми.\r\nОбщина Велико Търново също се включи активно в кампанията – 150 килограма опасни битови отпадъци и бракуван хардуер събра администрацията. В това число влизат пет принтера, две копирни машини, скенер, два персонални компютъра, един лаптоп и стар таблет. Администрация предаде също около 5 кг негодни за употреба батерии, 15 килограма флуоресцентни тръби и 10 кг други опасни отпадъци - употребявани тонер касети, мастилници и пр.\r\nАкцията ще има следващо издание през есента – на 8 и 9 октомври. Мобилните пунктове ще бъдат разположени в кварталите „Бузлуджа“ и „Колю Фичето“.", "date": "2018.06.21", "title": "Велико Търново: 1,3 тона старо оборудване и опасни битови отпадъци са събрани в града"}
{"url": "http://www.focus-news.net/news/2018/06/21/2536565/d-r-nikolay-nikolov-institut-za-moderna-politika-proektat-za-naredba-za-proverka-na-deklaratsiite-za-konflikt-na-interesi-se-nuzhdae-ot-seriozni-korektsii.html", "text": "Проектът за наредба за проверка на декларациите за конфликт на интереси е добра основа, но се нуждае от сериозни корекции. Това каза д-р Николай Николов - председател на КОНПИ (2011-2018), автор на научни трудове в областта на конфликта на интереси и гражданската конфискация, член на Научно-експертния съвет на Института за модерна политика, в интервю за Агенция „Фокус“ . Той обясни, че наредбата трябва да регламентира правилата за провеждане на  проверките на декларациите за имущество и интереси и несъвместимост, както и за конфликт на интереси по отношение на над 120 000 държавни служители. „Значението на качеството на правилата в този подзаконов нормативен акт е голямо. То се определя от факта, че както режимът за деклариране, така и този за конфликт на интереси, са много важни антикорупционни фактори. Целта на наредбата  е даде ясни правила за приложението на тези две процедури от над 1 000 държавни органа, на които за първи път са приложени тези две функции“, коментира д-р Николов. Той отбеляза, че Институтът за модерна политика намира, че представеният за обществено обсъждане проект е  добра основа за разработване на ефективен краен акт, но са необходими съществени допълнения и промени до изработването на крайния акт. Съвсем естествено двете проектирани процедури /за проверка на декларации и производство за конфликт на интереси/ следват логиката и инструментариума на аналогичните правила, предвидени в закона, по отношение на лицата, заемащи висша публична длъжност. Като надграждане в сравнение със закона могат да бъдат определени правилата, които предвиждат директно директен достъп до  публични регистри относно имуществено и семейно състояние  на държавните служители при проверка на имуществените им декларации. Добре развито е и колективното начало и в двете проверки. Балансът на функциите, предвиден от законодателя  е спазен и развит. Доколкото. Проверката на декларациите и производството за конфликт на интереси се провеждат от постоянно действащи комисии от служители или от инспекторатите, които представят резултата от двата типа проверки чрез доклад на съответния орган по избор или назначаване. Последният е в позиция на решаващ орган за резултата от тези две проверки“.", "date": "2018.06.21", "title": "Д-р Николай Николов, Институт за модерна политика: Проектът за наредба за проверка на декларациите за конфликт на интереси се нуждае от сериозни корекции"}
{"url": "http://www.focus-news.net/news/2018/06/21/2536563/politsiyata-prodalzhava-izdirvaneto-na-elichka-shumilina-koyato-e-v-neizvestnost-ot-15-yuni.html", "text": "Столичното Осмо РУ продължава издирването на Еличка Георгиева Шумилина от София. Това съобщиха от пресцентъра на МВР. Тя е видяна за последно на 15 юни около 13.00 часа, когато напуска дома си и оттогава е в неизвестност. Жената е висока около 162 см, пълно телосложение, къса коса и кафяви очи. Няма данни за това с какво е била облечена. Възрастната жена е трудно подвижва, придвижва се с бастун.              \r\nОт полицията призовават хората, които имат информация за възрастната жена, да сигнализират при гарантирана анонимност на тел. 112, 02/9825310, 02/9827339 или в най близкото районно управление.", "date": "2018.06.21", "title": "Полицията продължава издирването на Еличка Шумилина, която е в неизвестност от 15 юни"}
{"url": "http://www.focus-news.net/news/2018/06/21/2536566/programa-vazobnovyaema-energiya-energiyna-efektivnost-i-energiyna-sigurnost-shte-doprinese-za-namalyavane-na-energiynata-intenzivnost-v-balgariya.html", "text": "За нас е предизвикателство да постигнем по-добри показатели при изпълнението на програмата „Възобновяема енергия, енергийна ефективност и енергийна сигурност“ през новия ѝ програмен период. Това каза зам.-министърът на енергетиката Жечо Станков по време на подписването на програмното споразумение по Финансовия механизъм на Европейското икономическо пространство, в рамките на конференцията „По пътя към почти нулевоенергийни сгради“ в Бургас, съобщиха от пресцентъра на Министерство на енергетиката.\r\nДокументът е свързан с изпълнението на програмата „Възобновяема енергия, енергийна ефективност и енергийна сигурност“. Споразумението бе подписано от Грете Одегард, представляваща Комитета на финансовия механизъм, създаден от страните-донори: Норвегия, Исландия и Лихтенщайн, както и от Иван Иванов, представляващ Националното координационно звено към Министерския съвет.\r\nКато следваща стъпка преди стартиране на програмата предстои подписване на споразумение между Националното координационно звено и Министерството на енергетиката като програмен оператор. \r\nПрограмата \"Възобновяема енергия, енергийна ефективност, енергийна сигурност\" се финансира от финансовия механизъм на Европейското икономическо пространство 2014-2021. Финансовият ѝ ресурс възлиза на близо 33 млн. евро, от които 28 млн. евро са безвъзмездна помощ. Това е двойно увеличение на средствата спрямо предишния програмен период, когато бюджетът беше в размер на 15.6 млн. евро. \r\nПо програмата ще се приемат проектни предложения за ефективно използване на хидроенергийния потенциал; оползотворяване на геотермалната енергия за отопление или охлаждане, както и за промишлени цели; рехабилитация и модернизация на общинска инфраструктура; подобряване на енергийната ефективност в сгради; обучения по енергиен мениджмънт и други. \r\nПрипомняме, че през първия програмен период на програмата \"Енергийна ефективност и възобновяема енергия\" с предоставените от Финансовия механизъм на Европейското икономическо пространство 2009-2014 повече от 15.6 млн. евро бяха финансирани редица проекти в областта на енергийната ефективност, производството на екологични горива, обучението по енергийна ефективност и други.", "date": "2018.06.21", "title": "Програма „Възобновяема енергия, енергийна ефективност и енергийна сигурност“ ще допринесе за намаляване на енергийната интензивност в България"}
{"url": "http://www.focus-news.net/news/2018/06/21/2536568/yambol-okrazhna-prokuratura-predade-na-sad-mazh-obvinen-v-predizvikvane-i-byagstvo-ot-katastrofa-pri-koyato-e-zaginala-zhena-a-druga-e-ranena.html", "text": "Окръжна прокуратура предаде на съд мъж, обвинен в предизвикване и бягство от катастрофа, при която е загинала жена, а друга е ранена. Това съобщиха от пресцентъра на  Окръжна прокуратура - Ямбол. Любчо Д. е подсъдим за това, че на 11 юни 2016 г. около 17.30 часа в град Ямбол на пешеходна пътека на кръстовище, при управление на лек автомобил „Фиат Палио” с превишена скорост на движение и в пияно състояние (с концентрация на алкохол в кръвта – 1,84 ‰), е нарушил правилата за движение по пътищата, по непредпазливост причинил смъртта на жена, починала по-късно в болницата и средна телесна повреда на друга жена, изразила се в счупване на лява ръка, след което е избягал от местопроизшествието.\r\nНа 11 юни 2016 год. в град Ямбол късно следобед, но в светлата част на деня, след като употребил алкохол, Любчо Д. предприел управление на лек автомобил с превишена скорост по прав пътен участък към кръстовището на ул. “Граф Игнатиев“ с ул. “Драма“, след магазин „Кауфланд-Ямбол“. По същото време двете пострадали пресичали пешеходната пътека.\r\nЗа да предотврати удара между автомобила и пресичалите пътното платно жени, обвиняемият предприел аварийно спиране. Въпреки това, предвид закъснялата му реакция вследствие и на употребата на алкохол и избраната от него скорост на движение, Любчо Д. не успял да спре и последвал челен удар между автомобила и двете жени. След настъпилото ПТП, обвиняемият избягал от местопроизшествието. \r\nОкръжен съд – Ямбол е насрочил съдебното заседание по делото за 22 юни 2018 г.", "date": "2018.06.21", "title": "Ямбол: Окръжна прокуратура предаде на съд мъж, обвинен в предизвикване и бягство от катастрофа, при която е загинала жена, а друга е ранена"}
{"url": "http://www.focus-news.net/news/2018/06/21/2536569/elena-kenarova-obshtina-varna-vsichki-detsa-ot-nachalno-uchilishte-vasil-levski-shte-badat-nastaneni-iztsyalo-v-edno-uchebno-zavedenie.html", "text": "Всички деца от Начално училище „Васил Левски“ ще бъдат настанени изцяло в едно учебно заведение. Това заяви Елена Кенарова, началник на отдел „Образование“ в Община Варна, по време на срещата с родителите на деца от училището и техни близки в зала „Пленарна“ по повод проблеми със сградата на учебното заведение, предаде репортер на Радио „Фокус“ – Варна. „От вчера имаме писменото становище на Регионално управление на образованието - Варна, което гласи, че децата от Начално училище „Васил Левски“ за новата учебна 2018/2019 година ще бъдат настанени изцяло в помещения на Варненска морска гимназия „Св. Николай Чудотворец“. Ще ни бъдат осигурени 14 класни стаи, като 13 са за осигуряване на целодневна организация на учебният ден“, добави Елена Кенарова. По нейните думи по отношение на ремонта на сградата, който се налага, също са предприети мерки, като парите ще бъдат осигурени от Община Варна. Децата от подготвителната група в училището остават в детска градина „Морски свят“, където са били настанени и тази година при добри условия, по думите на родителите. „Днес разговаряхме с директора и там няма да бъдат обявявани свободни места за тази група. Това е разпределението – всички деца от подготвителна група ще бъдат в детска градина „Морски свят“, а всички ученици във Варненска морска гимназия „Св. Николай Чудотворец“, допълни Елена Кенарова.\r\nМилена СТОЕВА", "date": "2018.06.21", "title": "Елена Кенарова, Община Варна: Всички деца от Начално училище „Васил Левски“ ще бъдат настанени изцяло в едно учебно заведение"}
{"url": "http://www.focus-news.net/news/2018/06/21/2536548/faz-mini-sreshtata-na-varha-v-bryuksel-za-bezhantsite-hss-predupredi-angela-merkel-da-ne-sklyuchva-mrasna-sdelka.html", "text": "В навечерието на мини срещата на върха, която ще събере лидерите на няколко държави от Европейския съюз в Брюксел, Християнсоциалният съюз (ХСС) отправи предупреждения към канцлера на ФРГ Ангела Меркел да не сключва „мръсна сделка“, съобщава националният ежедневник Die Frankfurter Allgemeine Zeitung.  \r\n„Притеснява ме се, че Ангела Меркел ще използва Европа като празен чек. Тя се нуждае от Италия и Гърция за разрешаване на бежанския въпрос“, коментира политикът от ХСС Маркус Фербер. „За ХСС е ясно: не може да има сделка за сметка на германските данъкоплатци\", заяви на свой ред министър-председателят на Бавария Маркус Зьодер.\r\nНяколко ключови лидери на държави от Европейския съюз ще проведат мини среща на върха в Брюксел, за да обсъдят проблемите, свързани с миграцията,. Дискусията ще се проведе на 24 юни, броени дни преди юнската среща на върха на ЕС, поясни председателят на Европейската комисия Жан-Клод Юнкер. В неформалната работна среща ще участват лидерите на Германия, Франция, Италия, Испания, Гърция, Австрия и България. Тереза Герова", "date": "2018.06.21", "title": "FAZ: Мини срещата на върха в Брюксел за бежанците: ХСС предупреди Ангела Меркел да не сключва „мръсна сделка“"}
{"url": "http://www.focus-news.net/news/2018/06/21/2536571/chez-razpredelenie-zapochva-terenni-prouchvaniya-po-proekt-za-opazvane-na-zhivota-na-ptitsite.html", "text": "ЧЕЗ Разпределение България стартира теренни проучвания по проект за опазване на живота на птиците, уязвими при досега с електропроводите, собственост на дружеството. Това съобщиха от пресцентъра на ЧЕЗ. Обходите и анализите са ключова част от проекта. Те ще позволят на партньорите по проекта ЧЕЗ Разпределение и Българското дружество за защита на птиците да получат допълнително информация за рисковите за птиците въздушни мрежи в западната част на България.\r\nПрез настоящия сезон проучванията са съсредоточени в няколко зони от Натура 2000 зони, които са част от проекта – Свищовско-Беленска низина, Комплекс Беленски острови, Никополско плато, Златията, Врачански Балкан и Кресна. Целта е полевите експерти да обхождат ежемесечно рискови за птиците въздушни електропроводи, които бяха предварително определени в специален анализ, изготвен от ГИС експерти на БДЗП и ЧЕЗ Разпределение България. Зоните на конфликт между птиците и електроразпределителната мрежа ще бъдат обезопасявани поетапно. \r\nДвете дружества проведоха и първа от поредица срещи, чиято цел е разработване на стандарт за безопасен за птиците стълб. В срещата взеха участие и експерти от Министерство на енергетиката и Български институт по стандартизация. \r\nПроектът „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България“ е с бюджет 2,65 млн. евро и е съфинансиран от програма Life на Европейския съюз. Изпълнението му е естествено продължение на дългосрочната политика на „ЧЕЗ Разпределение България“ АД и БДЗП за опазването на биологичното разнообразие – защита живота на птиците и осигуряване на възможност за безопасно гнездене. Проектът е сред номинираните на предстоящото годишно издание на Европейските бизнес награди за Екология за 2018 г.", "date": "2018.06.21", "title": "ЧЕЗ Разпределение започва теренни проучвания по проект за опазване на живота на птиците"}
{"url": "http://www.focus-news.net/news/2018/06/21/2536559/a1-on-makedoniya-partiyata-ds-predupredi-georgi-ivanov-shte-bade-izpraven-pred-politicheska-i-nakazatelna-otgovornost-ako-vazprepyatstva-evroatlanticheskite-protsesi.html", "text": "Партията „Демократичен съюз“ с председател Павле Траянов предупреди държавния глава на Македония Георги Иванов, че ще бъде изправен пред политическа и наказателна отговорност, ако възпрепятства процедурата за евроатлантическите процеси, съобщава скопското електронно издание A1 On, като се позовава на изявление от партията.\r\n„Демократичен съюз“ призовава президента Георги Иванов, да подпише указа за ратифициране на Договора между Македония и Гърция, с който се деблокират евроатлантическите процеси и се създават реални възможности да получим покана за пълноправно членство в НАТО и да започнем преговори за присъединяване към Европейския съюз.\r\nАко продължи да настоява на позициите си, че няма да подпише указа, тогава призоваваме Иванов веднага да върне Закона за ратификация на договора обратно в парламента, за да може да се гласува отново за приключване на процедурата по ратификация .\r\nАко продължава да възпрепятства процедурата за евроатлантическите процеси, той ще бъде изправена пред политическа и наказателна отговорност.\r\nДС смята, че никой няма право да пречи и бави процедурата за референдум, на която  гражданите да се произнесат за пълноправно членство в НАТО и ЕС.\r\nЗа този договор, с който се укрепва държавността, македонската идентичност и език, както и унитарноста на Република Македония, трябва да се отвори широк обществен дебат. Ясно е, че подобно споразумение ще получи огромна подкрепа от гражданите.\r\nОт членството в ЕС и НАТО се страхуват самозвани патриоти, които с фалшив патриотизъм и манипулация с чувствата на гражданите се опитват да покрият обира и престъпността, както и тяхната отговорност\", се казва в изявлението на ДС.Тереза Герова", "date": "2018.06.21", "title": "А1 On (Македония): Партията ДС предупреди: Георги Иванов ще бъде изправен пред политическа и наказателна отговорност, ако възпрепятства евроатлантическите процеси"}
{"url": "http://www.focus-news.net/news/2018/06/21/2536567/afp-varhovniyat-sad-v-irak-se-proiznese-v-polza-na-rachnoto-prebroyavane-na-byuletinite-ot-poslednite-izbori.html", "text": "Върховният съд на Ирак се произнесе в полза на ръчно преброяване на бюлетините от парламентарните избори, проведени миналия месец, на които изненадващо бе обявена победа на популярния шиитски духовник Муктада ал-Садр, предава AFP.\r\nСъдът установи, че решението на парламента да разпореди ръчно прeброяване в отговор на твърденията за изборна измама не нарушава Конституцията, обяви председателят на съда Медх ал Махмуд на пресконференция в Багдад.\r\nМуктада ал-Садр бе категоричен, че парламентът на Ирак няма юрисдикцията да анулира резултатите от парламентарните избори в страната. В съобщение говорителят на шиитския проповедник заяви, че изборната комисия отговаря за разглеждането на оплакванията за редовността на вота.\r\nКоалицията на Муктада ал-Садр „Сайрун“ спечели 54 мандата в 328-местния парламент на изборите, проведени на 12 май. Втора сила е коалицията „Фатах“ с 47 депутати, а трети е блокът „Победа“ на действащия премиер Хайдар ал-Абади.\r\nРезултатите от гласуването бяха посрещнати с твърдения за фалшифицирането на вота. \r\nПо-рано бе обявено анулиране на гласуването в 103 избирателни секции в провинциите Багдад, Анбар, Ниневия, Саладин и Ербил, а правителството на Ирак сформира комисия за разследване на изборните нарушения.Тереза Герова", "date": "2018.06.21", "title": "AFP: Върховният съд в Ирак се произнесе в полза на ръчното преброяване на бюлетините от последните избори"}
{"url": "http://www.focus-news.net/news/2018/06/21/2536572/plovdiv-avtomorga-e-goryala-v-zemlishteto-na-selo-tsaratsovo.html", "text": "Автоморга е горяла вчера в землището на село Царацово. Това съобщиха от ОДМВР-Пловдив. Сигналът е получен около 2.20 часа на тел. 112. От пламъците е унищожено метално хале, три леки автомобила и множество употребявани авточасти. Служители на Районно управление на МВР – Труд работят по изясняване на причините за възникване на пожара. По случая е образувано досъдебно производство.", "date": "2018.06.21", "title": "Пловдив: Автоморга е горяла в землището на село Царацово"}
{"url": "http://www.focus-news.net/news/2018/06/21/2536575/plovdiv-15-godishno-momiche-e-s-opasnost-za-zhivota-sled-paten-intsident-v-selo-kalekovets.html", "text": "Момиче е със сериозни наранявания след пътен инцидент, станал вчера в село Калековец. Това съобщиха от ОДМВР-Пловдив. Около 14.10 часа в Районно управление на МВР – Труд постъпил сигнал, че на ул. „Цар Симеон“ лек автомобил „Тойота“ ударил внезапно пресичащата пътното платно 15-годишна тийнейджърка. Пострадалата е настанена в болница с опасност за живота. 27-годишната шофьорка на колата е тествана с дрегер за алкохол, резултатът е отрицателен. Материалите по образуваното досъдебно производство са докладвани в Районна прокуратура – Пловдив. Работата по случая продължава разследващ полицай.", "date": "2018.06.21", "title": "Пловдив: 15-годишно момиче е с опасност за живота след пътен инцидент в село Калековец"}
{"url": "http://www.focus-news.net/news/2018/06/21/2536576/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-yuni.html", "text": "„Софийска вода” временно ще прекъсне водоснабдяването в някои части на столицата на 22 юни. Това съобщиха от пресцентъра на дружеството.\r\nВъв връзка с подмяна на пожарен хидрант на ул. „Царибродска“ Център община „Възраждане“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Царибродска“ от ул. „Пиротска“ до бл. 333А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Царибродска“ ъгъла с ул. „Пиротска“.\r\nВъв връзка с изграждане на сградно водопроводно отклонение на ул. „Юндола“ кв. „Подуене“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Юндола“ от ул. „Кутловица“ до ул. „Георги Пеячевич“. С понижено налягане ще бъде районът между ул. „Велчо Атанасов“, ул. „Кадин връх“, ул. „Георги Пеячевич“, ул. „Кобилино бранище“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юндола“ ъгъла с ул. „Кутловица“.\r\nВъв връзка с подмяна на сградно водопроводно отклонение на ул. „Велбъжд“ и ул. „Константин Фотинов“ кв. „Васил Левски“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. „Велбъжд“ от ул. „Рилска обител“ до ул. „Княгиня Тамара“; по ул. „Константин Фотинов“ от ул. „Рилска обител“ до ул. „Бесарабия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Велбъжд“ №34; ул. „Константин Фотинов“ №117.\r\nВъв връзка с реконструкция на уличен водопровод на ул. „Боримечка“ вилна зона „Симеоново - Драгалевци“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. Боримечката , ул. „Васил Попович“, ул. „Бяла черква“, ул. „Симеоновска“, ул. „Горска ела“ и ул. „Отечество любезно“; по ул. „ Горска ела“ от №41 до ул. „Отечество любезно“; по ул. „Васил Попович“ от ул. „Тодор Пеев“ до ул.“ Боримечката“, ул. „Чичовци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дядо Ѝоцо“ ъгъла с ул. „Бяла черква“.\r\nВъв връзка с монтаж на измервателно устройство на ул. „Васил Левски“ с. Лозен, се налага спиране на водоподаването от 09:00 до 15:00 часа на клиентите на „Софийска вода”, живеещи в района на: ул. „Васил Левски“ от ул. „Заградена поляна“ до ул. „Зора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Габер“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.21", "title": "„Софийска вода” временно ще прекъсне водоснабдяването в някои части на столицата на 22 юни"}
{"url": "http://www.focus-news.net/news/2018/06/21/2536570/sofiya-trima-mazhe-sa-zadarzhani-pri-sdelka-s-narkotitsi.html", "text": "Трима мъже са задържани при сделка с наркотици. Това съобщиха от пресцентъра на МВР. Тримата са заловени в момент на наркосделка при 12-та успешна реализация срещу наркоразпространението на територията на РУ - Ботевград от началото на годината. Около 21.30 часа снощи при провеждането на поредна полицейска операция за противодействие на престъпленията, свързани с наркотични вещества, криминалисти от ОДМВР - София и РУ - Ботевград са заловили трима местни - на 17, 18 и 23 години, в момент на покупко-продажба на дрога. Четири топчета със суха зелена тревиста маса, реагираща на канабис, както и законно притежаван газов пистолет са открити у 18-годишния. Още 26 идентични топчета са иззети при последвалото претърсване в дома му. Младият мъж е задържан за срок до 24 часа. Действията по разследването продължават в рамките на образуваното по случая досъдебно производство", "date": "2018.06.21", "title": "София: Трима мъже са задържани при сделка с наркотици"}
{"url": "http://www.focus-news.net/news/2018/06/21/2536577/zam-ministar-zhecho-stankov-v-predniya-programen-period-156-mln-evro-byaha-nasocheni-kam-obshtinite-sega-poluchihme-doverieto-otnovo-na-nashite-partnyori-za-dva-pati-po-golyama-suma.html", "text": "Днешното мероприятие е свързано с три основни теми – енергийна ефективност, възобновяема енергия и енергийна сигурност. Това каза заместник-министърът на енергетиката Жечо Станков по време на международната конференция „По пътя към почти нулевоенергийни сгради“, предаде репортер на Радио „Фокус“ – Бургас. По думите му основната цел е да се съберат общините и да им се обясни какво предстои в рамките на новия програмен период. „Успяхме да се преборим, след като имахме успешна програма. В предния програмен период, до края на предходната година, 15,6 млн. евро бяха насочени към общините. Сега получихме доверието отново на нашите норвежки, исландски и лихтенщайнски партньори да получим два пъти по-голяма сума“, каза още Станков. Той добави, че много средства ще бъдат насочени към общините за улично осветление, енергийна ефективност, геотермална енергия. Ще бъдат насочени средства и към бизнеса и към неправителствените организации, за обучение в насока енергийна ефективност. „Подготвили сме широко портфолио от оси, което да помогне да се постигнат бъдещите цели, които успяхме да договорим през изминалата седмица в Брюксел по време на нашето председателство. 32,5% енергийна ефективност на европейско ниво и 32% енергия от възобновяеми източници до 2030 год“, допълни зам.-министърът на енергетиката.\r\nДеница ДИМИТРОВА", "date": "2018.06.21", "title": "Зам.-министър Жечо Станков: В предния програмен период 15,6 млн. евро бяха насочени към общините, сега получихме доверието отново на нашите партньори за два пъти по-голяма сума"}
{"url": "http://www.focus-news.net/news/2018/06/21/2536578/nadezhda-ivanova-rim-dobrich-do-kraya-na-mesetsa-nay-mnogo-povredenite-i-amortizirani-nadgrobiya-vav-voennoto-grobishte-muzey-shte-badat-vazstanoveni.html", "text": "До края на месеца най-силно повредените и амортизирани надгробия във Военно гробище – музей в Добрич ще бъдат възстановени. Това съобщи Надежда Иванова, уредник в отдел „Възраждане“ в Регионален исторически музей (РИМ) – Добрич и член на екипа, който работи по международния проект NETWORLD, свързан със съхранението на паметта за Първата световна война, предаде кореспондент на Радио „Фокус” – Варна. Продължава работата по реновация и рехабилитация на Военно гробище - музей. В рамките на проекта е отпусната сума за тези дейности. „Средствата наистина не са много, но ние се опитахме да ги похарчим оптимално и разумно. Затова решихме, че трябва да дадем приоритет не на входни помещения, а на надгробия, защото те са тези, които пазят паметта и най-вече имената на загиналите. Повечето от кръстовете са сложени още при създаването на гробището, много са амортизирани, някои са изпочупени, на други имената на загиналите не личат. Екип от РИМ с реставратор и експерти набелязаха най-силно повредените и амортизирани надгробия, които до края на месеца ще бъдат възстановени. Искам да кажа, че може би над 80% от работата по възстановяване на надгробията е приключена. Остава техният монтаж. Искаме да почистим двете големи стели с имената, тъй като през годините самият камък и материалите, от които са изработени, са потъмнели, има корозия“, каза Надежда Иванова.Тя припомни, че в първия етап на проектните дейности бяха направени ландшафтни подобрения - почистване на растителност, оформяне на пътеки. „Поръчали сме нови пилони за знамената, които пристигат само след няколко дни. Всички знаете, че имаме макар и косвени доказателства, че в нашето Военно гробище има погребани и австрийци. Така че австрийският флаг също ще бъде издигнат“, посочи историкът. Надеждите на екипа на РИМ – Добрич са, че за 25 септември, когато предстои честването и когато се отбелязва Деня на Добрич, Военно гробище – музей ще има малко по-добър вид. „Казвам малко, тъй като аз мисля, че този проект е първата стъпка, началото. Но определено трябва да се мисли в посока на промяна на статута на този обект, в превръщането му в недвижима културна ценност от национално значение, а защо не и вписването му в листа на ЮНЕСКО, а защо не и инициирането му към част от световното културно наследство. Знайно е, че в това гробище са погребани хора от 4 вероизповедания, от 7 националности, то е един уникален символ за Добрич - на хуманност, на толерантност, на търпимост, на тази наша същинска, добруджанска черта, която ние сме проявили в онези трудни години, когато добричлии рамо до рамо са погребвали мюсюлмани, християни, българи, сърби, австрийци. Няма по-добър символ за нашето единение и за нашата толерантност и хуманизъм от Военно гробище – музей“, каза Надежда Иванова. \r\nЖулиета НИКОЛОВА", "date": "2018.06.21", "title": "Надежда Иванова, РИМ - Добрич: До края на месеца най-много повредените и амортизирани надгробия във Военното гробище – музей ще бъдат възстановени"}
{"url": "http://www.focus-news.net/news/2018/06/21/2536574/bsp-za-balgariya-vnese-otmyana-na-lyatnata-vakantsiya-za-parlamenta.html", "text": "\"Срещнахме се с майките на деца с увреждания пред парламента. Уверихме ги , че поставихме условие на правителството да внесе законодателни предложения до края на юли. Ние имаме готовност с конкретни текстове. Информирахме ги, че изпълнихме ангажимента си към тях и „БСП за България“ внесе в деловодството на Народното събрание проект за решение за отмяна на лятната ваканция на парламента\". Това заяви лидерът на БСП Корнелия Нинова, съобщиха от пресцентъра на НС на БСП. Проектът на решение е със следните мотиви:\r\n„Търпението на хората с увреждания е изчерпано поради очевидната и безспорна невъзможност да оживяват в условията, в които ги поставят българското правителство и парламент. Тази група се нуждае от обществена подкрепа, в най-голяма степен. Отказът на държавата да изпълни ангажиментите си към тази най-уязвима група от населението води до реални човешки трагедии. Докато майките и децата с увреждания протестират пред Народното събрание, излизането на депутатите във ваканция би представлявало недопустим акт на бездушие и безотговорност. Отсъствието на властта в такава обстановка би довело до множество страдания за хората с увреждания, а забавянето на реакцията за някои от тях може да се окаже дори фатално. \r\nСложността на тази материя, както и необходимостта от съгласуване на законодателството с организациите на хората с увреждания, профсъюзите, работодателските организации, институциите и др. правят процеса на изработка на работещо законодателство труден и бавен. Именно затова, ние правим предложение да се отдели месец август само на тази тема, с което да се осигури достатъчно време за изработка, съгласуване и приемане на работещи решения, които да доведат до реални резултати за хората с увреждания“.", "date": "2018.06.21", "title": "БСП за България внесе отмяна на лятната ваканция за парламента"}
{"url": "http://www.focus-news.net/news/2018/06/21/2536582/pernik-chetvartoklasnikat-kristiyan-emilianov-kirilov-ot-ou-sv-ivan-rilski-specheli-tablet-ot-lotariyata-s-glasuvalite-uchenitsi-za-uchitelyat-koyto-me-vdahnovyava.html", "text": "Четвъртокласникът Кристиян Емилианов Кирилов от ОУ „Св. Иван Рилски“ е късметлията, който спечели таблет от лотарията с гласувалите ученици за „Учителят, който ме вдъхновява“. Това съобщиха от Община Перник. Наградата му беше връчена днес официално от кмета Вяра Церовска, която му пожела много успех и го попита кой е неговият вдъхновяващ учител. \r\nНа свой ред малкият Кристиян не скри радостта си от подаръка и каза, че неговата вдъхновяваща и любима учителка е Емилия Димитрова. \r\nТази година на първо място учениците посочиха Нели Живкова – преподавател по математика в Професионална гимназия по икономика. На второ се класира Силвия Симеонова – преподавател по български език и литература в ОУ „Св. Иван Рилски”, а третото място бе отредено за Веселина Здравкова, преподавател по математика и информационни технологии в 10-о ОУ „Алеко Константинов”.", "date": "2018.06.21", "title": "Перник: Четвъртокласникът Кристиян Емилианов Кирилов от ОУ „Св. Иван Рилски“ спечели таблет от лотарията с гласувалите ученици за „Учителят, който ме вдъхновява“"}
{"url": "http://www.focus-news.net/news/2018/06/21/2536581/al-jazeera-balkans-harvatin-poluchi-15-mesechna-uslovna-prisada-zaradi-otpravyaneto-na-natsistki-pozdrav-v-avstriya.html", "text": "Съдът в австрийския град Клагенфурт издаде 15-месечна условна присъда за хърватски гражданин, оптравил нацистки поздрав на церемония за отбелязване на годишнината от клането в Блайбург, предава Al Jazeera в балканската си редакция. \r\n51-годишният хърватия бе осъден по закон, забраняващ прославата на нацистката идеология. Мъжът призна, че е бил под влияние на алкохола, когато е отправил нацисткия поздрав. Съгласно думите му, неговите приятели са го убедили да участва в спорното събитие. \r\nПо-рано съдът в Клагенфурт разпореди задържането на други шестима граждани на Хърватия за нарушаването на същия закон. На мобилно устройство на обвиняемите са намерени снимки с нацистки символи, както и цифрово копие на книгата „Моята борба“ на Адолф Хитлер. Наказанието, предвидено в закона, е до 10 години лишаване от свобода. Тереза Герова", "date": "2018.06.21", "title": "Al Jazeera (Balkans): Хърватин получи 15-месечна условна присъда заради отправянето на нацистки поздрав в Австрия"}
{"url": "http://www.focus-news.net/news/2018/06/21/2536580/veliko-tarnovo-rayonna-prokuratura-gorna-oryahovitsa-zadarzha-za-72-chasa-britanski-grazhdanin-za-krazhba-na-avtomobili.html", "text": "Районна прокуратура – Горна Оряховица задържа за 72 часа британски гражданин за кражба на автомобили. Това съобщиха от пресцентъра на Апелативна прокуратура - Велико Търново. Районната прокуратура ръководи разследване във връзка с образувано досъдебно производство в РУ - Стражица за присвояване на два автомобила, като вчера в качеството на обвиняем е привлечен британски гражданин с инициали А. П. за това, че през януари 2018 г. в с. Лозен, общ. Стражица, противозаконно присвоил два леки автомобила „Ивеко дейли“, една двуосна платформа и едно туристическо ремарке, всички на обща стойност 27 142 лв., собственост на двама британски граждани.\r\nРайонна прокуратура – Горна Оряховица, с определение на наблюдаващ прокурор, задържа за срок от 72 часа  британския гражданин А. П. и внесе  искане в съда за вземане на постоянна мярка за неотклонение „задържане под стража“.\r\nА.П. няма постоянен адрес в страната по данни на Служба „Миграция“  и няма статут на постоянно пребиваващ в България. Деянието за което е привлечен в качеството на обвиняем е тежко умишлено престъпление и за него закона предвижда наказание от 1 до 6 години лишаване от свобода. Срещу лицето има висящо досъдебно производство за измама на чужди граждани, което се наблюдава от СРП. \r\nРайонна прокуратура – Горна Оряховица счита, че има основания лицето да се укрие или извърши друго престъпление, поради което  е внесла искане за вземане на постоянна мярка.", "date": "2018.06.21", "title": "Велико Търново: Районна прокуратура – Горна Оряховица задържа за 72 часа британски гражданин за кражба на автомобили"}
{"url": "http://www.focus-news.net/news/2018/06/21/2536585/shumen-85-godishna-zhena-ot-grada-e-stanala-zhertva-na-telefonna-izmama-s-7-500-lv-i-zlatni-nakiti.html", "text": "Вчера в Районно управление на МВР-Шумен е получено съобщение от 85-годишна жена от града, че за времето от 12:30 часа до 15:20 часа на същия ден е въведена в заблуждение по телефона, като е поискано съдействие за задържане на телефонни измамници при провеждане на полицейска операция. Това съобщиха от ОДМВР-Шумен. Дадени са указания на жената да се придвижи до ул. Победа в града, където до паркиран лек автомобил да остави парична сума от 7500 лева и златни накити, поставени в найлонова торба с цел задържане на измамниците. Тя оставила торбата на посоченото място и се отдалечила, а малко по-късно установила, че е измамена. Образувано е досъдебно производство.", "date": "2018.06.21", "title": "Шумен: 85-годишна жена от града е станала жертва на телефонна измама с 7 500 лв и златни накити"}
{"url": "http://www.focus-news.net/news/2018/06/21/2536579/valentin-iliev-spasitel-veche-ima-mnogo-hora-na-burgaskiya-plazh.html", "text": "Вече има много хора на бургаския плаж. Това каза за Радио „Фокус“ – Бургас Валентин Илиев, старши спасител на плажа. По думите му водата е хубава и топла, около 26 градуса. В момента няма нито вълни, нито вятър.\r\n„Дори флагът трябва да е зелен, но до 1 юли ще бъдем с червен флаг по целия плаж на Бургас, защото се води неохраняем. Когато видим, че излизат вълни, започваме да придърпваме малките деца близко до брега и предупреждаваме родителите да ги наблюдават, посочи още Илиев.\r\nСпоред него хората засега се вслушват в съветите и предупрежденията на спасителите и са много културно настроени.\r\nВеселина НИКОЛОВА", "date": "2018.06.21", "title": "Валентин Илиев, спасител: Вече има много хора на бургаския плаж"}
{"url": "http://www.focus-news.net/news/2018/06/21/2536587/podpolkovnik-stefan-marushkin-broyat-na-zaginalite-ot-grad-rakovski-vav-voynite-za-natsionalno-obedinenie-vazliza-na-230-dushi.html", "text": "Броят на загиналите от град Раковски във войните за национално обединение възлиза на 230 души. Това каза за Радио „Фокус“ – Пловдив подполковник Стефан Марушкин, председател на Общинската организация на офицерите и сержантите от запаса и резерва в Раковски и председател на Инициативния комитет за изграждането на паметник за загиналите във войните за национално обединение от града, който ще бъде открит официално тази вечер. Той обясни, че през 2015 година е започнала подготовката по честване на 50-годишнината от създаването на град Раковски, като в тази връзка Инициативният комитет е заложил изграждане на общ военен паметник на загиналите във войните за национално обединение. \r\n„Има отделни паметници в различните села и в гробищата, но такъв един цялостен паметник, където да са събрани всички загинали, нямаше. Липсваше и много информация по отношение на коя дата, къде са загинали, къде се намират гробовете им. Водени от тази идея създадохме Инициативен комитет, в който участват представители на Съюза на офицерите и сержантите от запаса и резерва, Съюза на ветераните, също от изпълнителната власт – кмет и заместник-кмет, както и деца на загинали във войните за национално обединение. Първата ни задача беше да установим колко души от Раковски са загинали на бойните полета и това стана чрез Централния военен архив във Велико Търново. Оттам ни изпратиха една бройка около 215 души.  По съвет на историци и хора, които са се занимавали с тази материя, ние посетихме още веднъж този военен архив, като направихме проверка в така наречените „медицински книжки“ на полковете. Оказа се, че има още допълнително 15 души, освен останалите 215 загинали. След като уточнихме тази бройка, се свързахме с директора на Историческия музей в Пловдив Стефан Шивачев, с президента на Агенция и Радиоверига „Фокус“ Красимир Узунов  и с военния историк Петър Ненков за съдействие по отношение на уточняване на точните имена на местата, където са загинали наши героите от Раковски. Те дадоха много ценна информация, която включихме при гравирането на имената на загиналите върху плочите“, разказа подполковник Стефан Марушкин.\r\n„След като уточнихме имената, избрахме подходящ терен, който се намира в новия център на град Раковски, и на сесия на Общинския съвет предложихме на това място да бъде изграден военния паметник.  След като това беше направено, оформихме творчески колектив, за да може да изчистим визията на паметника и да се изгради по необходимите изисквания. Обединихме се около идеята да има постамент  и върху него да има скулптурна композиция. Символиката й е взаимствана от литографията на Георги Данчов „Свободна България“. По наша преценка вътре се съдържа всичко – жената като символ на Свободна България, знамето като визитка на всяка войнска част и лъвът, за да изразява мъжеството и храбростта на българските воини. Тази композиция се възложи за изпълнение на Атанас Москов, който се съгласи да изпълни тази скулптурна композиция от изкуствен камък, като не пожела пари за възнаграждение на труда си, а само за материали“, посочи Марушкин. По думите му е започнала дарителска кампания, тъй като по разчети стойността на паметника е възлизала на 50 000 лева. „Представихме проекта на Общинска комисия, на Областна комисия и в Министерство на отбраната, съгласно изискванията на Закона за военните паметници. На всичките места беше одобрен и предложен на  Националния комитет за честване на 100 години от участието на България в Първата световна война. Беше ни отпусната сума от 12 000 лева.  Започнахме да събираме дарения като парични средства и в натура. Инициативният комитет, заедно с Общината, успя да събере 25 000 лева. Общината също се включи със собствени средства. Парите бяха осигурени и  Общината сключи договори със строителна фирма и съответно със скулптура за изпълнение на паметника. Беше направена първа копка на 1 септември 2016 година, а  преди около 2 месеца беше приключено абсолютно всичко по изграждане на монумента“, каза още подполковник Стефан Марушкин.\r\n„Смятаме да не спираме дотук и да приключим само с изграждане на паметника. Набавили сме гилзи, в които искаме да сложим пръст от полетата на бойната слава, където са загинали героите на Раковски“, допълни подп. Марушкин.\r\nТони МИХАЙЛОВ", "date": "2018.06.21", "title": "Подполковник Стефан Марушкин: Броят на загиналите от град Раковски във войните за национално обединение възлиза на 230 души"}
{"url": "http://www.focus-news.net/news/2018/06/21/2536588/narodni-predstaviteli-ot-bsp-podkrepiha-iskaniya-na-protestirashti-zhiteli-na-kv-bozhurishte.html", "text": "Народните представители от ПГ на \"БСП за България\" Иван Ченчев и Димитър Данчев разговаряха с протестиращите в столичния квартал Божурище. Това съобщиха от пресцентъра на НС на БСП. Събралите се изразиха пред депутатите своето недоволство от условията, при които живеят. Те заявиха, че  искат отделен директен път към индустриалната зона на Божурище, който да не минава през населеното място. \r\nНародните представители от левицата подкрепиха исканията на  протестиращите и поеха ангажимент да изискат отговори от управляващите и конкретни действия за разрешаване на проблема на хората.", "date": "2018.06.21", "title": "Народни представители от БСП подкрепиха искания на протестиращи жители на кв. \"Божурище\""}
{"url": "http://www.focus-news.net/news/2018/06/21/2536583/blagoevgrad-obshtinata-izgotvi-karta-na-zavedeniyata-koito-shte-predlozhat-na-klientite-si-frenska-muzika-i-tematichni-initsiativi-po-vreme-na-festivala-frankofoli.html", "text": "Община Благоевград изработи карта, на която е поместена информация за местни заведения, подготвили интересни предложения за своите гости по време на двата дни на фестивала „Frаncofolies. Благоевград“. Това съобщиха от пресцентъра на Община Благоевград. Голяма част от обектите, освен отстъпки, предлагат традиционни френски специалитети и напитки, като посрещат гостите си с френска музика и много изненади. Изработването на картата е по инициатива на кмета на Благоевград д-р Атанас Камбитов. Целта е да бъде оказана цялостна подкрепа на местния бизнес, като паралелно с това, гостите на Благоевград да бъдат максимално улеснени в избора си на места за забавление. На брошурите е отпечатана и богатата съпътстваща програма, която включа туристически обиколки, изложби, творчески ателиета, улични театрални постановки, тематични партита и др. Картата може да бъде видяна и под формата на брошури, които се разпространяват от доброволци в града. Голяма част от собствениците на заведения в Благоевград подкрепиха предложението на кмета Камбитов, в седмицата преди фестивала, да посрещат клиентите си предимно с френска музика. За улеснение на хората, пристигащи от България и чужбина, предвид големия интерес и ангажираната хотелска база, Община Благоевград отново поде кампания в помощ на гостите, затруднили се да намерят място за престой и нощувки. За целта всеки, който иска да наеме или отдаде квартира, за дните около фестивала „Франкофоли“, може да позвъни на 0884 115 150 - телефон на Туристически-културно информационен център – Благоевград или да пише на email: infocentreblg@gmail.com. Информация ще бъде помествана и на https://www.facebook.com/infocentreblg/ \r\nПодобен тип инициативи са част от политиката за утвърждаване на Благоевград като туристически и фестивален център, както и подпомагане на местната икономика.", "date": "2018.06.21", "title": "Благоевград: Общината изготви карта на заведенията, които ще предложат на клиентите си френска музика и тематични инициативи по време на фестивала „Франкофоли“"}
{"url": "http://www.focus-news.net/news/2018/06/21/2536591/sofiya-34-godishen-mazh-e-s-tezhki-izgaryaniya-sled-opit-za-krazhba-na-tok.html", "text": "34-годишен мъж е с тежки изгаряния след опит за кражба на ток. Това съобщиха от ОДМВР - София. Около 12.30 часа на 20 юни в РУ - Ботевград постъпил сигнал от болнично заведение за пациент от Ботевград, приет за лечение в тежко състояние с изгаряния вследствие на токов удар. Извършен е оглед на местопроизшествието. По първоначални данни е установено, че 34-годишният мъж е пострадал в ранните часове на вчерашния ден при опит за нерегламентирано присъединяване на ел. табло към електропреносната мрежа. По случая е образувано досъдебно производство.", "date": "2018.06.21", "title": "София: 34-годишен мъж е с тежки изгаряния след опит за кражба на ток"}
{"url": "http://www.focus-news.net/news/2018/06/21/2536586/ombudsmanat-maya-manolova-segashnata-situatsiya-razdelya-horata-s-uvrezhdaniya-parite-za-tyah-ne-se-harchat-tselesaobrazno-i-spravedlivo.html", "text": "Сегашната ситуация разделя хората с увреждания. Това коментира пред журналисти в парламента омбудсманът Мая Манолова, предаде репортер на Агенция „Фокус“. „От 169 млн. лв., които се харчат за чужда помощ и асистентски услуги, реално такива по данни на социалното министерство се предоставят на 11 508 души. За останалите се дават по едни 90 лв., които не стигат за нищо. Тези пари не се харчат целесъобразно, честно, справедливо. Като човек съм трогната от страданието на майките и от тяхната смелост. Ще стоя с тях докрай и по този начин се надявам да мотивирам всички, които се притесняват от мен да решат проблема на майките“, коментира Манолова. \r\nТя уточни, че предлага добронамерена размяна на всички, които са разтревожени от високото доверие в нея и институцията и които смятат, че това е проблемът. „Предлагам срещу моята оставка те да заявят реална подкрепа и да осигурят гласуване в парламента на законите, които решават проблемите на майките и на хората с увреждания, за личната помощ, за социалните услуги и за хората с увреждания. Освен това, и два други закона, които уж се подкрепят от всички, които застанаха срещу майките, а именно Закона за частния фалит и Закона за свръхправомощията на банките“, допълни Манолова. Омбудсманът подчерта, че в момента, в който осигури тази подкрепа и в който се гласуват тези проекти, ще си подаде оставката. \r\nЛюба АЛЕКСИЕВА", "date": "2018.06.21", "title": "Омбудсманът Мая Манолова: Сегашната ситуация разделя хората с увреждания, парите за тях не се харчат целесъобразно и справедливо"}
{"url": "http://www.focus-news.net/news/2018/06/21/2536589/gratskata-opozitsionna-partiya-nova-demokratsiya-nyama-da-glasuvame-za-dogovora-za-imeto-kakvoto-i-mnozinstvo-da-izbere-pravitelstvoto.html", "text": "Коментирайки изявлението на лидера на „Независими гърци“ Панос Каменос, който увери, че ще настоява договорът за името на Македония да не бъде гласуван с обикновено мнозинство, от най-голямата опозиционна партия в страната „Нова демокрация“ заявиха, че няма да участват във вота независимо какво ще бъде необходимото мнозинство за приемането на документа, отбелязва скопското електронно издание „Слободен печат“.\r\n„Изявлението, че споразумението от Преспа трябва да се ратифицира от 180 депутати, но и че (Панос Каменос) ще гласува против, ще остане в историята като въплъщение на политическото унижение. „Нова демокрация“, разбира се, няма да подкрепи споразумението, независимо какъв вид мнозинство ще изберат Ципрас и Каменос за гласуването в парламента. Заедно подписаха и заедно носят отговорността да завършат нещата, които вече са направили за сметка на Гърция“, коментираха от партията, като призоваха отново са провеждането на избори възможно най-скоро. Тереза Герова", "date": "2018.06.21", "title": "Гръцката опозиционна партия „Нова демокрация“: Няма да гласуваме за договора за името, каквото и мнозинство да избере правителството"}
{"url": "http://www.focus-news.net/news/2018/06/21/2536596/shumen-ezhesedmichno-shte-bade-dokladvan-protivopozharniyat-kontrol-v-oblastta-do-priklyuchvane-na-zhatvenata-kampaniya.html", "text": "Ежеседмично ще бъде докладван противопожарният контрол в Шуменска област до приключване на жътвената кампания, предаде репортер на Радио „Фокус“ - Шумен. Решението бе взето на заседанието на Областния съвет за намаляване риска от бедствия, под председателството на заместник областния управител Петко Шаренков. До приключване на жътвата в региона ежеседмично до областния управител на Шумен ще бъдат подавани писмени доклади за констатирани нередности и предприетите мерки от страна на РД „Пожарна безопасност и защита на населението“ и Областна дирекция „Земеделие“ - Шумен. Днес представители на институции и кметове на общини докладваха за предприетите превантивни мероприятия в изпълнение на Наредбата за правилата и нормите за пожарна безопасност при извършване на дейности в земеделските земи във връзка с настъпилата восъчна зрялост на житните култури и опазване на селскостопанското имущество от пожари в предстоящата жътва. Издадени са необходимите заповеди, касаещи спазването на общи правила за недопускане на пожари на териториите на съответните общини, проведени са срещи и разговори с арендатори и земеделски производители, доброволните формирования са подготвени за евентуално участие в гасенето на масови горски или полски пожари, създадена е организация за информация и координация между отделните институции. Актуализирани са общинските планове за защита при бедствия в частта за защита от горски и полски пожари. Провеждат се проверки на специализираната земеделска и горска техника. Извършено е косене на сухи треви и храсти, в сервитута на пътищата от републиканската пътна мрежа в близост до житни посеви. „Благодарение на инициативата и винаги отговорното отношение на общините и службите, които отговарят за проверка на противопожарната защита на населението и жътвената кампания, както и дружествата, отговорни за почистване на своите участъци, през които минават пътища, далекопроводи и газопроводи, са извършили предварителни ремонтни дейности и са готови за пожароопасния сезон“, коментира гл. експерт Неделчо Неделчев от областна администрация. Участниците в заседанието решиха при обсъждането на превантивните мерки по отношение на противопожарния контрол през жътвената кампания догодина да бъдат поканени и земеделски производители. Заместник областният управител Петко Шаренков заостри вниманието върху заповедите на кметовете и кметските наместници за забрана на къпането в неохраняеми водни зони.\r\nИвелина ИВАНОВА", "date": "2018.06.21", "title": "Шумен: Ежеседмично ще бъде докладван противопожарният контрол в областта до приключване на жътвената кампания"}
{"url": "http://www.focus-news.net/news/2018/06/21/2536592/veliko-tarnovo-145-dvanadesetoklasnitsi-ot-pmg-vasil-drumev-poluchiha-diplomite-si-na-ofitsialna-tseremoniya-v-obshtinata.html", "text": "145 дванадесетокласници от Природо-математическа гимназия „Васил Друмев“ получиха дипломите си на официална церемония в Голямата зала на Община Велико Търново, предаде репортер на Радио „Фокус“ – Велико Търново. Директорът на учебното заведение Ангел Гушев подчерта, че Випуск 2018 година е един от най-успешните в историята на училището. Тази година учениците са показали изключително високи резултати на държавните зрелостни изпити. 20 от тях са с успех 6.00. Осем са пълните шестици по Математика, шест  – по Английски език,  пет – по Физика и астрономия, една – по Български език и литература. Броят на отличните оценки на учениците от Природо-математическа гимназия е 151, а броят на отличните оценки от двата държавни зрелостни изпити е 166. Успехът от матурата по Български език и литература на випуска е Много добър 5,21, който е най-високият в областта. Успехът от втория държавен зрелостен изпит е 5,42, а средният за гимназията от държавните зрелостни изпити става 5,31, който също е най-високият в областта. Най-висок успех от държавните зрелостни изпити е изкарала Илина Лишкова – 6.00.  Дипломите на отличниците бяха връчени от Пенка Игнатова, директор Дирекция „Образование, младежки дейности и спорт“ в Община Велико Търново. „Бъдете щастливи, бъдете успели хора. Знайте какво искате и за какво го искате. Само по такъв начин всеки ваш момент ще бъде един смислен миг. Бъдете щастливи, учете с много любов и с много желание, за да може след това да се реализирате като успели хора“, пожела на учениците Пенка Игнатова.\r\nНа официалната церемония по раздаването на дипломите присъстваха и учителите, спомогнали за добрите резултати.\r\nНадежда КРЪСТЕВА", "date": "2018.06.21", "title": "Велико Търново: 145 дванадесетокласници от ПМГ „Васил Друмев“ получиха дипломите си на официална церемония в Общината"}
{"url": "http://www.focus-news.net/news/2018/06/21/2536573/radio-svobodna-evropa-makedoniya-opozitsiyata-v-kosovo-othvarli-pokanata-za-uchastie-v-dialoga-s-belgrad.html", "text": "Опозицията в Косово отхвърли категорично поканата на президента Хашим Тачи да се включи във финалната фаза от диалога за нормализиране на двустранните отношения със Сърбия, която започва в неделя, предава  Радио „Свободна Европа“ в македонската си редакция.\r\nОпозиционните партии се противопоставят на водещата роля на Тачи в диалога с Белград. Според тях президентът не може да се счита за обединяващ фактор в страната. \r\nСлед месеци на спекулации в началото нас седмицата бе потвърдено официално, че диалогът Белград-Прищина ще бъде възобновен на високо ранище със среща в неделя в Брюксел между президентите на Косово и Сърбия Хашим Тачи и Александър Вучич.Тереза Герова", "date": "2018.06.21", "title": "Радио „Свободна Европа“ (Македония): Опозицията в Косово отхвърли поканата за участие в диалога с Белград"}
{"url": "http://www.focus-news.net/news/2018/06/21/2536594/sport-peruantsite-sa-fenove-1-v-rusiya.html", "text": "От Париж обявиха привържениците на перуанския национален отбор за световни шампиони. Каналът TF1, който ще предава пряко днешния двубой, отбелязва, че „инките\" буквално са превзели Москва и останалите градове домакини. Французите са стресирани от присъствието на повече от 30 000 перуанци на трибуните в Саранск на двубоя с Дания - при отчетена посещаемост от 40 502 зрители. Очаква се и днес в Екатеринбург избраниците на Рикардо Гарека да се чувстват като в Лима. Още повече стадионът този път е по-малък - 35 хиляди. „Нашите 2000 фенове ще бъдат натикани в ъгъла\", посочва TF1. Според изчисления на руските медии близо 60 000 перуанци, включително от диаспорите в САЩ, Япония и Испания, са пристигнали в Русия заради световното, като по масовост може да им се опълчат единствено мексиканците. На всичкото отгоре Перу разполага и с най-атрактивните фенки, които показват гърдите си на трибуните. Така щеше да направи талисманът на тима - Нису Каути, ако Кристиян Куева не бе пропуснал дузпата срещу Дания. Очаква се обаче довечера да има много голи перуанки, ако южноамериканците отбележат първото си попадение в Русия.", "date": "2018.06.21", "title": "Спорт: Перуанците са фенове № 1 в Русия"}
{"url": "http://www.focus-news.net/news/2018/06/21/2536584/petar-kichashki-institut-za-moderna-politika-verbalnata-agresiya-kam-maykite-na-detsa-s-uvrezhdaniya-e-nedopustima.html", "text": "Майките на деца с увреждания имат моралното право да са гневни. В крайна сметка животите на децата им са изложени на риск, заради проблемите, които системата на уврежданията генерира вече над четвърт век. Да бъдат критикувани и да се спори с тях е нормално и демократично. Но да се проявява към майките вербална агресия, да се атакуват и обиждат - това е абсолютно недопустимо. Това каза за Агенция \"Фокус\" Петър Кичашки, юрист, застъпник за правата на хората с увреждания и изпълнителен директор на Института за модерна политика.\r\n\"Разбирам, че на много хора палатковите лагери не им харесват. Уверен съм, че те най-малко се харесват на майките на деца с увреждания. Но трябва нещо да си изясним - никъде по света правата на хората с увреждания не са се уредили, докато самите хора с увреждания и техните близки са стояли безучастно. Напротив - промяна се е постигала винаги, когато се стигне до прояви на смелост. Да напомня, че през 1977 г. стотици хора с увреждания в САЩ блокират, включително и завръзвайки се вътре в самите сгради, офисите на здравното министерство с искане за реформа. Тази реформа се случва и проправя път за дълбоки промени в американското общество по този въпрос. Така че няма промяна в този сектор, която да е станала тихо, мирно и без протест\", каза още той.\r\n\"Като човек, който ползва инвалидна количка почти цял живот, искам да призова обществените актьори за малко смирение. В сферата на увреждания невинни няма и никой не е целия в бяло. Затова малко смирение не е навредило никому. Проблемите в сектора са сериозни, нормално е да предизвикват дебати, но да се атакуват хора, затова, че се борят за правата на децата си, това прекрачва границата на нормалната обществена дискусия\", заяви още Петър Кичашки.", "date": "2018.06.21", "title": "Петър Кичашки, Институт за модерна политика: Вербалната агресия към майките на деца с увреждания е недопустима"}
{"url": "http://www.focus-news.net/news/2018/06/21/2536598/makfaks-makedoniya-nad-350-kosovari-sa-voyuvali-za-islyamska-darzhava-mezhdu-2012-2016-g.html", "text": "По данни на прищинския вестник „Зери“ в периода 2012-2016 г. в редиците на близкоизточната радикална групировка „Ислямска държава“ са воювали 359 косовари, предава македонската информационна агенция „Макфакс“.\r\nСъгласно разпространената информация, от тях 255 са мъже, а 49 жени, останалите 55 са деца. Загиналите по близкоизточните бойни полета са 74, докато 133-ма са се върнали обратно в Косово. Съгласно думите на координатора на кабинета на косовския премиер Лулзим Фущица, към настоящия момент все още има 195 граждани на най-младата държава на Балканите, които все още се бият за терористичната групировка. \r\nПо-рано Фущица разкри, че петима бивши членове на „Ислямска държава“ от Косово изтърпяват наказанието си за лишаване от свобода. Те са в затвори в страната, пояснява агенцията.Тереза Герова", "date": "2018.06.21", "title": "„Макфакс“ (Македония): Над 350 косовари са воювали за „Ислямска държава“ между 2012-2016 г."}
{"url": "http://www.focus-news.net/news/2018/06/21/2536593/kardzhali-dvama-dushi-sa-zadarzhani-za-proyava-na-agresiya-kam-politseyski-sluzhiteli.html", "text": "Двама души са задържани за проява на агресия към полицейски служители. Това съобщиха от ОДМВР - Кърджали. Двамата са задържани в РУ - Кърджали за причинени щети на полицейски автомобил и възпрепятстване на униформени служители да изпълняват задълженията си. Полицаите реагирали на шумно поведение на компания тази нощ в града. В процеса на съставяне на актове за установеното нарушение 23-годишен направил опит да пречи на работата на униформените и не се съобразил с отправените предупреждения към него. 26-годишният му приятелят пък хвърлил голямо парче от асфалтова настилка, в резултат на което било счупено панорамно стъкло и били нанесени поражения върху задната врата на патрулната кола. Двамата са задържани за срок до 24 часа в полицейското управление. Образувано е бързо производство за повреда и унищожаване на чуждо имущество.", "date": "2018.06.21", "title": "Кърджали: Двама души са задържани за проява на агресия към полицейски служители"}
{"url": "http://www.focus-news.net/news/2018/06/21/2536595/hristo-ivanov-zam-kmet-obshtina-varna-ima-reglamentiran-i-zakonov-nachin-i-srokove-za-reshavane-na-problema-s-nu-vasil-levski-v-kv-asparuhovo.html", "text": "Зам.-кметът по строителството Христо Иванов представи график, по който ще се работи за отстраняване на строителните проблеми в НУ „Васил Левски“. Това стана на срещата в Общината между родители, деца и техни близки от Начално училище „Васил Левски“ в кв. \"Аспарухово\" заради проблеми със сградата на учебното заведение, предаде репортер на Радио „Фокус“ – Варна. „През следващата седмица ще подпишем договор с проектантите т.е. до 29 юни 2018 г. Следва  представяне на проекта от проектантския екип – 3 август и оценка на съответствията, съгласувани с всички инстанции, с доклад за съответствие на надзорната фирма със срок до 15 август 2018 г. След това следва издаване на разрешително за строеж, основен ремонт и реконструкция на училището с дата 15 август 2018 г., като обявяването на обществена поръчка за избор на изпълнител на строително-монтажните работи е с дата до 17 август 2018 г. След обявяването на поръчката следва подаване на документи за участие в тръжната процедура със срок 17 септември 2018 г. и решение за избор на изпълнител със срок 17 октомври 2018 г. Сключване на договор с изпълнител на обществената поръчка, но само при липса на жалба в Комисията за защита на конкуренцията – 30 октомври 2018 г. Започването на строителните работи и откриване на строителна площадка е с дата 30 октомври 2018 г. Това е регламентираният начин да се работи по този проблем“, заяви Христо Иванов, зам.-кмет Община Варна. Родителите настояваха строителството и ремонтът да приключат до началото на учебната година. „Имаме огромен проблем, който трябва да се реши и ние няма да допуснем децата в опасна сграда. Подали сме сигнал в прокуратурата относно приемно-предавателния протокол на сградата и относно контрола на гаранцията след построяването, която ще реши този казус. Има закони, които не можем да пренапишем и срокове“, заяви кметът Иван Портних.\r\nМилена СТОЕВА", "date": "2018.06.21", "title": "Христо Иванов, зам.-кмет Община Варна: Има регламентиран и законов начин и срокове за решаване на проблема с НУ „Васил Левски“ в кв. \"Аспарухово\""}
{"url": "http://www.focus-news.net/news/2018/06/21/2536597/plovdiv-mazh-e-strelyal-vav-vazduha-s-pistolet-pred-zavedenie-za-barzo-hranene-v-kv-hristo-smirnenski.html", "text": "Мъж е произвел изстрели във въздуха с пистолет пред заведение за бързо хранене на бул. „Пещерско шосе“ в кв. „Христо Смирненски“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Според предварителната информация и според показанията на очевидци, в нощта срещу сряда е възникнал конфликт между клиенти и служители на обекта за бързо хранене. След размяна на реплики се е стигнало до ескалация на напрежението, като единият от клиентите се е качил в автомобила си, паркиран пред заведението, и стрелял с пистолет във въздуха. Няма пострадали хора, съобщиха още от полицията. По случая се извършва проверка във Второ районно управление на МВР - Пловдив, като към момента се изяснява самоличността на мъжа, произвел изстрели, както и оръжието, с което е стреляно.\r\nТони МИХАЙЛОВ", "date": "2018.06.21", "title": "Пловдив: Мъж е стрелял във въздуха с пистолет пред заведение за бързо хранене в кв. „Христо Смирненски“"}
{"url": "http://www.focus-news.net/news/2018/06/21/2536599/sofiya-otcheteni-sa-po-malko-previsheniya-na-fini-prahovi-chastitsi-vav-vazduha-na-stolitsata-prez-parvite-tri-mesetsa-na-2018-g-spryamo-sashtiya-period-na-2017-g.html", "text": "Със 100 по-малко са превишенията на фини прахови частици във въздуха на София, отчетени от измервателните станции на Изпълнителната агенция по околна среда през първите три месеца на 2018 г. спрямо първото тримесечие на 2017 г. Това съобщиха от пресцентъра на Столична община. Освен количествено, намалението е и качествено, като отчетените средни концентрации за тримесечието варират в диапазона между 30 и 53 µg/m3, докато година по-рано са в диапазона 52-77 µg/m3.\r\n\"Намаляването на броя на среднодневните превишения и на самите средни концентрации на фините прахови частици е резултат от комплексните мерки, които Общината заедно с гражданите предприема за подобряване качеството на въздуха. Тенденцията за намаляване е трайна и очакванията ни са тя да се запази. Вярвам, че все по-ясно се осъзнава, че всички участваме във формирането на качеството на въздуха и че от всички нас зависи какъв точно въздух ще дишаме. Дали ще слезем от автомобила си и ще се качим в градския транспорт, дали ще оставим колата си да пуши или ще я приведем в изправност, дали ще изхвърляме по график едрогабаритните отпадъци или не, дали ще паркираме в зелените площи или не, дали ще изберем екологично отопление или не - това са ежедневни малки избори, които всеки от нас прави според възможностите си\", заяви зам.-кметът по околна среда Йоана Христова.\r\nТя припомни, че през последната година Столична община изпълнява комплекс от над 100 заложени мерки от Актуализираната програма за подобряване на качеството на въздуха в София до 2020 г. Една от тях е и приетият през януари от Столичният общински съвет Механизъм с действия при превишения на фини прахови частици.\r\nЗа пръв път тази зима беше въведен „зелен билет“ за градски транспорт. Еднодневната „зелена“ карта за цялата мрежа на градския транспорт струва 1 лев и влиза в сила при стойности на фините прахови частици над 200 µg/m3 поне два последователни дни на две градски автоматични станции или на 4 градски автоматични станции в един ден. Тези условия бяха на лице на 28 януари, когато гражданите, закупили подобни билети бяха 30 000 зелени билета.\r\nПрез първите три месеца на тази година общината е възложила измиване на улици и булеварди 33 пъти, а общата площ на измитите пътни платна е 3 177 дка.\r\nМеждувременно Столична община стартира кампания за насърчаване на алтернативното на личните автомобили придвижване в градска среда – включително с градски транспорт, колело или пеша. Лице на кампанията е певецът и актьор Орлин Павлов. Анализите показват, че 57% от замърсяването на въздуха идва от транспорт, докато София е европейската столица с най-много автомобили на глава от населението, а в 70% от колите се вози само по 1 човек.", "date": "2018.06.21", "title": "София: Отчетени са по-малко превишения на фини прахови частици във въздуха на столицата през първите три месеца на 2018 г. спрямо същия период на 2017 г."}
{"url": "http://www.focus-news.net/news/2018/06/21/2536601/pregled-na-mezhdunarodnite-novini-do-13-chasa-agentsiya-fokus.html", "text": "Кризата в редиците на Съюза (ХДС/ХСС), която бушува вече няколко седмици, заплашва да доведе до разпадане на политическия блок, воден от канцлера на ФРГ Ангела Меркел. Това може да означава, че в бъдеще Християнсоциалният съюз (ХСС) няма да бъде регионална партия, избирана единствено в Бавария – тя ще може да се конкурира за гласовете на избирателите на национално ниво. Проучване показва, че идеята се харесва на мнозинството германци.\r\nПроведена е анкета, съдържаща въпрос дали ХСС трябва да участва самостоятелно в изборите в Германия. Резултатите показват, че повече от 60% от гражданите на ФРГ възприемат „позитивно“ или „много позитивно“ идеята, докато 31% от респондентите са категорични, че не могат да си представят подобен сценарий. \r\nНезависимо дали става въпрос за отделяне на двете партии, краят на Съюза (ХДС/ХСС) обаче със сигурност ще навреди и на двете партии, категорични са участвалите в анкетата.\r\nПо-нататъшен анализ показва как е разделено обществото, когато става въпрос за политиката в областта на убежището. Въпреки че множеството германци могат да си представят ХСС на федерално ниво, по-голямата част от гражданите на ФРГ все още защитават политиката на Ангела Меркел по отношение на миграцията.\r\nПовече от 50% от респондентите заявяват, че проблемът с бежанците може да бъде решен по-добре на европейско, отколкото на национално равнище, за което настоява лидерът на ХСС Хорст Зеехофер. От друга страна, малко под 45% са на мнение, че Берлин може и сам да се справи с проблема. \r\nНезависимо от това, рейтингът на Хорст Зеехофер продължава да се подобрява през последните седмици. Проучванията показват, че в очите на гражданите той е победител в спора с Меркел. Сега той се нарежда на второ място в класацията за най-харесваните политици, с три места по-напред, в сравнение с резултатите от анкетите през месец май. Канцлерът Меркел остава на 12-то място по отношение на удовлетвореността на гражданите.\r\n*** Върховният съд на Ирак се произнесе в полза на ръчно преброяване на бюлетините от парламентарните избори, проведени миналия месец, на които изненадващо бе обявена победа на популярния шиитски духовник Муктада ал-Садр.\r\nСъдът установи, че решението на парламента да разпореди ръчно прeброяване в отговор на твърденията за изборна измама не нарушава Конституцията, обяви председателят на съда Медх ал Махмуд на пресконференция в Багдад.\r\nМуктада ал-Садр бе категоричен, че парламентът на Ирак няма юрисдикцията да анулира резултатите от парламентарните избори в страната. В съобщение говорителят на шиитския проповедник заяви, че изборната комисия отговаря за разглеждането на оплакванията за редовността на вота.\r\nКоалицията на Муктада ал-Садр „Сайрун“ спечели 54 мандата в 328-местния парламент на изборите, проведени на 12 май. Втора сила е коалицията „Фатах“ с 47 депутати, а трети е блокът „Победа“ на действащия премиер Хайдар ал-Абади.\r\nРезултатите от гласуването бяха посрещнати с твърдения за фалшифицирането на вота. \r\nПо-рано бе обявено анулиране на гласуването в 103 избирателни секции в провинциите Багдад, Анбар, Ниневия, Саладин и Ербил, а правителството на Ирак сформира комисия за разследване на изборните нарушения.\r\n*** В навечерието на възобновяването на диалога за нормализиране на двустранните отношения, президентът на Косово Хашим Тачи провокира Белград, като повдигна въпроса за границата.\r\nВ сряда Тачи даде заявка за желанието на Прищина при подновяването на преговорите със Сърбия, които бяха замразени през последните три месеца, да бъде въведена нова тема в разговорите – тази за границата между двете държави. Тачи подчерта: „Границата (между Косово и Сърбия) е с дължина от 400 километра. Ще бъде трудно да се постигне споразумение със Сърбия. За разрешаването на този въпрос ще бъде необходимо участието на експерти, включително и на НАТО. Няма да позволим да бъде застрашен нито един милиметър от територията на Косово\", увери президентът на най-младата държава на Балканите. \r\nВ тази връзка министърът на външните работи на западната ни съседка Ивица Дачич бе категоричен: граница между Сърбия и Косово никога не е имало и такава няма да бъде установявана.  На свой ред ръководителят на правителствената Служба за Косово и Метохия Марко Джурич иронично заяви, че не разбира изявлението на Тачи. \r\nСлед месеци на спекулации в началото на седмицата бе потвърдено официално, че диалогът Белград-Прищина ще бъде възобновен на високо равнище със среща в неделя в Брюксел между президентите на Косово и Сърбия Хашим Тачи и Александър Вучич.\r\n*** Хиляди румънци излязоха в сряда вечер по улиците на Букурещ и други градове в страната на спонтанен протест срещу правителството, като само в столицата броят на включилите се в демонстрацията е бил около 10 хиляди души. \r\nСъгласно разпространената информация, протестът е преминал в напрегната обстановка. Съобщава се, че полицията е разгонила част от демонстрантите. Наблюдатели алармираха, че за съблюдаването на реда е изпратен необичайно голям контингент сили за сигурност. Освен в Букурещ, протести са организирани в най-малко десет други града на страната. Мащабът им обаче е бил по-ограничен. \r\nСпонтанните демонстрации са предшествани от внасянето на вот за недоверие срещу правителството. Според анализатори обаче той едва ли ще бъде успешен, тъй като правителството на Виорица Дънчила има мнозинство в законодателния орган. Гласуването ще се проведе следващата седмица.\r\n*** Камион се е врязал в група демонстранти в Мексико, в резултат на което са загинали най-малко седем души, а други деветима са пострадали.\r\nИнцидентът се е случил в град Тустла Гутиерес, а според предварителните данни на полицията причина за произшествието е повреда в спирачната система на превозното средство. Камионът се е ударил в няколко автомобила, преди да се вреже в групата протестиращи. Сред жертвите има полицейски служител и преподавател, поясняват мексиканските медии. Водачът на камиона е получил само леки наранявания.\r\n***", "date": "2018.06.21", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/21/2536602/ministar-predsedatelyat-boyko-borisov-se-sreshtna-s-predstaviteli-na-gratskiya-biznes-v-ramkite-na-plovdivskiya-ikonomicheski-forum.html", "text": "Министър-председателят Бойко Борисов се срещна с представители на гръцкия бизнес в рамките на Пловдивския икономически форум. Това съобщиха от правителствената информационна служба. Гръцките инвеститори имат интерес да пренасочат нови капитали към България, подчертаха представители на 10 големи компании от южната ни съседка. Те благодариха на българското правителство и на премиера Борисов за стабилната инвеститорска среда в страната, като посочиха че България е привлекателна за бизнеса с нискитете си данъци и добрите финансови показатели, които отчита. “България е стабилна, гръцките инвестиции масово идват тук, защото е сигурно за парите, които се влагат”, беше подчертано от представителите на гръцкия бизнес. \r\nПо време на разговорите бяха обсъдени и теми, свързани с банковата стабилност и данъчната политика на правителството.", "date": "2018.06.21", "title": "Министър-председателят Бойко Борисов се срещна с представители на гръцкия бизнес в рамките на Пловдивския икономически форум"}
{"url": "http://www.focus-news.net/news/2018/06/21/2536603/dvugarba-kamila-e-nay-noviyat-obitatel-na-stolichniya-zoopark.html", "text": "Столичният зоопарк се сдоби с ново екзотично животно – двугърбата камила Леми. Това съобщиха от пресцентъра на Столична община. Животното идва в София от унгарския зоопарк „Веспрем“ по линия на международния зоопарков обмен. У нас Леми ще живее в общо смесено местообитание с камилата Пешо и стадо камерунски мини кози на площ от 1000 кв. м. \r\nНастаняването на животните в местообитания е модерен начин на отглеждането им в зоопарковете, който им предоставя условия на живот, максимално близки до тези в естествената им среда. Към момента в Столичния зоопарк има обособени още две смесени местообитания – експозицията на тревопасните животни, в която заедно живеят ръждиви кенгура и патагонски мари и Езерото за водоплаващи птици, в което съжителстват екземпляри от различни видове водоплаващи птици - поен лебед, ням лебед, черен лебед, лебедоподобна гъска, белобуза гъска, розов пеликан, зеленоглава патица и други. Плановете за развитие на Столичния зоопарк са насочени към планиране и групиране на животните в местообитания по географски райони.", "date": "2018.06.21", "title": "Двугърба камила е най-новият обитател на Столичния зоопарк"}
{"url": "http://www.focus-news.net/news/2018/06/21/2536605/spetsializiranata-prokuratura-obvini-trima-dushi-za-razprostranenie-na-narkotitsi-v-shumen.html", "text": "Специализираната прокуратура повдигна обвинения на трима жители на Шумен за участие в организирана престъпна група за разпространение на наркотици в града. Те бяха задържани на 16 юни 2017 г. при специализирана операция на ГДБОП, Териториална служба БОП в Шумен, ОДМВР и Специализираната прокуратура. Това съобщиха от пресцентъра на Апелативна специализирана прокуратура.\r\nСпоред събраните до момента доказателства повече от година групата е разпространявала различни наркотици, предимно марихуана, амфетамини, метамфетамини, дизайнерска дрога (чай за пушене), в т.ч. сред ученици в града. Участниците ползвали и други дилъри, които били длъжни всекидневно, или през ден, да се „отчитат“ на ръководителя на групата.\r\nПо време на операцията по задържането на участниците у тях и на десет претърсени адреса са намерени и иззети около 500 грама различни наркотици.\r\nСпоред показанията на свидетели групата държала монопола на разпространение на лека дрога в Шумен и не допускала конкуренти на местния черен пазар. Помежду си участниците контактували чрез мобилно приложение, редовните клиенти пък си поръчвали желаните количества, използвайки кодови наименования - салата (за марихуана), сирене (за хапчета амфетамини) и т.н. „Да се видим за 10 или 20 минути“, означавало, че се иска дрога за 10 или 20 лева.\r\nВ хода на разследването са използвани СРС.\r\nПо искане на наблюдаващия прокурор на 19 юни 2018 г. Специализираният наказателен съд наложи на тримата обвинени мерки за неотклонение „Задържане под стража“ заради опасност да извършат нови престъпления и да се укрият.", "date": "2018.06.21", "title": "Специализираната прокуратура обвини трима души за разпространение на наркотици в Шумен"}
{"url": "http://www.focus-news.net/news/2018/06/21/2536590/ombudsmanat-maya-manolova-ako-az-sam-problemat-na-maykite-na-detsa-s-uvrezhdaniya-to-te-nyamat-problem.html", "text": "Ако аз съм им проблема, те нямат проблем. Искам да решат проблема на майките. Това коментира пред журналисти в парламента омбудсманът Мая Манолова, предаде репортер на Агенция „Фокус“. „Разбрах, че проблемът на всички, които са срещу палатковия лагер и срещу решаването на проблема на майките, е високото доверие в институцията, което  беше съпроводено с укори и подозрения за лични амбиции или цитирам: „краткосрочни политически цели“. Е, аз нямам такива. Ако това е техният проблем – доверието в институцията на омбудсмана, съм готова да подам оставка, а те да решат проблема на майките“, обясни Манолова. Тя уточни, че от това, което е било декларирано по време на заседанието на Националния съвет на хората с увреждания като основен аргумент, е доверието в институцията и подозрението, че зад това стоят краткосрочни лични амбиции, а това според нея не е така. \r\n„За да падне всяко подозрение, аз съм готова да си подам оставката в момента, в който бъдат решени проблеми на майките – трите закона така, както ги искат плюс Закона за частния фалит, който се иска от 80% от българските граждани, плюс Закона за свръхправомощията на банките, които се искат също от 80% от българските граждани“, каза още Мая Манолова. \r\nЛюба АЛЕКСИЕВА", "date": "2018.06.21", "title": "Омбудсманът Мая Манолова: Ако аз съм проблемът на майките на деца с увреждания, то те нямат проблем"}
{"url": "http://www.focus-news.net/news/2018/06/21/2536609/dobrich-pevcheska-formatsiya-zornitsa-e-laureat-na-xiv-mezhdunaroden-folkloren-festival-evro-folk-cherno-more-2018.html", "text": "Президентът на Европейската асоциация на фолклорните фестивали Калоян Николов удостои с грамоти Певческа формация „Зорница“ и Иванка Димитрова от пенсионерски клуб „Европейски гласове“. Това съобщиха от пресцентъра на Общината. Формацията и Иванка Димитрова получават званието „Лауреат“ II степен и лауреат I степен за принос при провеждане на Международния фолклорен фестивал „Евро фолк – Черно  море 2018“. Фестивалът се провежда от 15 до 25 юни в Царево и Китен и е под егидата на Европейската асоциация на фолклорните фестивали EAFF. В рамките на четири дни на сцените в двата български града ще се представят 47 колектива и индивидуални изпълнители - общо над 900 участници от страната и чужбина. За поредна година ще бъде показано богатството на българското и чуждо народно творчество с музикални, певчески, танцови и словесни изпълнения. Певческа формация „Зорница“ от Добрич е носител на редица престижни награди и призове от регионални, национални и международни фестивали и прегледи.", "date": "2018.06.21", "title": "Добрич: Певческа формация „Зорница“ е лауреат на XIV Международен фолклорен фестивал „Евро фолк – Черно море 2018“"}
{"url": "http://www.focus-news.net/news/2018/06/21/2536608/svetoslav-vasilev-obshtina-kyustendil-praznikat-na-chereshata-generira-svoy-turisticheski-produkt.html", "text": "Празникът на черешата в Кюстендил генерира свой туристически продукт. Това каза пред Радио „Фокус” – Кюстендил зам.-кметът на Община Кюстендил с ресор „Култура, образование, туризъм, младежки дейности и спорт” Светослав Василев. „Очакванията са, както и предходната година, да има много голям интерес, да бъде запълнена цялата леглова база, която се намира в Кюстендил и околностите. Самият празник е вече доста известен, набрал е популярност, така че туроператорите традиционно се свързват с нас, търсят информация, включили са си в пакетите този празник, което улеснява нас, улеснява и самите туристи”, посочи Светослав Василев. По думите му за този празник в Кюстендил идват туристи не само от България,  има туристи от Македония, Германия, Япония, Великобритания, Холандия, от съседните държави също.  „Много голям интерес, така че с всяка една година информацията, която се получава, която излъчваме и ние, достига до все по – широк кръг  хора, което довежда до по – голям брой туристи”, каза Светослав Василев.\r\nПо негови думи фестивалният туризъм има своите традиции в региона. Василев заяви също, че след Празника на черешата предстоят още събития, заложени в културния календар на Общината и в програмата за развитие на туризма. Следва дванадесетият международен фолклорен фестивал „Пауталия”, където се очакват гости от различни страни,  не само от съседните. „Целта на този международен фестивал е да съхраним нашите ценности, фолклора да го популяризираме, отново и той се радва на доста голям интерес, който довежда до ползи за самия туризъм. След него е фестивалът „Сребърна пафта”, един доста популярен фолклорен празник. По – късно е фестивалът за шлагерната и стара градска песен „Пей сърце”, конкурсът е през септември месец. „Балканска черга” следва след това и в крайна сметка приключваме целия този цикъл с Празника на плодородието, който тази година ще бъде на 26 септември”, каза Светослав Василев. По думите му на 15 август се организира и празникът „Панагия, въздигане на хляба”, посветен е на Успение Богородично. Там целта е да се популяризира българската  традиция, замесването на богородичните пити.\r\nВенцеслав ИЛЧЕВ", "date": "2018.06.21", "title": "Светослав Василев, Община Кюстендил: Празникът на черешата генерира свой туристически продукт"}
{"url": "http://www.focus-news.net/news/2018/06/21/2536610/gd-granichna-politsiya-normalen-e-trafikat-na-vsichki-kontrolno-propuskatelni-punktove.html", "text": "Нормален е трафикът на всички български гранични контролно-пропускателни пунктове, по данни към 13.00 часа. Това съобщиха от пресцентъра на ГД „Гранична полиция“.", "date": "2018.06.21", "title": "ГД „Гранична полиция“: Нормален е трафикът на всички контролно-пропускателни пунктове"}
{"url": "http://www.focus-news.net/news/2018/06/21/2536604/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския граничен пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.06.21", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/06/21/2536607/anadolu-agency-turtsiya-shte-poluchi-iztrebitelite-f-35-prez-2020-g-uveri-mevlyut-chavushoglu.html", "text": "Министърът на външните работи на Турция Мевлют Чавушоглу увери, че САЩ ще доставят договорените изтребители F-35  през 2020 г., а дотогава пилотите ще преминат обучение за управлението им, съгласно сделката, постигната между Вашингтон и Анкара, предава държавната информационна агенция Anadolu Agency. \r\n„До 2020 ще се провеждат обучения. Доставките на самолетите в Турция ще бъде през 2020 г.“, подчерта Чавушоглу пред журналисти в южната част на провинция Анталия. \r\nВ началото на седмицата Сенатът на САЩ гласува за блокирането на сделката за продажба на Турция на изтребители F-35. Същевременно от компанията „Локхийд Мартин“ увериха, че очакват доставките на самолетите да бъдат извършени преди законопроектът да придобие силата на закон. Производителят на реактивните изтребители съобщи, че очаква предаването на първите F-35 на Турция на церемония, която ще се проведе на 21 юни в американския щат Тексас. Турските пилоти ще бъдат обучавани да управляват машините през лятото. Останалите самолети – общо 100 на брой, няма да бъдат предадени на Анкара през настоящата година. Тереза Герова", "date": "2018.06.21", "title": "Anadolu Agency: Турция ще получи изтребителите F-35 през 2020 г., увери Мевлют Чавушоглу"}
{"url": "http://www.focus-news.net/news/2018/06/21/2536612/kmetat-na-sofiya-yordanka-fandakova-prisastva-na-sedmichna-operativka-sas-stroitelite-i-nadzora-na-ul-graf-ignatiev.html", "text": "Кметът на София Йорданка Фандъкова присъства на седмична оперативка със строителите и надзора на ул. „Граф Игнатиев“. Това съобщиха от пресцентъра на Столична община. По време на срещата си със строителите и надзора на ул. „Граф Игнатиев“ кметът Фандъкова подчерта, че е важно обектът да се изпълни качествено и в срок. \r\nВ оперативката участваха зам.-кметът Евгени Крусев кметът на Район „Средец“ Мария Ачкова,  проектантите, надзора, представители на изпълнителя на обекта G.P Group, както и представители на всички експлоатационните дружества, които имат инфраструктура в зоната на ул. „Граф Игнатиев“.  Ръководителят на обекта Георги Гигов увери столичния кмет, че към момента строително-монтажните работи се движат по предвидения линеен график. \r\nВ отсечката на ул. „Граф Игнатиев“ от бул. „Витошка“ до ул. „Денкоглу“ са изпълнени демонтажните работи на настилката и релсовия път и приключва реконструкцията на подземните комуникации. Изградени са топлофикационният колектор и водопроводната и канализационната инфраструктури, положена е кабелната мрежа на уличното осветление и са изградени нови колектори за електропреносната мрежа.  \r\nКръстовището на ул. „Граф Игнатиев“ и ул. „Денкоглу“ е изпълнено на бетон и се планира на 2 юли да бъде пуснато временно движението като на следващ етап ще бъде положена и пътната настилка.  \r\nВ зоната на площад Славейков са изпълнени демонтажните работи и приключва изграждането на подземните комуникации. Предстои изграждане на колекторите на ЧЕЗ и кабелната мрежа за уличното осветление. Изградена е на 90 процента стоманобетоновата конструкция на релсовия път и от 26 юни започва полагането на релсовия път.\r\nПродължава демонтажът на релсовия път и подмяната на водопроводните отклонения към сградите в  участъка на ул. Граф Игнатиев“ от ул. „Раковски“ до ул.„6-ти септември“, както и в участъка от бул. „Васил Левски“ до бул. „Евлоги и Христо Георгиеви“. Предстои на 2 юли да бъде затворено кръстовището на ул. „6-ти септември“ и ул. „Граф Игнатиев“ за реконструкция на топлофикационната мрежа преминаваща през кръстовището.\r\nПродължават ремонтните дейности и по ул. „Солунска“. В участъка от ул. „Хр Белчев“ до ул. „Ангел Кънчев“ се работи по възстановяване на паважа на пътното платно. Автомобилното движение ще бъде пуснато на 1 юли след което продължава работата по тротоарите.", "date": "2018.06.21", "title": "Кметът на София Йорданка Фандъкова присъства на седмична оперативка със строителите и надзора на ул. „Граф Игнатиев“"}
{"url": "http://www.focus-news.net/news/2018/06/21/2536616/kyustendil-petima-mladezhi-sa-zadarzhani-sled-sbivane-v-selo-blazhievo-trima-dushi-sa-postradali.html", "text": "Вчера служители на Районно управление на МВР-Дупница задържали петима младежи от града, които предната нощ влезли в саморазправа със свои познати от село Блажиево и им нанесли побой. Това съобщиха от пресцентъра на МВР. Един от пострадалите, на 25-години, е с множество травми и е настанен за лечение в столична болница, друг е със счупен нос, а третият - с охлузно-разкъсни наранявания. Задържаните са на възраст от 18 до 21 години. По случая е започнато досъдебно производство, уведомен е дежурен прокурор.", "date": "2018.06.21", "title": "Кюстендил: Петима младежи са задържани след сбиване в село Блажиево, трима души са пострадали"}
{"url": "http://www.focus-news.net/news/2018/06/21/2536606/filip-popov-bsp-davame-vazmozhnost-na-pravitelstvoto-do-kraya-na-yuli-da-izraboti-zakonite-za-sotsialnata-pomosht-za-horata-s-uvrezhdaniya-i-za-lichnata-pomosht.html", "text": "Даваме възможност на правителството до края на юли да изработи законите за социалната помощ, за хората с увреждания и за личната помощ. Това каза пред журналисти в парламента депутатът и секретар на ПГ на „БСП за България“ Филип Попов по повод искането им за отмяна на лятната ваканция за Народното събрание, докато проблемът на майките на деца с увреждания не бъде решен, предаде репортер на Агенция „Фокус“. „Днес ПГ на „БСП за България“ внесе в Народното събрание проект на решение, с което предлагаме през август месец парламентът да не почива. С този проект на решение целим МС и това правителство да си свършат работата, да си изпълнят обещанията, за да се разрешат проблемите на хората с увреждания в България. Още през 2012 г. правителството на Бойко Борисов прие стратегия, според която през 2016 г. следваше да бъде приет Законът за социалните услуги. Сега сме средата на 2018 г. – този закон е още на ниво концепция“, заяви Попов и уточни, че затова дават до края на юли възможност на правителството да изработи този закон, както и още други два – Закона за хората с увреждания и Закона за личната помощ, да ги внесат в Народното събрание и през август месец да дебатират и да разрешават проблемите на хората с увреждания, защото чашата на търпението им е прелята. „Те протестират от началото на юни месец пред Народното събрание, а и в много други градове на територията на Р България“, каза още той. \r\nЛюба АЛЕКСИЕВА", "date": "2018.06.21", "title": "Филип Попов, БСП: Даваме възможност на правителството до края на юли да изработи законите за социалната помощ, за хората с увреждания и за личната помощ"}
{"url": "http://www.focus-news.net/news/2018/06/21/2536613/blagoevgrad-park-makedoniya-shte-otvori-vrati-za-gostite-na-frankofoli-v-1700-chasa.html", "text": "В навечерието на най-чакания фестивал за годината - “Francofolies.Blagoevgrad”, парк „Македония“ очаква своите гости. Това съобщиха от пресцентъра на Община Благоевград. Вратите за посетители и в двата дни на музикалното събитие ще бъдат отворени от 17.00 часа. Концертите започват в 18.30 часа.\r\nОбщина Благоевград напомня, че лица под 18-годишна възраст без придружители с попълнени декларации няма да бъдат пускани на територията на парка. \r\nИ тази година на сцената на „Франкофоли“ ще се качат имена, познати по цял свят като Ройшин Мърфи, Айо, Dj Feder, Dj Aslove, Metr Gims и различният, неповторим Вeнсант Винел. Към голямото семейство на Франкофоли тази година се присъединяват и румънската изпълнителка Inna и групата Les animaux sauvages.", "date": "2018.06.21", "title": "Благоевград: Парк „Македония“ ще отвори врати за гостите на „Франкофоли“ в 17.00 часа"}
{"url": "http://www.focus-news.net/news/2018/06/21/2536617/sofiya-izvarshitel-na-poboy-v-selo-zhivkovo-e-obyaven-za-obshtodarzhavno-izdirvane.html", "text": "Около 01.00 часа на 20 юни жител на село Живково съобщил в полицията, че е бил нападнат от негов съселянин. Това съобщиха от пресцентъра на МВР. Незабавно на място са изпратени служители на Районно управление на МВР-Ихтиман. Пострадалият е освидетелстван от съдебен лекар и разпитан в качеството на свидетел. Извършителят е обявен за общодържавно издирване. По случая е образувано досъдебно производство.", "date": "2018.06.21", "title": "София: Извършител на побой в село Живково е обявен за общодържавно издирване"}
{"url": "http://www.focus-news.net/news/2018/06/21/2536618/veliko-tarnovo-400-detsa-shte-se-vklyuchat-v-lyatnata-politseyska-akademiya-v-obshtinata.html", "text": "Лятна полицейска академия за деца и младежи стартира край Велико Търново. За осма поредна година стотици деца ще станат част от серията от занимания, които ще се провеждат през цялото лято в 20-е младежки центрове в населените места от общината. Това съобщиха от пресцентъра на Община Велико Търново. Над 400 деца и ученици ще дадат старт на инициативата в утрешния ден – 22 юни. Откриването е в 10.30 часа на стадиона в Килифарево. Атрактивна презентация ще направят децата от клуба на младия огнеборец в село Самоводене. Демонстрации са подготвили и от Областната дирекция на МВР.\r\nЛятната полицейска академия е дело на Община Велико Търново, Сдружението на кметовете и кметските наместници „Янтра 2001”, ОДМВР и Регионалната дирекция „Пожарна безопасност и защита на населението“. Подкрепа оказват от Дарителско сдружение „Св. Иван Рилски“, Съюза на пивоварите в България и Националния военен университет „Васил Левски“.\r\nПо време на откриването Съюзът на пивоварите ще отличи най-добрите творби в конкурс за рисунка, в който участваха деца от 20 населени места общината. Неправителствената организация ще обяви и кои са четирите проекта на младежките центрове, получаващи финансиране по програма „Устойчиви инициативи и партньорство“. \r\nПрез летния сезон децата и младежите, станали част от инициативата „Лятна полицейска академия“, ще узнаят кои са най-разпространените престъпления и как да се предпазят от тях, как да противодействат на агресията, как да се пазят от трафик на хора и какви са правилата за безопасността на движението. Ще има и серия от занимания по оказване на първа помощ, за реакция при пожари и други бедствия. Кампанията акцентира също върху спорта, здравословния начин на живот и създаването на приятелства.", "date": "2018.06.21", "title": "Велико Търново: 400 деца ще се включат в Лятната полицейска академия в общината"}
{"url": "http://www.focus-news.net/news/2018/06/21/2536620/stara-zagora-petima-mazhe-i-edna-zhena-sa-uchastvali-v-sbivane-v-selo-manolovo-edin-ot-postradalite-e-s-opasnost-za-zhivota.html", "text": "Полицаи от Районно управление на МВР-Казанлък изясняват обстоятелствата около сбиване. Това съобщиха от пресцентъра на МВР. Сигнал за конфликта е получен в полицията вчера, около 18.40 часа. Според информацията, общо шестима – петима мъже и една жена, на възраст между 20 и 48 години, са участвали в сбиване в селото в село Манолово, община Павел баня. Те са откарани за преглед в Спешния център в Казанлък, където е установено, че 48-годишен е най-сервизно пострадал - със счупен череп и контузия на мозъка. Настанен е в болницата в Стара Загора, с опасност за живота. Други двама мъже, на 33 и на 20 години, са в болницата в Казанлък. Образувано е досъдебно производство по чл.129, ал. 2 от НК. Работата по случая продължава.", "date": "2018.06.21", "title": "Стара Загора: Петима мъже и една жена са участвали в сбиване в село Манолово, един от пострадалите е с опасност за живота"}
{"url": "http://www.focus-news.net/news/2018/06/21/2536600/zam-ministar-zhecho-stankov-norvezhkiyat-islandskiyat-i-lihtenshtaynskiyat-opit-vav-vei-sektora-na-energiynata-efektivnost-e-bil-vinagi-za-primer.html", "text": "Норвежкият, исландският и лихтенщайнският опит във ВЕИ сектора на енергийната ефективност е бил винаги за пример. Това каза заместник-министърът на енергетиката Жечо Станков по време на международната конференция „По пътя към почти нулевоенергийни сгради“, предаде репортер на Радио „Фокус“ – Бургас. „За да бъдат част от икономическото пространство, тези три държави се налага също да показват своята солидарност. Използваме тази възможност да направим едно широко портфолио от бъдещите бенефициенти, насоченo към общини, като по никакъв начин няма да изключим никоя община да има възможност да кандидатства по програмата“, каза още Станков. \r\nПо думите му по програмата „Възобновяема енергия, енергийна ефективност и енергийна сигурност“ ще имат възможност да кандидатстват компании, които също да прилагат мерки за енергийна ефективност, както и неправителствени организации, които да обучават граждани и компании по теми, свързани с енергийна ефективност. „Защото всичките средства, които се вложиха и в жилищните сгради, абсолютно безвъзмездно на гражданите, е необходимо сега те да имат перспективата и да променят начина си на поведение, след като живеят в една по-добра околна среда“, добави заместник-министърът на енергетиката. Според него е важно да се спомене, че ще бъдат насочени средства и към ВиК дружества, с цел повишаване на енергийната им ефективност. „Това от една страна ще им помогне да спестяват средства, които да инвестират в инфраструктурата, за да могат гражданите да се възползват от по-добро качество“, допълни Станков.\r\nДеница ДИМИТРОВА", "date": "2018.06.21", "title": "Зам.-министър Жечо Станков: Норвежкият, исландският и лихтенщайнският опит във ВЕИ сектора на енергийната ефективност е бил винаги за пример"}
{"url": "http://www.focus-news.net/news/2018/06/21/2536615/lovech-izdirva-se-zatvornik-otklonil-se-ot-vanshen-raboten-obekt.html", "text": "Издирва се затворник от общежитие от открит тип в Ловеч, отклонил се от външен работен обект. Това потвърдиха за Агенция „Фокус“ от пресцентъра на  Министерството на правосъдието .  От там уточниха, че  мъжът не се води избягал, а отклонил се от работния обект. Той излежава присъда в общежитие от отворен тип. В момента се издирва и по случая тече проверка.", "date": "2018.06.21", "title": "Ловеч: Издирва се затворник, отклонил се от външен работен обект"}
{"url": "http://www.focus-news.net/news/2018/06/21/2536621/veliko-tarnovo-apelativen-sad-potvardi-zadarzhaneto-pod-strazha-na-dlazhnostno-litse-ot-byuroto-po-truda-v-lovech-za-oshtetyavane-na-agentsiyata-po-zaetostta-s-117-300-lv.html", "text": "По искане на Окръжна прокуратура – Ловеч, поддържано от Апелативна прокуратура – Велико Търново, задържано длъжностно лице остава в ареста. Това съобщиха от пресцентъра на Апелативна прокуратура - Велико Търново. Апелативен съд – Велико Търново потвърди взетата мярка за неотклонение „Задържане под стража“, като правилна и законосъобразни и не уважи жалбата на задържаната. Разследването е за това, че за период от юни 2017 г. до март 2018 г. длъжностното лице от Дирекция „Бюро по труда“ - Ловеч не е изпълнило служебните си задължения във връзка с дейност по предоставяне на безвъзмездна финансова помощ от Агенцията по заетостта, с цел да набави за другиго имотна облага и от това са настъпили значителни вредни последици в размер на 117 300 лв. за Агенцията по заетостта. Неизпълнението на служебните задължения се изразява в извършване на рекламна дейност, чрез насочване на кандидати за обучение към конкретна фирма, в неотразяване на констатации за извършени проверки, некоректно попълване, с необходимите реквизити, на констативни протоколи за присъствие на обучаеми лица при извършване проверки на място, неизвършване на контролни проверки, съгласно план-график. В резултат на тази дейност, е получена облага за фирмата, която  е извършвала обучението, под формата на ваучери на значителна стойност.\r\nСъдът прие доводите на прокуратурата, че от събраните по делото доказателства може да се направи обосновано предположение за авторството на деянието. С оглед началният етап на разследването съществува реална възможност обвиняемата да извърши друго престъпление свързано с влияние върху хода на разследването, поради което съдът потвърди взетата мярка за неотклонение „задържане под стража“.\r\nОпределението на апелативната съдебна инстанция не подлежи на обжалване.\r\nПод ръководството на Окръжна прокуратура – Ловеч действията по разследването продължават.", "date": "2018.06.21", "title": "Велико Търново: Апелативен съд потвърди задържането под стража на длъжностно лице от Бюрото по труда в Ловеч за ощетяване на Агенцията по заетостта с 117 300 лв."}
{"url": "http://www.focus-news.net/news/2018/06/21/2536611/filip-popov-bsp-ne-e-choveshko-dokato-maykite-i-detsata-s-uvrezhdaniya-prez-letnite-mesetsi-sedyat-na-zhaltite-paveta-narodnite-predstaviteli-i-ministerski-savet-da-se-pekat-po-plazhovete-v-balgariya-ili-chuzhbina.html", "text": "Не е човешко, докато майките и децата с увреждания през летните месеци седят на жълтите павета, народните представители и Министерски съвет да се пекат по плажовете в България или чужбина. Това каза пред журналисти в парламента депутатът и секретар на ПГ на „БСП за България“ Филип Попов по повод искането им за отмяна на лятната ваканция за Народното събрание, докато проблемът на майките на деца с увреждания не бъде решен, предаде репортер на Агенция „Фокус“. „Тези хора наистина не могат да бъдат нормална част от българското общество, докато има такова отношение на това правителство към тях. Лъжат ги постоянно. Според правилника може да се промени лятната ваканция с решение на Народното събрание. Тук вече застъпваме и на полето на морала, защото най-малкото не е човешко, докато майките и самите деца с увреждания през летните месеци седят на жълтите павета, народните представители, особено тези от управляващото мнозинство, а и Министерски съвет, се пекат по плажовете в България или чужбина“, заяви той. По думите му не е важно кога ще почиват, а да се разрешат проблемите на хората с увреждания в България, да се направи стъпка в правилната посока. „Готови сме без ваканция, защото това е работата в крайна сметка на Народното събрание – да разрешава тези проблеми чрез законодателни инициативи, които в случая трябва да бъдат внесени от Министерския съвет и са обещани на хората с увреждания“, каза още той. \r\nДепутатът от БСП Георги Гьоков допълни, че е второстепенен въпросът дали народните представители ще почиват, или не. „Първостепенният въпрос е дали ще бъдат решени проблемите на хората с увреждания. От миналата година ПГ на „БСП за България“ юни месец внесохме един проект за решение по едно разискване – мое, на Антон Кутев и на Михаил Христов, за хората с увреждания, с които искахме да задължим министъра в срок до 15 юли миналата година да направят това, за което сега протестират хората отвън. По някаква причина нашето предложение беше отхвърлено“, каза още Георги Гьоков и добави, че парламентът трябва да се извиси на нивото на желанията на хората, които стоят отвън и са ни пратили да решаваме техните проблеми. \r\nЛюба АЛЕКСИЕВА", "date": "2018.06.21", "title": "Филип Попов, БСП: Не е човешко, докато майките и децата с увреждания през летните месеци седят на жълтите павета, народните представители и Министерски съвет да се пекат по плажовете в България или чужбина"}
{"url": "http://www.focus-news.net/news/2018/06/21/2536614/der-tagesspiegel-za-alternativa-za-germaniya-krizata-v-reditsite-na-sayuza-hdshss-e-podarak.html", "text": "Популистката „Алтернатива за Германия“ се надява да извлече дивиденти от кризата между партиите от управляващия в Берлин Съюз (ХДС/ХСС), пише берлинският ежедневник Der Tagesspiegel.\r\n„Ще загуби или Ангела Меркел, или Хорст Зеехофер“, бе равнодушната констатация на вицепредседателя на „Алтернатива за Германия“ Гьорг Паздерски. Идеята на лидера на ХСС за връщене обратно на мигрантите, които вече са регистрирани в други страни от ЕС, е „стъпка в правилната посока“ според Паздерски. Следващата „правилна“ е депортацията им от страната. Същевременно обаче той не пропусна да подчертае, че полемиката между двете „сестрински“ партии е истински „подарък“ за крайнодясната \"Алтернатива за Германия\".\r\nПо-рано тази седмица политолози стигнаха до заключението, че възможното разпадане на голямата коалиция в Берлин няма да бъде позитивно за „Алтернатива за Германия“, най-малко поради причината, че от 2015 г. насам Ангела Меркел е основната фигура, която популистите използват като мишена за нападките си. „Те трябва да съжаляват за загубата на Ангела Меркел като образ на врага“, коментира умело журналист на вестник , припомнят от редакцията.Тереза Герова", "date": "2018.06.21", "title": "Der Tagesspiegel: За „Алтернатива за Германия“ кризата в редиците на Съюза (ХДС/ХСС) е „подарък“"}
{"url": "http://www.focus-news.net/news/2018/06/21/2536624/po-initsiativa-na-petar-kurumbashev-i-ministerstvo-na-kulturata-mladi-talanti-ot-balgariya-pozdraviha-evropa.html", "text": "„В този парламент по-често трябва да се говори на български език. Днес е един прекрасен ден за българската култура и за Европейския парламент. Това съобщиха от пресофиса на Петър Курумбашев. Днес е вторият от трите слънчеви дни тази година в Брюксел и това не е случайно. Идеята, която обсъдихме заедно с министъра на културата г-н Боил Банов, беше как най-добре да представим България в края на нашето председателство и аз не мога да открия по-добър начин от това младите хора на България да представят това, което могат в областта на изкуствата.\r\nС тези произведения на изкуството днес казваме: „Върви, народе възродени, към светли бъднини върви“. \r\nС тези думи Петър Курумбашев, член на Делегацията на българските социалисти в Европейския парламент, откри събитието, озаглавено „Младите таланти на България поздравяват Европа“, съвместно организирано от него и Министерство на културата на Република България. То се проведе днес в зала „Йехуди Менухин“ на Европейския парламент в Брюксел.\r\nЗа първи път в Европейския парламент Младежки камерен оркестър „София“ при Национално музикално училище „Любомир Пипков“ представи шедьоври на европейската и българската музикална класика. В зала „Йехуди Менухин“ се проведе и изложба, представяща произведения на ученици от 8 национални училища по изкуствата в България, носители на национални и международни награди:\r\n- Национално училище за изящни изкуства „Илия Петров“ - София\r\n- Национално училище по изкуствата „Панайот Пипков“ - Плевен\r\n- Национална художествена гимназия „Цанко Лавренов“ - Пловдив\r\n- Национална гимназия за приложни изкуства „Свети Лука“ - София\r\n- Национална художествена гимназия „Димитър Добрович“ - Сливен\r\n- Национална гимназия за приложни изкуства „Тревненска школа“ - Трявна\r\n- Национално училище за пластични изкуства и дизайн „Акад. Дечко Узунов“ - Казанлък\r\n- Национална професионална гимназия по полиграфия и фотография – София", "date": "2018.06.21", "title": "По инициатива на Петър Курумбашев и Министерство на културата млади таланти от България поздравиха Европа"}
{"url": "http://www.focus-news.net/news/2018/06/21/2536626/v-narodnoto-sabranie-shte-se-provede-diskusiya-na-tema-borba-sreshtu-finansiraneto-na-terorizma-ot-zakonodatelstvo-kam-praktika.html", "text": "Народното събрание ще бъде домакин на дискусия на тема „Борба срещу финансирането на тероризма – от законодателство към практика”. Тя е организирана съвместно от депутатите в Европейския парламент Емил Радев и Филиз Хюсменова и председателя на Комисията по вътрешна сигурност и обществен ред Цветан Цветанов. Това съобщиха от пресцентъра на Народното събрание. Председателят на Народното събрание Цвета Караянчева ще открие форума на 22 юни 2018 г. от 9.30 часа в зала „Изток“. \r\nС приветствия към участниците ще се обърнат председателят на Комисията по вътрешна сигурност и обществен ред и председател на ПГ на ПП ГЕРБ Цветан Цветанов, председателят на ПГ на ДПС Мустафа Карадайъ, Филиз Хюсменова – член на Комисията по граждански свободи, правосъдие и вътрешни работи в Европейския парламент, Емил Радев – член на Комисията по граждански свободи, правосъдие и вътрешни работи, Специалната комисия по тероризъм и на Специалната комисия за финансови престъпления, данъчни измами и избягване на данъци в Европейския парламент и главният прокурор Сотир Цацаров.   \r\nКлючово изказване ще направи председателят на Специалната комисия по тероризма в Европейския парламент Натали Гризбек. По темите на форума – „Превенция на финансирането на тероризма“ и „Разследване на финансирането на тероризма“ са поканени да говорят Петър Андронов, председател на УС на Асоциация на банките в България, Георги Костов, директор на Агенция „Митници“, Димитър Георгиев, председател на Държавна агенция „Национална сигурност“, Красимир Ципов, заместник-министър на вътрешните работи, Иван Гешев, административен ръководител на Специализираната прокуратура и Мариета Неделчева, и.ф. председател на Специализирания наказателен съд.  \r\nВ дискусията ще участват депутати, представители на държавни институции и експерти.", "date": "2018.06.21", "title": "В Народното събрание ще се проведе дискусия на тема „Борба срещу финансирането на тероризма – от законодателство към практика”"}
{"url": "http://www.focus-news.net/news/2018/06/21/2536628/ministar-rumen-porozhanov-dobra-shte-bade-rekoltata-ot-zarno-tazi-godina-a-kachestvoto-na-pshenitsata-e-visoko.html", "text": "Добра ще бъде реколтата от зърно тази година, а качеството на пшеницата е високо, заяви по време на официалното откриване на жътвената кампания в село Желю войвода министърът на земеделието, храните и горите Румен Порожанов, предаде репортер на Радио „Фокус“ – Сливен. Той посочи, че над 88 % от посевите са в добро състояние. Над 6 млн. тона са очакваните добиви от над 11.5 млн. декара пшеница, 1.150  млн. декара ечемик и 1.8 млн. рапица. Изкупните цени в момента са малко под 300 лв. за тон, фючърсите, сключени за септември – над 350 лв. за тон, а тези за декември се очаква да бъдат още по-високи. „Тази година ще бъде добра за зърнопроизводителите на фона на високото качество на българската пшеница, а и заради лошите климатични условия в Украйна и Русия, които са основен производител“, заяви министър Порожанов. \r\nТой съобщи също, че в цялата страна има само 29 заявления от овощари за напълно пропаднали от сланите и градушките площи. Те ще получат обезщетения. Според земеделския министър засегнатите стопани там, където продукцията е оцеляла, предпочитат да се възползват от обвързаните плащания, вместо да получат като компенсация за щетите 80% от направените за градините разходи. \r\nПо думи на Румен Порожанов на 26 юни в столицата ще се състои среща, на която ще бъдат обсъдени стратегическият план и субсидираността, която трябва да има всяка една държава – член на Европейския съюз, в този стратегически план. Ще се обсъждат и обвързаните плащания в овощарството и животновъдството. „Всяка година България заделя 200 млн. лв за директни плащания – 80 млн. лв за овощарите и 120 млн. лв за животновъдството“, припомни министър Порожанов. Той заяви, че в момента е предложено намаляване на субсидиите от 13 на 10%, но подчерта, че в това отношение ще бъде проведен сериозен дебат. „Това, което искат земеделците, това ще предложи правителството“, категоричен бе министър Румен Порожанов. \r\nЛюдмила ЙОРГОВА", "date": "2018.06.21", "title": "Министър Румен Порожанов: Добра ще бъде реколтата от зърно тази година, а качеството на пшеницата е високо"}
{"url": "http://www.focus-news.net/news/2018/06/21/2536619/filip-popov-bsp-ostavkite-v-tova-pravitelstvo-sa-mnogo-interesna-velichina-te-se-podavat-i-sled-okolo-chas-chas-i-polovina-se-otteglyat.html", "text": "Оставките в това правителство са много интересна величина, те се подават и след около час-час и половина се оттеглят. Това каза пред журналисти в парламента депутатът и секретар на ПГ на „БСП за България“ Филип Попов по повод искането им за отмяна на лятната ваканция за Народното събрание, докато проблемът на майките на деца с увреждания не бъде решен, предаде репортер на Агенция „Фокус“. „Трябва ли тези хора да прекарат новогодишните и коледните празници отвън, за да бъдат забелязани от Министерски съвет? Толкова ли е ценно времето на Министерски съвет или на народните представители? 2 седмици ще отнеме гласуването на тези закони в Народното събрание, че да не си позволят тези две седмици? Ами това им е работата в крайна сметка. Оставките в това правителство са много интересна величина, те се подават и след около час-час и половина се оттеглят и не се приемат. Общо взето според настроенията на министър-председателя“, коментира Попов. По думите му той в неговия типичен стил иска част от Министерски съвет, когато назрее проблем, да го потуши с министерска оставка. „Когато види, че такава няма да доведе до разрешаване на проблема или до неговото заглушаване, оставката не е приета. Ето това е липсата на политика, на концепция от страна на това правителство. Отговорността най-вече пада върху Министерски съвет и министър-председателя, нека той да си подаде оставката. Ние му я искаме по друга тема, знаете за вота на недоверие. Не знам каква е целта на Мая Манолова, аз казах каква е на ПГ на „БСП за България“, каза още Мая Манолова. \r\nЛюба АЛЕКСИЕВА", "date": "2018.06.21", "title": "Филип Попов, БСП: Оставките в това правителство са много интересна величина, те се подават и след около час-час и половина се оттеглят"}
{"url": "http://www.focus-news.net/news/2018/06/21/2536629/shumen-poveche-ot-300-zarnokombayna-i-nad-2-300-kolesni-traktora-shte-rabotyat-po-vreme-na-zhatvenata-kampaniya-v-oblastta.html", "text": "Повече от 300 зърнокомбайна и над 2 300 колесни трактора ще работят по време на жътвената кампания в област Шумен. Това стана ясно по време на заседанието на Областния съвет за намаляване риска от бедствия от доклада на гл. инспектор Красимир Иванов от Областна дирекция „Земеделие“-Шумен, предаде репортер на Радио „Фокус“-Шумен. Към 10 юни годишен технически преглед са преминали 82% от общо 303 зърнокомбайна, 77% от общо 2 374 колесни трактора, 79% от общо 913 тракторни ремаркета. „Данните се отнасят за регистрираните в област Шумен машини. Трябва да се има предвид, че има и много лизингови машини, които са приоритет на регистрация в други области, които също работят при нас“, заяви гл. инспектор Иванов. Той обясни, че извършването на годишните технически прегледи се осъществява чрез обходждане по месторабота на техниката. По думите му, към момента не се срешат затруднения от методично и ресурсно осигуряване  на работещия екип. При прегледите на машините, участващи в жътвената кампания се заостря вниманието върху електрическата част на техниката, механичната част на трактори, комбайни и сламопреси, проверява се за теч на горива и на масла от двигателите и хидравличните системи, следи се за целостта на ремъци, изправност на обтегачите на верижните предавки и целостта на веригите на задвижващите механизми, за обезопасяване на въртящи части, предпазители на верижни и ремъчни предавки и кардани и др., проверка на оборудването на пожарогасителите и другите помощни средства, необходими при работата в житните масиви.\r\nИвелина ИВАНОВА", "date": "2018.06.21", "title": "Шумен: Повече от 300 зърнокомбайна и над 2 300 колесни трактора ще работят по време на жътвената кампания в областта"}
{"url": "http://www.focus-news.net/news/2018/06/21/2536630/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”-Пловдив днес ще ви разкажем за участието на България в Първата световна война, избухнала преди 104 години. Ще си припомним как несигурните обещания на държавите от Съглашението карат правителството на д-р Васил Радославов, след известни колебания, да вземe решение на 24 август 1915 година и да присъедини България към Централните сили, които му обещават връщането на несправедливо заграбените след Междусъюзническата война 1913 година български територии. Ще си припомним също епичните боеве на Южния фронт, в които българската армия показва чутовен героизъм и нечовешка издръжливост. Имената на Каймакчалан, Червената стена, Завоя на река Черна и Дойранското езеро се превръщат в символи на българския боен дух и героизъм, каквито рядко се срещат в световната военна история. На 29 септември 1918г. в Солун е подписано споразумението между българската делегация и командващия войските на Антантата, генерал Франше Депре, с което България излиза от войната. Цената е ужасяваща – 115 хиляди убити и 150 хиляди ранени. Наш гид из кървавите исторически редове на Първата световна война и участието на България ще бъде военният историк доц. д-р Петър Ненков.\r\nВ предаването днес ще ви разкажем и за военния паметник на загиналите във войните за национално обединение в град Раковски, който днес ще бъде официално открит и осветен. С шествие и военен церемониал събитието ще открият военнослужещите от 68-ма бригада „Специални сили“ и Духовият оркестър на Военновъздушни сили. За възникването на идеята за изграждане на паметника и за имената на героите, увековечени чрез монумента, ще разговаряме с подполковник Стефан Марушкин, председател на Общинската организация на офицерите и сержантите от запаса и резерва в Община Раковски и председател на Инициативния комитет за изграждане на паметника.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Тони Михайлов.", "date": "2018.06.21", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/06/21/2536631/unian-varhovnata-rada-prie-nov-zakon-za-natsionalnata-sigurnost-na-ukrayna-chlenstvoto-v-nato-e-opredelen-kato-osnoven-interes-na-stranata.html", "text": "С 248 гласа „за“ при минимални 226 Върховната Рада прие закон „За националната сигурност на Украйна“, предава кореспондент на информационната агенция УНИАН.\r\nЗаконът определя принципите на държавната политика в сферата на националната сигурност и отбрана. Сред фундаменталните интереси на Украйна са посочени интеграцията в европейското политическо, икономическо и правно пространство, членството в ЕС и НАТО, а също и равиването на равноправни, взаимноизгодни отношения с други държави.\r\nПрез декември 2014 г. Украйна се отказа от статута на държава, която е извън военни блокове. Малко по-късно в Киев приеха допълнителни изменения, с които влизането в НАТО бе определено като цел на външната политика на страната. До 2020 г. Украйна трябва да приведе армията си в пълно съответствие с въоръжените сили на страните от Алианса. Тереза Герова", "date": "2018.06.21", "title": "УНИАН: Върховната Рада прие нов закон за националната сигурност на Украйна, членството в НАТО е определен като основен интерес на страната"}
{"url": "http://www.focus-news.net/news/2018/06/21/2536622/georgi-gyokov-bsp-ako-upravlyavashtoto-mnozinstvo-reshi-che-tryabva-da-pochivame-nyama-problemi-no-pone-da-napravim-izvanredni-zasedaniya-do-lyatnata-vakantsiya.html", "text": "Ако управляващото мнозинство реши, че трябва да почиваме, няма проблеми, но поне да направим извънредни заседания до лятната ваканция, за да решим проблемите на тези хора. Това каза пред журналисти в парламента депутатът от ПГ на „БСП за България“ Георги Гьоков по повод искането им за отмяна на лятната ваканция за Народното събрание, докато проблемът на майките на деца с увреждания не бъде решен, предаде репортер на Агенция „Фокус“. „Номерът с оставките вече не върви. Виждате го по реакцията и на засегнатите хора. Те не искат оставки, искат да им се решават проблемите“, посочи той. \r\n„Не знам какво е казала Мая Манолова, но ако е казала, че ако се решат проблемите, е готова да подаде оставка, не е нормално, защото има други групи, които се нуждаят от подкрепата й“, добави още Георги Гьоков. \r\nЛюба АЛЕКСИЕВА", "date": "2018.06.21", "title": "Георги Гьоков, БСП: Ако управляващото мнозинство реши, че трябва да почиваме, няма проблеми, но поне да направим извънредни заседания до лятната ваканция"}
{"url": "http://www.focus-news.net/news/2018/06/21/2536625/plyus-info-makedoniya-upravlyavashtata-v-skopie-koalitsiya-planira-savmestna-kampaniya-za-referenduma-za-imeto.html", "text": "Обща голяма кампания на коалиция за евроатлантическа Македония е идеята на управляващите в Скопие партии за предстоящия през есента референдум, на който гражданите на югозападната ни съседка ще се произнесат за договора с Гърция за името, съобщава ексклузивно скопското електронно издание „Плюс Инфо“.\r\nОсновните правителствени партньори, премиерът Зоран Заев (СДСМ) и лидерът на „Демократичен съюз за интеграция“ Али Ахмети, ще представят предложението за съвместна кампания пред останалите партньори в коалицията, но и на опозицията и на гражданските организации. Идеята е обединение на всички сили в подкрепа на евроатлантическото бъдеще на страната.\r\nАко инициативата им бъде приета, това ще доведе до създаването на уникиален единен щаб на партиите на Мендух Тачи, Африм Гаши, Билал Касами, Зиядин Села, на малките етнически партии и гражданските асоциации, които ще се присъединят към коалицията. Или казано по друг начин – за първи път в историята на Македония ще се води съвместна кампания, подкрепена от леви, десни, партии от центъра, управляващи и опозиция, от македонци и албанци, роми, босненци, сърби, власи… и всичко в името на успеха на референдума за името. \r\nВсяка от партиите ще действа в средите, където има най-голямо влияние върху електората, с цел не само да убеди в правотата на референдума, но преди всичко, за участие в плебисцита. Както разкриват източниците на медията, кампанията ще се води от врата на врата. Тереза Герова", "date": "2018.06.21", "title": "„Плюс Инфо“ (Македония): Управляващата в Скопие коалиция планира съвместна кампания за референдума за името"}
{"url": "http://www.focus-news.net/news/2018/06/21/2536623/desislava-atanasova-gerb-ot-59-glasuvaniya-dnes-korneliya-ninova-e-glasuvala-samo-vednazh-za-da-ne-bade-globena-a-vchera-ima-samo-5-glasuvaniya.html", "text": "Според справка от информационната система за гласуване в парламента от 59 гласувания до момента, Корнелия Нинова е гласувала само веднъж на сутрешна регистрация, за да й се брой денят за присъствен и да не бъде глобена от ръководството на Народното събрание. Във вчерашния ден от 90 гласувания в зала, г-жа Нинова има 5. Това каза пред журналисти в Народното събрание депутатът от ГЕРБ Десислава Атанасова по повод искането на БСП за отмяна на лятната ваканция на парламента заради приемането на законодателните промени за хората с увреждания, предаде репортер на Агенция „Фокус“. „За пореден път исканията на определена социална група се използват за политическа реторика. Може би това щеше да е приемливо, ако не ставаше въпрос за използването им от страна на една госпожа, която във вчерашния и днешния ден се е регистрирала единствено, че е в сградата на Народното събрание“, обяви тя. „Призовавам колегите да не бъдат толкова крайни популисти. Нормално е, когато стоят искания на определена социална група, политиците да имат чувствителност. Но да се злоупотребява с това и то на фона на безхаберието и неучастието й в работата на парламента- е недопустимо“, заяви Десислава Атанасова. „Въпросът съгласно Правилника ще бъде поставен на гласуване и на Председателски съвет, и в пленарна зала. Тогава ще чуете повече аргументи“, каза още депутатът от ГЕРБ.\r\nБиляна ИВАНОВА", "date": "2018.06.21", "title": "Десислава Атанасова, ГЕРБ: От 59 гласувания днес Корнелия Нинова е гласувала само веднъж, за да не бъде глобена, а вчера има само 5 гласувания"}
{"url": "http://www.focus-news.net/news/2018/06/21/2536634/veliko-tarnovo-za-vtora-godina-predsedatelyat-na-obshtinski-savet-svishtov-d-r-kristiyan-kirilov-organizira-sreshta-na-predhodnite-rakovoditeli-na-institutsiyata.html", "text": "За втора година председателят на Общински съвет – Свищов д-р Кристиян Кирилов организира среща на предходните ръководители на институцията, съобщиха от пресцентъра на Общината. През 2017 година, по повод 140 години от създаването на Първото общоградско управление в България, д-р Кирилов покани на среща всички демократично избрани председатели на Общински съвет – Свищов. Една година по-късно той отново инициира такава среща на председателите, с надеждата тя да са превърне в традиционна.\r\nПроф. Борислав Борисов (1995 – 1999), инж. Павел Павлов (1999 – 2003), проф. Андрей Захариев (2003 – 2007), инж. Иван Хараламбиев (2007 – 2008), Милен Манолов (2008 – 2011) и г-жа Светлана Георгиева (2011 – 2015) с удоволствие приеха поканата на д-р Кристиян Кирилов, и на 20 юни, в Свищов заедно проведоха една интересна и ползотворна среща. По време на нея, освен разговори свързани с развитието на общинското управление през годините, те обсъдиха и актуални обществено значими въпроси, по които настоящият председател на пропусна да се допита до мнението на своите предшественици. „Всеки председател на Общински съвет трябва да умее да се вслуша в опита на тези преди него, да отсее най-ползотворното и да го приложи в своята работа. Само така може да е спокоен, че е преодолял субективизма и надгражда.“ – това каза настоящият ръководител на местния парламент д-р Кристиян Кирилов.\r\nКато гостоприемен домакин, д-р Кирилов покани своите гости да си направят обща снимка за спомен в обновената Зала 1 на община Свищов, от която многократно са ръководили работата на Общински съвет. Това даде старт на поредица от общи снимки, които председателите си направиха във фоайето, в Гербовата зала и пред обновената сграда на Община Свищов. На всички тях липсваше само председателят на Общински съвет – Свищов от 1991 до 1995 година, г-н Пламен Минев, който не присъства на срещата по основателни причини.", "date": "2018.06.21", "title": "Велико Търново: За втора година председателят на Общински съвет – Свищов д-р Кристиян Кирилов организира среща на предходните ръководители на институцията"}
{"url": "http://www.focus-news.net/news/2018/06/21/2536627/desislava-atanasova-gerb-ako-tryabva-shte-rabotim-s-udalzheno-rabotno-vreme-za-zakonite-za-hora-s-uvrezhdaniya.html", "text": "Ако трябва ще работим с удължено работно време. Мисля, че присъствието на ГЕРБ вътре в зала е значително при липса на присъствие от страна на БСП и ДПС. Това каза пред журналисти в Народното събрание депутатът от ГЕРБ Десислава Атанасова попитана ще бъдат ли приети законите, касаещи хората с увреждания до края на тази пленарна сесия по повод искането на БСП за отмяна на лятната ваканция на парламента, предаде репортер на Агенция „Фокус“.  „Когато се налага да се работи, се правят дълги заседания, понякога и среднощни. В повечето случаи опозицията е реагирала на това“, посочи тя. Попитана как ще коментира това, че Мая Манолова постави оставката си като залог за приемането на законите за хората с увреждания Десислава Атанасова обясни: „Мога да коментирам оставки, само когато са депозирани в Народното събрание. Мая Манолова е избрана за омбудсман от нас, така че ако смята да я подава и я депозира вероятно всички парламентарни групи ще направят изявление“.\r\nБиляна ИВАНОВА", "date": "2018.06.21", "title": "Десислава Атанасова, ГЕРБ: Ако трябва ще работим с удължено работно време за законите за хора с увреждания"}
{"url": "http://www.focus-news.net/news/2018/06/21/2536632/sport-uvolnyavat-kuper-sled-mondiala.html", "text": "Двубоят срещу Саудитска Арабия ще бъде последният за Ектор Купер като селекционер на Египет, разкриха медиите в страната. „Фараоните\" загубиха всички шансове да продължат напред на елиминациите. Ръководството на египетската футболна асоциация вече е взела решение за съдбата на аржентинския специалист, а неговият заместник ще бъде обявен веднага след края на световните финали. Срещу Саудитска Арабия ще бъде мач номер 38 за Купер, а балансът му като селекционер на Египет е 19 победи 7 равни и 11 загуби.", "date": "2018.06.21", "title": "Спорт: Уволняват Купер след Мондиала"}
{"url": "http://www.focus-news.net/news/2018/06/21/2536636/po-traditsiya-ombudsmanat-maya-manolova-donese-kyustendilski-chereshi-v-parlamenta.html", "text": "Омбудсманът Мая Манолова донесе кюстендилски череши в парламента, предаде репортер на Агенция „Фокус“. И тази година омбудсманът спази традицията си да донесе череши на парламентарните групи и на журналистите в Народното събрание. В началото на месеца Мая Манолова се срещна с черешопроизводители от Кюстендилско. Те потърсиха съдействието ѝ заради ниските изкупни цени. \r\nБиляна ИВАНОВА", "date": "2018.06.21", "title": "По традиция омбудсманът Мая Манолова донесе кюстендилски череши в парламента"}
{"url": "http://www.focus-news.net/news/2018/06/21/2536635/menda-stoyanova-gerb-ideyata-na-vitsepremiera-valeri-simeonov-za-danak-varhu-apartamenti-pod-naem-v-kurortite-e-pravilna.html", "text": "Вчера бюджетната комисия разгледа предложението на патриотите за апартаменти, които се дават под наем на курортисти в населените места, обявени за курорти. Приехме го на първо четене и смятам, че идеята на вицепремиера Валери Симеонов е правилна. Това каза пред журналисти в Народното събрание депутатът от ГЕРБ и председател на бюджетна комисия Менда Стоянова за предложението на „Обединени патриоти“ за данък върху апартаменти и къщи за гости, предаде репортер на Агенция „Фокус“. „Валери Симеонов предлага някакъв алтернативен вариант, съгласна съм с него, че трябва да потърсим друга база, а не прихода от наем, на която да търсим възможност да облагаме“, посочи тя. „Базата, която той е предложил обаче не е най-точната. Тя се явява като втори данък недвижими имоти, което е недопустимо по Конституция“, уточни Менда Стоянова. „Като говорим за наем трябва да е ясно, че става дума за курортисти, а не за недвижими имоти, които се отдават под наем целогодишно“, допълни тя. „Заедно с колегите от Министерството на финансите поехме ангажимент с работна група поехме ангажимент да поработим върху закона. Да намерим подходящото решение, така че да стане работещ и секторът да излезе на светло“, обяви Менда Стоянова. „От доста време се търси някакво решение за обхващане на сектора с облагане. Сегашното законодателство изисква с данък общ доход да бъдат облагани приходите от наеми от апартаментите и къщите за гости, които не са регистрирани по Закона за туризма като туристически обекти“, обясни депутатът от ГЕРБ. „Там нещата се укриват, практически няма облагане, независимо, че по закон трябва да се случи“, изтъкна Менда Стоянова. Попитана има ли сив сектор в туризма тя посочи: „Категорично има сив сектор. Неслучайно казах, че облагането на доходите от наеми на практика не се случва. Хората не декларират тези наеми, по никакъв начин не са контролирани“.\r\nБиляна ИВАНОВА", "date": "2018.06.21", "title": "Менда Стоянова, ГЕРБ: Идеята на вицепремиера Валери Симеонов за данък върху апартаменти под наем в курортите е правилна"}
{"url": "http://www.focus-news.net/news/2018/06/21/2536640/babh-razporedi-predpriemane-na-merki-za-ogranichavane-na-razprostranenieto-na-chumata-po-drebnite-prezhivni-zhivotni-registrirano-e-ognishte-na-bolestta-v-selo-voden-v-oblast-yambol.html", "text": "БАБХ разпореди предприемане на мерки за ограничаване на разпространението на чумата по дребните преживни животни, регистрирано е огнище на болестта в село Воден в област Ямбол. Това съобщиха от пресцентъра на БАБХ.\r\nНа 19 юни 2018 г. Националният диагностичен научноизследователски ветеринарномедицински институт потвърди положителни резултати за болестта „Чума по дребните преживни животни“ (PPR) в животновъдни обекти в село Воден, общ. Болярово, обл. Ямбол.\r\nЗаболяването е констатирано за първи път на територията на страната и на Европейския съюз, като пробите са изпратени за потвърждение в референтната за чума по дребните преживни животни лаборатория на ЕС – CIRAD, Франция.\r\nЗаболяването не е зооноза – т.е. не е опасно за хората, но е изключително опасно за овцете и козите. Наличие на заболяването на определена територия рязко ограничава възможността за търговия с животни, както и с животинска продукция.\r\nС цел ограничаване разпространението на болестта Българска агенция по безопасност на храните незабавно разпореди предприемане на мерки, част от които са:\r\n1.\tИзвършване на епизоотично проучване и проследяване през последните три седмици преди датата на съмнение на движения на дребни преживни животни, продукти получени от тях и странични животински продукти добити от тях, фуража и на транспортните средства, свързани с обектите.\r\n2.\tОпределяне на:\r\n- Трикилометрова (3-км) Предпазна зона, около засегнатите обекти, която влиза с. Воден, общ. Болярово;\r\n- Десеткилометрова /10-км/ Наблюдавана зона около с. Воден, общ. Болярово, обл. Ямбол, в която влизат следните населени места от община Болярово: гр. Болярово, с. Вълчи Извор, с. Горска Поляна, с. Крайново, с. Малко Шарково, с. Ружица, с. Странджа, с. Шарково, с. Ситово, с. Иглика, с. Мамарчево.\r\n3.\tВ населените места в 3-километровата Предпазна и 10-километровата Наблюдавана зона да се извърши:\r\n- Преброяване и актуализация на данните за дребните преживни животни и животновъдните обекти; \r\n- Ежеседмични клинични прегледи за чума по дребните преживни животни и други заразни болести във всички обекти за дребните преживни животни, като резултатите от прегледите да се документират;\r\n- Взeмане на двойни кръвни проби (цяла кръв и серум) от всеки един обект с дребни преживни животни по схема за откриване на 5% разпространение с 95% достоверност и изпращането им за изследване за чума по дребните преживни животни. \r\n4. В граничните общини Царево, Малко Търново и Средец от област Бургас, Болярово и Елхово от област Ямбол и Тополовград и Свиленград от област Хасково се забранява:\r\n- Търговията, придвижването и транспорт на дребни преживни животни с изключение на тези предназначени за незабавно клане и след разрешение от официален ветеринарен лекар или на такива преминаващи транзит;\r\n- Търговията, придвижването и транспорт на едри преживни животни, отглеждани в обекти заедно с дребни преживни животни с изключение на: тези предназначени за незабавно клане и след разрешение от официален ветеринарен лекар; животни от държави членки, преминаващи транзит; транспортиране на ЕПЖ след получаване на разрешение от Централно управление (ЦУ) на БАБХ\r\n3. Организиране на пазари и изложби на дребни преживни животни;\r\n4. В случаите на извършване на транспорт на ДПЖ след разрешение на ОВЛ, транспортните средства подлежат на задължителна дезинфекция преди товарене и след разтоварване на животните.\r\nЗаболяването е разпространено в съседна Турция, но на този етап не е ясно как е проникнала заразата на територията на страната. \r\nЗаболяването се предава при тесен контакт между животните. С цел предотвратяване неговото разпространение и засягане на нови ферми, ще бъдат извършвани проверки за нелегална търговия и придвижване на дребни преживни животни на територията на съответните области. При установяване на нерегламентирано придвижване на дребни преживни животни на собствениците (придружителите) на животните да бъдат съставени актове за установяване на административно нарушение, а животните да бъдат незабавно умъртвени и труповете ще бъдат унищожени при спазване изискванията на Регламент (ЕО) 1069/2009.\r\nБАБХ препоръчва фермерите временно да ограничат търговията и транспортиране на животни, както и посещение на ферми. Особено важно е да се избягват пътувания до ферми в южната ни съседка или в други трети страни.", "date": "2018.06.21", "title": "БАБХ разпореди предприемане на мерки за ограничаване на разпространението на чумата по дребните преживни животни, регистрирано е огнище на болестта в село Воден в област Ямбол"}
{"url": "http://www.focus-news.net/news/2018/06/21/2536638/bsp-nastoya-za-izslushvane-na-rakovodstvoto-na-mvr-i-ministerstvoto-na-pravosadieto-zaradi-sluchaya-s-otklonil-se-zatvornik-v-lovech.html", "text": "Преди минути от интернет сайтове разбрахме, че както казва главният секретар, имаме нов случай на отклонило се лице от български затвор, а всъщност е избягало. Това каза от парламентарната трибуна депутатът от БСП Иван Ченчев, предаде репортер на Агенция „Фокус“. „Чуйте се с професионалното ръководство на МВР, с Министерството на правосъдието и преценете. Утре да се явят пред народното представителство министър Валентин Радев и министър Цецка Цачева- да чуем от тях какви мерки са предприети, каква е превенцията“, заяви той.  „За нас какво остава като народни представители, може би да се надяваме, че ще бъде заловен по-бързо докато не си е пуснал брада“, попита Иван Ченчев. В отговор председателя на парламента Цвета Караянчева заяви, че ще разговаря с министрите.\r\nБиляна ИВАНОВА", "date": "2018.06.21", "title": "БСП настоя за изслушване на ръководството на МВР и Министерството на правосъдието заради случая с отклонил се затворник в Ловеч"}
{"url": "http://www.focus-news.net/news/2018/06/21/2536642/zam-ministar-zhecho-stankov-za-predniya-programen-period-burgas-se-prevarna-v-edin-ot-simvolite-na-programata-zashtoto-tuk-se-izpalni-edin-ot-nay-golemite-proekti.html", "text": "За предния програмен период Бургас се превърна в един от символите на програмата „Възобновяема енергия, енергийна ефективност и енергийна сигурност“, защото тук се изпълни един от най-големите проекти, в района на отоплителна централа в ж. к. „Меден Рудник“, която подобри отоплението на сгради, детски градини и училища, в които учат и се занимават над 3 000 деца. Това каза заместник-министърът на енергетиката Жечо Станков по време на международната конференция „По пътя към почти нулевоенергийни сгради“, предаде репортер на Радио „Фокус“ – Бургас.\r\n„Тук е важно да споделя, че този проект беше изключително важен лично за мен. Започнах и го подкрепих като общински съветник и след това имах възможността като заместник-министър да внимавам и да контролирам неговото изпълнение“, каза още заместник-министърът на енергетиката.\r\nЖечо Станков добави, че се очаква в инициативи по програмата да се включат представители на Строителната камара, от които също се очаква изключително много в бъдещия програмен период. „Ще бъдем много амбициозни, ще искаме да правим не просто енергийна ефективност, а енергийна ефективност на високо ниво. Сгради с близко до нулевото потребление, сгради клас А, което е няколко нива по-високо от това, което сме виждали по други оперативни програми“, допълни още зам.-министърът на енергетиката. \r\nДеница ДИМИТРОВА", "date": "2018.06.21", "title": "Зам.-министър Жечо Станков: За предния програмен период Бургас се превърна в един от символите на програмата, защото тук се изпълни един от най-големите проекти"}
{"url": "http://www.focus-news.net/news/2018/06/21/2536637/api-dvizhenieto-se-izvarshva-v-edna-lenta-po-pat-ii-29-dobrich-varna-pri-km-41-poradi-patnotransportno-proizshestvie.html", "text": "Движението се извършва в една лента по път II-29 Добрич – Варна при км 41 поради пътнотранспортно произшествие. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост.", "date": "2018.06.21", "title": "АПИ: Движението се извършва в една лента по път II-29 Добрич – Варна при км 41 поради пътнотранспортно произшествие"}
{"url": "http://www.focus-news.net/news/2018/06/21/2536639/zapochna-sreshtata-na-nimh-i-ban-s-ministara-na-obrazovanieto-krasimir-valchev.html", "text": "Започна срещата на НИМХ и БАН с министъра на образованието Красимир Вълчев, предаде репортер на Агенция „Фокус”. Разговорите се провеждат в сградата на Министерството на образованието и науката. На нея присъства щабът на протестиращите от НИМХ, директорът на Института и председателят на БАН. По време на разговорите ще бъде обсъдена възможността МОН да окаже помощ на НИМХ. В противен случай ще бъде потърсена помощта и на премиера Бойко Борисов.\r\nПо-рано десетки служители на Института се събраха пред сградата на Българската академия на науките с настояване ръководните органи на БАН да предоставят на НИМХ недостигащите 1 145 000 лв. за осигуряване на дейността му като Национална хидрометеорологична служба. Служителите на НИМХ поискаха от Народното събрание спешни изменения в Закона на БАН, за да е невъзможно в бъдеще средствата от Държавния бюджет предназначени за НИМХ да се преразпределят от ръководни органи на БАН. От НИМХ предупредиха, че ако до 9 юли не бъдат изпълнени исканията им, Институтът ще преустанови изпълнението на националните си и международни задължения като Национална хидрометеорологична служба поради изчерпване на предоставените средства за тях.\r\nПротестиращите издигнаха лозунгите „Решението на Общото събрание на БАН убива НИМХ”, „Спрете да ни използвате като рекетьори на държавата\", „НИМХ е необходим за обществото”, „Държавата дава - БАН не дава”, „Искаме достойно заплащане”, „Тамън се научи да не яде и взе, че умря”, „Търсим отговорност за съсипването на българската хидрометеорологична служба”, „БАН - майка за едни, мащеха за други”, „Гордеят се с нас, вземат за тях”, „Време е да помислите за времето! Без нас... и потоп...”, „Публикации или прогнози”, „КИХ=манипулация” др. Те скандираха „Осъзнайте се!” и „Уволнение”. \r\nЛюба АЛЕКСИЕВА", "date": "2018.06.21", "title": "Започна срещата на НИМХ и БАН с министъра на образованието Красимир Вълчев"}
{"url": "http://www.focus-news.net/news/2018/06/21/2536644/stara-zagora-v-chetiri-uchilishta-v-kazanlak-shte-se-osashtestvyava-priemat-na-dokumenti-za-kandidat-gimnazistite.html", "text": "В четири училища в Казанлък до 26 юни (включително) се осъществява приемът на документи за кандидат-гимназистите. Това каза Радио „Фокус“ зам.-кметът Цветолина Цветкова. Тя добави, че заявлението може да бъде подадено онлайн на сайта или на хартиен носител в училище - гнездо. Трябва да бъде избран един от двата начина, тъй като в случай, че има вече регистрирано заявление, системата не позволява въвеждането на ново. При кандидатстване в паралелки с професия или специалност е необходимо и медицинско свидетелство. \r\nУчилищата, в които се приемат документи за участие в класирането в Казанлък са ОУ „Мати Болгария”, „Н. Й. Вапцаров, „Чудомир“, „Антон Страшимиров“, като работното време на комисиите в училищата е от 9.00 часа до 18.00 часа само в работни дни. \r\nЦветкова каза още, че необходимите документи за участие в класирането са заявление за участие в класиране по образец с подредени желания, копие на свидетелство на завършено основно образование, медицинско свидетелство, издадено от общопрактикуващия лекар на ученика – за кандидатстващите за специалности от професии и служебна бележка с резултатите от изпитите за сверяване.\r\nТри са възможните начини за подаване на заявления. Единият от тях е, когато ученикът сам попълва заявление в електронна платформа. Другият начин е ученикът в присъствието на родител да подаде заявление в пункт за документи, като след попълването му на хартия, електронната платформа генерира втори уникален входящ номер за участие в първи етап на класиране. Третият вариант е в случаи, когато ученикът в присъствието на родител подава заявление в пункт за документи, като след попълването му на хартия, комисията въвежда желанията в електронната платформа.\r\nСлавяна ГАЙДАРОВА", "date": "2018.06.21", "title": "Стара Загора: В четири училища в Казанлък ще се осъществява приемът на документи за кандидат-гимназистите"}
{"url": "http://www.focus-news.net/news/2018/06/21/2536646/afp-nad-12-hilyadi-siriytsi-sa-napusnali-deraa-za-poslednite-tri-dni-tvardyat-ot-sochp.html", "text": "По данни на базираната в Лондон Сирийска обсерватория за човешките права (СОЧП) през последните три дни повече от 12 хил. цивилни са напуснали домовете си в южната сирийска провинция Дераа, контролирана от опозиционните сили на Дамаск, предава AFP.\r\n„Повече от 12 хил. цивилни са напуснали домовете си през последните три дни, след като правителствените сили засилиха обстрела и въздушните удари срещу източните райони на Дераа“, твърдят правозащитниците.\r\nСъгласно разпространената от СОЧП информация, цивилните лица се придвижват към други контролирани от бунтовниците населени места, които не са засегнати от бомбардировките. Тереза Герова", "date": "2018.06.21", "title": "AFP: Над 12 хиляди сирийци са напуснали Дераа за последните три дни, твърдят от СОЧП"}
{"url": "http://www.focus-news.net/news/2018/06/21/2536645/shumen-proverki-na-zemedelskata-tehnika-uchastvashta-v-zhatvata-v-oblastta-shte-se-pravyat-i-prez-pochivnite-dni.html", "text": "Проверки на земеделската техника, участваща в жътвата в Шуменска област ще се правят и през почивните дни. За това информира комисар Иван Иванов, директор на РДПБЗН-Шумен, по време на  Областния съвет за намаляване риска от бедствия, предаде репортер на Радио „Фокус“-Шумен.Той препоръча в масивите да влиза само годна за жътва техника, а водачите да не разчитат на това, че в събота и неделя няма да има контрол. Комисар Иванов посочи, че от страна на РДПБЗН са изпълнени всички мероприятие във връзка с обезопасяване на жътвената кампания, но  вече има допуснат един пожар, при който са изгорели два декара с есенници и  комбайн. Индицентът е станал в землището на Тодор Икономово.  \r\nКомисар Иванов отбеляза, че вече не правят предварителен контрол на жътвената техника, а проверката е в момента на екплоатация, във връзка с приети изменения в Наредбата. „До миналата година всяка техника, която трябваше да влиза в масивите се проверяваше предварително, включително и камионите, които товарят зърното. В момента Нредбата е променена и започваме контрол на място, на терен в самите масиви“, каза комисар Иванов.  Той посочи, че до момента има съставени 4 акта за административни нарушения. Комисар Иванов обърна внимание на ЖП секция-Шумен относно окосяването и почистването на прелеза в землището на село Велино, където в последните няколко години има възникнали пожари.\r\nИвелина ИВАНОВА", "date": "2018.06.21", "title": "Шумен: Проверки на земеделската техника, участваща в жътвата в областта, ще се правят и през почивните дни"}
{"url": "http://www.focus-news.net/news/2018/06/21/2536647/ivan-takov-bsp-sofiya-ogromen-e-riskat-edna-treta-ot-sofiya-da-ostane-bez-kanalizatsiya-prez-sledvashtite-50-godini.html", "text": "Рискът една трета от София да остане без канализация в следващите 50 години е огромен. Това коментира заместник-председателят на Комисията по финанси и бюджет в Столичен общински съвет Иван Таков, съобщиха от пресцентъра на БСП - София. Според него населени места като Кремиковци и Нови Искър от години са пренебрегвани, въпреки че хората, живеещи там си плащат данъците и имат абсолютното право на нормални условия за живот.\r\n\"Опасността те да останат без канализация въобще е огромна\", заяви Иван Таков. \"Изграждането на канализация в София е предвидено да става с помощта на европейски средства. А европейската програма затваря през 2020 година. В случай, че до тогава Столична община не се пребори да прокара проект, а подготвеният проект е много проблемен, има огромен риск в следващите 50 години тези части от София изобщо да нямат канализация\", добави той.\r\nСпоред Иван Таков е хубаво, че все пак нещо за София е направено. \"Но в случая то не е повод за хвалба. Да, изградили са канализация в \"Симеоново\", но това не решава проблема на София. Това е добро частично решение за един район. Но мисленето трябва да е по-мащабно. Защото няма нищо по-нормално от това в 21-и век хората да разполагат с най-елементарни комунални услуги. И оправданията и кършенето на пръсти, че няма пари, са абсурдни. Защото проблемът с канализацията не е от днес и не се решава за година. А ГЕРБ управляват Столична община вече 11 години\".\r\nЗаместник-председателят на Комисията по финанси и бюджет в Столичен общински съвет смята, че канализацията в \"Симеоново\" е била използвана за най-обикновен кризисен пиар, предвид неприятната изненада, която обилният дъжд в понеделник вечерта поднесе на управляващите в София.\r\n\"За да бъде изградена изцяло канализацията в София, през следващите 8 години са необходими 2 милиарда лева. За тези 8 години, максимумът от средства, които Столична община би могла да осигури по европейски програми, от инвестиционната програма на \"Софийска вода\" и парите, които самата община би могла да задели, са 800 милиона. Това са официални данни от доклад, който беше разглеждан на заседание на Столичен общински съвет само преди няколко месеца\", обясни финансистът от БСП. \"В крайна сметка всичко е въпрос на приоритети. През годините управляващите в Столична община не отделяха достатъчно внимание на този толкова сериозен проблем и затова сме в такава ситуация в момента - в 21-и век сме, а част от столичани ползват септични ями като в 19-и. Освен всичко друго, това носи и сериозен риск за здравето на хората\", посочи той.", "date": "2018.06.21", "title": "Иван Таков, БСП- София: Огромен е рискът една трета от София да остане без канализация през следващите 50 години"}
{"url": "http://www.focus-news.net/news/2018/06/21/2536641/das-rheinische-post-liderat-na-germanskite-sotsialdemokrati-ne-vizhda-evropeysko-reshenie-na-problema-s-migratsiyata-v-germaniya.html", "text": "Председателят на Германската социалдемократическа партия (ГСДП) Андреа Налес не даде шанс на канцлера Ангела Меркел. Това стана пределно ясно по-рано тази седмица, когато лидерът на германските социалдемократи призна, че не вижда възможност за постигането на европейско решение на проблема с миграцията преди срещата на върха на ЕС на 28 юни, пише германският вестник Das Rheinische Post, като припомня, че именно на тази дата изтича срокът, който федералният вътрешен министър Хорст Зеехофер даде на Меркел за компромис в спора за политиката в областта на убежището. \r\nНалес изглежда е изправена пред предизвикателството да намери собствена позиция в спора между двете „сестрински“ парти от Съюза - ХДС и ХСС. Към настоящия момент обаче предложението й е за постигането на споразумение вътре в коалиция – нещо, на което германските социалдемократи залагат обикновено при възникването на спор между управляващите партии. Позицията на ГСДП обаче е важна за оцеляването на черно-червената коалиция в Берлин. Едва ли Налес би искала нови избори, на които партията й да рискува ново катастрофално представяне, коментират от редакцията. Тереза Герова", "date": "2018.06.21", "title": "Das Rheinische Post: Лидерът на германските социалдемократи не вижда европейско решение на проблема с миграцията в Германия"}
{"url": "http://www.focus-news.net/news/2018/06/21/2536648/kyustendil-40-probi-ot-piteyna-voda-sa-izsledvani-za-mesets-v-oblastta-4-sa-bili-s-otkloneniya.html", "text": "40 проби от питейна вода са изследвани за месец в Кюстендилска област, четири са били с отклонения. Това съобщиха за Радио „Фокус” – Кюстендил от Регионална здравна инспекция – Кюстендил. Пробите са взети от 31 населени места в областта, като 23 от пробите са били от консуматорите от централно водоснабдени населени места по показателите, включени  в група А, а останалите са били по показатели, включени в група Б. Освен това са изследвани три проби питейна вода при консуматорите от обществени местни водоизточници, както и шест от минерални водоизточници. Установени са отклонения в показателите в четири проби, поради което е даден едноседмичен срок за предприемане на действия за нормализиране на показателите.\r\nВенцеслав ИЛЧЕВ", "date": "2018.06.21", "title": "Кюстендил: 40 проби от питейна вода са изследвани за месец в областта, 4 са били с отклонения"}
{"url": "http://www.focus-news.net/news/2018/06/21/2536650/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще посветим на Еньовден или Свети Яни, който е на 24 юни и с него се отбелязва началото на лятото. По повод празника, в Асеновград се организира богата културна програма, която представлява уникална симбиоза между фолклор, традиции и вековни обичаи. Повече за предстоящите събития, сред които Фестивал на сватбарската народна музика и обичая „Калиница“, ще ни разкаже Даниела Костова, главен експерт в отдел „Култура“ на Общината.\r\nВсяка година на Еньовден десетки малки момичета от Асеновград и региона  се обличат с бели булчински рокли и участват в единствен по рода си ритуал „Калиница“. Младите булки са наричани „калинички“ или „слънчеви невести“. Според традицията вечерта преди Еньовден те оставят своите нишани – пръстен, гривна или фиба, в съд с вода за през нощта, а рано сутринта, на самия празник, вадят нишаните от водата и ги наричат за здраве и щастлив живот. За същността на обичая и за неговата символика ще разговаряме с Мина Христемова от Историческия музей в Асеновград.\r\nИ още. ОП „Туризъм“, Община Асеновград и Фондация „Белинташ“ ще представят изпълнение на обичая „Еньова буля“ на скалното светилище Беланташ. Там ще бъде организирано запалване на Небесния огън от Еньовата буля, развенчаване на стария жрец и избиране на нов тракийски цар-жрец. Под Беланташ посетителите ще могат да видят Свързване на Небесния огън с Еньовия огън, както и културна програма под звуците на родопски гайди и песни. Наш гид из редовете на мистичния ритуал ще бъде Владимир Петров от Фондация „Белинташ“, която е съорганизатор на събитието.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.06.21", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/06/21/2536651/varna-regionalnata-zdravna-inspektsiya-proveryava-signal-za-nalichieto-na-tigrovi-komari-v-rayona-na-tsvetniya-kvartal.html", "text": "Регионалната здравна инспекция във Варна проверява сигнал за наличието на тигрови комари в района на „Цветния квартал“ в града. Това съобщи за Радио „Фокус“ – Варна д-р Янка Драганова, директор на Дирекция „Надзор на заразните болести“ към Регионалната здравна инспекция (РЗИ). Сигналът е подаден от гражданин в началото на седмицата, като биолог от Регионалната здравна инспекция ще посети мястото и ще заложи капани за комарите. След като бъдат уловени, ще бъдат изпратени в София за установяване на вида им. Д-р Янка Драганова припомни, че преди години в региона на област Варна е имало установени тигрови комари, но не като биотопи, а като единични екземпляри. До този момент във Варна не е установявано наличие на тигрови комари, каза още д-р Драганова.\r\nМарияна ВАЛЕНТИНОВА", "date": "2018.06.21", "title": "Варна: Регионалната здравна инспекция проверява сигнал за наличието на тигрови комари в района на „Цветния квартал“"}
{"url": "http://www.focus-news.net/news/2018/06/21/2536643/premierat-boyko-borisov-balgariya-stava-vse-po-dobra-v-ikonomicheskoto-si-razvitie.html", "text": "България става все по-добра в икономическо развитие. Това каза  министър-председателят Бойко Борисов по време на откриването на Икономически форум в Пловдив, предаде репортер на Радио „Фокус“ - Пловдив. „Ако трябва да мерим политиците по нещо, то е колко вътрешен продукт могат да организират в своите държави и колко след това се разпределя на глава на населението. Икономиката се променя. Имаме вече над 6% износ повече и то в иновативните технологии, машиностроене - в сфери, които не са на услуги, а в реалното производство. Завод след завод се появява. Това се дължи на хилядите работни места“, коментира премиерът. \r\n„Само преди няколко седмици излязоха новите проучвания, които показват стабилността и това, което има България към днешна дата е стабилна перспектива. 10% плосък данък и 20% ДДС - идеално за инвеститори. Това ще продължи докато ние управляваме. Под 6% е безработицата“, заяви министър-председателят. \r\nБойко Борисов отбеляза, че външният дълг на страната е 25% от БВП и по този показател е на трето място в Европа. „Мисля, че и в това отношение България е за пример. И то в бюджетен излишък. Умишлено държим, за да имаме възможност да сваляме дълга, защото до края на годината ще го направим на 24%, максимум 25%, което дава по-големи перспективи за влизането в Еврозоната. Не се управлява лесно в този див популизъм, който е обхванал и света, и България. Може да се спрем на това, което е плюс и това са безспорни факти“, коментира той. \r\nПремиерът каза още, че се работи и по инфраструктурата в страната. „Опитайте се да си представите как от Пловдив отидете през „Струма“ до Солун за часове. Прекрасни места за инвеститори има, прекрасни места да се развиват цехова, да се развият производствата, да се разширяват производствата, туризъм, природни ресурси и енергийната сфера. Пренос на ток, пренос на газ. Какво повече би желал бизнесът?“, коментира Борисов.\r\nВесела КРЪСТЕВА", "date": "2018.06.21", "title": "Премиерът Бойко Борисов: България става все по-добра в икономическото си развитие"}
{"url": "http://www.focus-news.net/news/2018/06/21/2536649/yambol-stotitsi-grazhdani-posreshtnaha-slantseto-s-orficheski-ritual-na-antichniya-kabile.html", "text": "В ранната утрин на най-дългия ден на годината посетителите на скалното светилище в античния град „Кабиле“ имаха възможността да се потопят в уникалната мистична атмосфера на пресъздадения жречески ритуал по посрещането на Слънцебога. Това съобщиха от пресцентъра на Община Ямбол. След танца на жриците последва ритуално факелно шествие до светилището на Великата богиня – майка Кибела, където бе представен обред от преди повече от 2000 г. по специален сценарий, написан от проф. дин Валерия Фол, на фона на композирана за целта музика от Александра Фол. Във възстановката на древния ритуал участваха актьори от Драматичен театър „Невена Коканова“ – Ямбол.\r\nПосетителите имаха възможността да наблюдават изгрева в Деня на лятното слънцестоене и през телескопи, със съдействието на ямболската Астрономическа обсерватория с Планетариум, както и да вкусят специална „слънчева храна“, приготвена от възпитаници на Професионалната гимназия по хранителни технологии и туризъм. Допълнително изкушение за сетивата отново бе и дегустацията на специална селекция вина на „Вила Ямбол“.\r\nПо-късно през деня програмата продължи в Ямбол, където в Ритуалната зала бе открита фото-документалната изложба „Свещените места на траките по долното течение на река Тунджа“. \r\n„Слънцебогът, светлината и тъмнината“ бе темата на специалната лекция, подготвена от проф. дин Валерия Фол. След нея д-р Ружа Попова представи лекция на тема „Кентаври и конници в района на Ямбол“.\r\nСъбитията, посветени на посрещането на Слънцето бяха реализирани по инициатива на Община Ямбол и Регионалния исторически музей, в рамките на Европейската година на културното наследство 2018 г.", "date": "2018.06.21", "title": "Ямбол: Стотици граждани посрещнаха Слънцето с орфически ритуал на античния „Кабиле“"}
{"url": "http://www.focus-news.net/news/2018/06/21/2536652/stara-zagora-20-uchenitsi-ot-profesionalnata-gimnaziya-po-leka-promishlenost-i-turizam-v-kazanlak-vzeha-uchastie-v-proizvodstvena-praktika-v-ispanskiya-grad-malaga.html", "text": "20 ученици от Професионалната гимназия по лека промишленост и туризъм в Казанлък взеха участие в производствена практика в испанския град Малага. Това каза за Радио „Фокус“ директорът на гимназията Антони Илиев.  Той поясни, че практиката е реализирана в рамките на проекта \"Иновативност, предприемчивост и професионализъм без граници\" по дейност „Образователна мобилност за граждани“, „Мобилност на обучаеми и персонал в Професионалното обучение и образование“. \r\nПред ученици, учители и граждани, чрез специално изготвена презентация бе направен анализ на дейностите по проекта и реализираната призводствена практика в Малага. Сред гостите на събитието бяха Румяна Сандалова – старши експерт образование в Община Казанлък, общественият посредник Гинка Щерева, директори на училища, представители на бизнеса и туристическия бранш в Казанлък. Всички те изразиха своята подкрепа във визията за развитие на ръководството на Професионалната гимназия по лека промишленост и туризъм да подготвя своите кадри, чрез трупане на професионален опит в мултикултурна среда, чрез участието в подобни международни проекти. \r\nПо време на събитието официално бяха връчени и Европас сертификатите на учениците, участвали в проекта.\r\nСлавяна ГАЙДАРОВА", "date": "2018.06.21", "title": "Стара Загора: 20 ученици от Професионалната гимназия по лека промишленост и туризъм в Казанлък взеха участие в производствена практика в испанския град Малага"}
{"url": "http://www.focus-news.net/news/2018/06/21/2536653/pazardzhik-v-peshtera-byaha-otbelyazani-105-godini-ot-smartta-na-podporuchik-bogdan-mindizov-uchastnik-v-balkanskite-voyni.html", "text": "В Пещера бяха отбелязани 105 години от смъртта на подпоручик Богдан Миндизов – участник в Балканските войни, геройски загинал в боевете при Криволак, съобщи за Радио „Фокус“–Пазарджик Стоян Йовчев, експерт в Община Пещера. Той каза, че по този повод кметът Николай Зайчев е открил паметна плоча на улицата, носеща името на героичния пещерец. Инициативата за поставяне на плочата е на Община Пещера и Общинския съвет на Съюза на офицерите и сержантите от запаса и резерва. „Сред дошлите да уважат паметта на поручик Миндизов бяха неговите сродници д-р Екатерина Миндизова и Петър Петров“, каза още Йовчев. „\r\nИзпитвам чувство на благодарност и към общината, и към съюза на запасните офицери, защото с това те показват, че обичат България и почитат паметта на загиналите за родината. Тези паметни плочи ще бъдат ценен дар за бъдещите поколения, защото годините минават и нещата се забравят. Тези след нас трябва да пазят духа на нашите предци, умирали за България“, развълнувана сподели д-р Миндизова. „От друга страна Лазар Грозданов от СОСЗР увери събралите се, че никой не е забравен и нищо не е забравено, а Пещера помни всеки свой герой. По традиция грижа за паметната плоча пое едно от пещерските училища – ОУ “Петко Р.Славейков“, допълни Стоян Йовчев.“ Той припомни и данни, свързани с живота на Богдан Миндизов.\r\n„В пантеона  на героите дали живота си за свободна, независима и обединена България поколения българи, с особена почит, преклонение и възхита се обръщат към паметта на  всички загинали по време на войните за национално обединение от 1912 – 1913г. – а именно  Балканската и Междусъюзническата. Един от тях е пещерецът Богдан Христов Миндизов, чиято забележителна саможертва, го остави  само на 23 години, там – на бойното поле в Македония при Криволак. Богдан Миндизов е роден на 8 октомври 1890 г. в Пещера. Още през ученическите  години у него се проявява таланта на самоук музикант – пее, свири на различни инструменти, даже композира. Активно участва в читалищния живот. С това е известен в своя роден град, но това ще го направи популярен и сред войниците в тежките дни и нощи на Балканските войни“, каза Йовчев.\r\nРадослава МУРДЖЕВА", "date": "2018.06.21", "title": "Пазарджик: В Пещера бяха отбелязани 105 години от смъртта на подпоручик Богдан Миндизов – участник в Балканските войни"}
{"url": "http://www.focus-news.net/news/2018/06/21/2536654/ek-programata-justrom2-shte-zapoznae-romskite-zheni-s-mehanizmite-za-zashtita-sreshtu-diskriminatsiya-i-narushavane-na-choveshkite-prava.html", "text": "Програмата JUSTROM цели подобряване достъпа до правосъдие на ромските жени и ще бъде изпълнявана в периода от април 2018 г. до март 2019 г. Това съобщиха от пресцентъра на Представителството на ЕК в България. Първата пилотна фаза на програмата JUSTROM се проведе от октомври 2016 г. до март 2018 г. в пет европейски държави - България, Гърция, Ирландия, Италия и Румъния. \r\nПроектът ще допринесе за овластяването на ромските жени, като им помага да се запознаят по-добре с механизмите за защита срещу дискриминация и други нарушения на човешките права, включително ранните/насилствени бракове, трафика на хора, домашното насилие, злоупотреба с власт от полицията и расистки мотивирани престъпления. \r\nПрограмата ще предостави правна информация, съвети и процесуално представителство на близо 1 600 бенефициенти в България, Гърция, Италия и Румъния. В България програмата ще има най-малко 355 бенефициенти в двете правни клиники в Пловдив и Велико Търново. \r\nСтартът на JUSTROM2 беше обявен на среща, организирана със съдействието на омбудсмана на Република България на 11 юни 2018 г. В срещата взеха участие представители на омбудсмана, Бюрото за правна помощ, Националната комисия за защита от дискриминация, Министерството на вътрешните работи, Националния съвет за сътрудничество по етническите и интеграционните въпроси към Министерски съвет, Представителството на Европейската комисия в България, Националния институт на правосъдието, Община Пловдив, преподаватели и представители на гражданското общество. По време на откриването, партньорите споделиха своя опит и принос към пилотната фаза на JUSTROM и проявиха засилен интерес към по-тясно сътрудничество в рамките на JUSTROM2, с цел да се подобри достъпа до правосъдие на ромските жени и да се подкрепи тяхното социално приобщаване.", "date": "2018.06.21", "title": "ЕК: Програмата JUSTROM2 ще запознае ромските жени с механизмите за защита срещу дискриминация и нарушаване на човешките права"}
{"url": "http://www.focus-news.net/news/2018/06/21/2536655/b-92-sarbiya-balgarskiyat-prezident-e-na-poseshtenie-v-sarbiya.html", "text": "Българският президент Румен Радев е на двудневно посещение в Сърбия, по време на което ще се срещне с колегата си Александър Вучич, предава сръбското радио   B-92.\r\nДвамата държавни глави ще проведат лични преговори, последвани от срещи между делегациите на двете страни, пише в официално заявление на сръбското президентство.\r\nВ документа се добавя, че Радев и Вучич ще присъстват на откриване на изложба, наречена „Приложна носталгия“. Виктор Турмаков", "date": "2018.06.21", "title": "B-92 (Сърбия): Българският президент е на посещение в Сърбия"}
{"url": "http://www.focus-news.net/news/2018/06/21/2536633/volen-siderov-obedineni-patrioti-ako-korneliya-ninova-me-ubedi-bih-podkrepil-reshenie-da-nyama-lyatna-vakantsiya.html", "text": "Ще се запозная с проекторешението на Корнелия Нинова. В пряк диалог можем да видим какво точно искат, за какво го искат. Ако ме убеди, бих подкрепил решение да няма лятна ваканция. Това каза пред журналисти в Народното събрание председателят на ПГ на „Обединени патриоти“ Волен Сидеров по повод искането на БСП за отмяна на лятната ваканция на парламента заради приемането на законодателните промени за хората с увреждания, предаде репортер на Агенция „Фокус“. „Г-жа Нинова е решила да отговори на обществените виждания и предлага това. Лично аз мисля, че може и да няма ваканция, бих подкрепил такова предложение“, посочи той. „Вчера казах, че може да се предложи да работим и нощна смяна. Трябва да имаме предвид, че парламентът не е цех, в който се произвеждат части. Работата е по-специфична, тя е многостранна, не е само гласуването на поправка в определен закон“, заяви Волен Сидеров. „Работата ни не е само натискане на бутон в залата. Много голяма част от нея остава скрита, затова се създава впечатлението за бездействие“, каза още той.\r\nБиляна ИВАНОВА", "date": "2018.06.21", "title": "Волен Сидеров, „Обединени патриоти“: Ако Корнелия Нинова ме убеди, бих подкрепил решение да няма лятна ваканция"}
{"url": "http://www.focus-news.net/news/2018/06/21/2536657/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на Радио „Фокус“ ще засегнем една изключително важна тема за планинските спасители в Дупница - изграждане на база в района на Седемте рилски езера. Кога ще започне строежът ще научим от Стефан Кирилов, експерт в Дирекция Национален парк „Рила“.\r\nВ днешното издание на предаването ще Ви предоставим алтернатива да се спасите от високите температури и да посетите Рила планина. Наш гост ще бъде Димитър Атанасов, председател на Туристическо дружество „Рилски езера“. Той ще ни разкаже за Никола Додов (Дупнишкия Алеко), който е създател на дружеството. На територията му се намира най-старата планинска хижа в България - „Скакавица“ . Заедно с Община Дупница те организират приключенски лагери за деца на местността „Самоковището“, която задължително всеки трябва да посети. Естествено ще обърнем поглед и на по- важните сюжети в Община Дупница от изминаващата вече седмица.", "date": "2018.06.21", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/06/21/2536664/dobrich-v-obshtina-kavarna-e-polucheno-investitsionno-predlozhenie-na-ministerstvoto-na-regionalnoto-razvitie-i-blagoustroystvoto.html", "text": "В Община Каварна е получено инвестиционно предложение на Министерството на регионалното развитие и благоустройството. Това съобщиха от пресцентъра на Общината. Във връзка с чл. 6, ал. 9 от Наредбата за условията и реда за извършване на ОВОС, Община Каварна съобщава на обществеността и засегнатите лица, че обществен достъп до информацията по Приложение №2 към чл. 6 от Наредбата за условията и реда за извършване на ОВОС, за инвестиционно предложение за „Регионално прединвестиционно проучване за обособената територия на „Водоснабдяване и канализация Добрич“ АД ще бъде осигурен в сградата на Общинска администрация - Каварна, стая 309  всеки работен ден от 08.00 до 17.00 часа в периода от днес до 4 юни 2018 г. (включително).\r\nВъзражения и становища от заинтересованите лица могат да се подават в деловодството на Община Каварна, гр.Каварна, ул. „Добротица” № 26 и в РИОСВ – Варна, гр.Варна, ул. „Ян Палах” № 4.", "date": "2018.06.21", "title": "Добрич: В Община Каварна е получено инвестиционно предложение на Министерството на регионалното развитие и благоустройството"}
{"url": "http://www.focus-news.net/news/2018/06/21/2536662/ivan-nestorov-dnsk-s-ministerstvoto-na-turizma-shte-napravim-savmestna-proverka-na-premestvaemite-obekti-na-plazh-slanchev-bryag-yug.html", "text": "С Министерството на туризма ще направим съвместна проверка на преместваемите обекти на плаж „Слънчев бряг – юг“. Това каза директорът на Дирекция за национален строителен контрол (ДНСК) Иван Несторов в интервю за Агенция „Фокус“. „Органът, който трябва да следи, да констатира отклонения или да налага санкции, свързани с премахването на незаконно поставените преместваеми обекти, е кметът на съответната община. „На цялото крайбрежие, което касае „Слънчев бряг“ като курортен комплекс – Северен, Централен и Южен плаж - има общо 145 преместваеми обекта. Съгласно Закона за устройството на Черноморското крайбрежие контролният орган е министърът на туризма, по простата причина, че на базата на одобрена схема именно от него, се разполагат тези преместваеми обекти. В същото време, съгласно изискванията на Закона за устройството на Черноморското крайбрежие и на Закона за устройството на територията, е записано, че органът, който трябва да издаде разрешенията за поставяне, е главният архитект на общината“, обясни Несторов. Той уточни, че ДНСК отговаря за строежите, които са от 1-ва до 3-а категория. Това са значимите строежи, които са над 15 м височина, независимо от техния начин на ползване – дали са с обществен характер, смесени, жилищни или производствени сгради. Всичко останало е в компетенцията на общинската администрация.\r\nТой отбеляза, че РДНСК – Бургас е проверил преместавемите обекти на цялото крайбрежие, което касае курортния комплекс „Слънчев бряг“. „Предвид обстоятелството, че докладът на РДНСК – Бургас беше общ и в него не се съдържаха конкретни изводи за всеки от обектите, а обобщени резултати, се наложи допълнителната проверка, възложена от страна на МРРБ. Въз основа на заповедта на министър Нанков определихме точно границата, която разделя двете територии – тази, която е на управление и стопанисване от страна на Министерството на туризма - това е пясъчната ивица, представляваща морския плаж и граничната зона - алеята, която ограничава вече урбанизираната територия на град Несебър,. При тази проверка вече ние детайлно конкретизирахме колко обекта действително нямат издадено разрешение за поставяне и се дистанцирахме от проблемите за обектите, които са с разрешение за поставяне и са с незначителни отклонения. При нашата проверка се установи, че 32 обекта липсват първо в схемата, която се одобрява от министъра на туризма и второ са без издадени разрешения за поставяне“, каз Несторов.\r\n„По сигнал на вицепремиера Симеонов за плаж „Слънчев бряг – юг“, министър Нанков и министър Ангелкова разпоредиха да се направи съвместна проверка между представителите на Министерството на туризма и на ДНСК, като се поканят и служители от община Несебър. Тя трябва да се занимае конкретно с обектите на „Слънчев бряг – юг“, за които ние сме установили, че са без необходимата документация, тоест без разрешение за поставяне и без да съществуват в одобрената от министър Ангелкова схема. Независимо, че нямаме преки компетенции за преместваемите обекти, за пореден път подпомагаме колегите и не отказваме съдействие“, добави той.", "date": "2018.06.21", "title": "Иван Несторов, ДНСК: С Министерството на туризма ще направим съвместна проверка на преместваемите обекти на плаж „Слънчев бряг – юг“"}
{"url": "http://www.focus-news.net/news/2018/06/21/2536661/prof-donka-baykova-preporachitelno-e-vodata-koyato-konsumirame-da-bade-s-alkalna-reaktsiya-s-ph-okolo-75.html", "text": "Препоръчително е водата, която консумираме, да бъде с алкална реакция с pH около 7.5. Това каза в предаването „Екологичен резонанс“ на Радио „Фокус“ Донка Байкова, професор по хранене и диететика. Чрез водата протичат жизнените процеси в тялото и за това е важно да пием всекидневно правилно разпределени дози през деня, съобразени с теглото ни. „Във вода се ражда и животът на човек. Структурата на човешкото тяло също е изградено основно от вода - около 75% от масата на тялото при деца, около 60% при млади хора, около 50% при хората в напреднала възраст. Препоръчително е да консумираме 30 милилитра вода на килограм тегло при възрастен човек и около 50 милилитра при деца. Вода се пие на глътки, регулярно през деня, около една водна чаша вода всеки час от светлия ден“, обясни проф. Донка Байкова. Тя увери, че няма проблем да се консумира както чешмяна вода, така и минерална вода. Според нея трапезната и изворната вода, които са с ниска минерализация, са за предпочитане.", "date": "2018.06.21", "title": "Проф. Донка Байкова: Препоръчително е водата, която консумираме, да бъде с алкална реакция с pH около 7.5"}
{"url": "http://www.focus-news.net/news/2018/06/21/2536659/zam-ministar-nikolay-prodanov-vse-oshte-ne-e-otkrit-izbyagaliyat-ot-zatvornicheskoto-obshtezhitie-v-lovech-zatvornik.html", "text": "До момента нямаме информация избягалият от затворническото общежитие в Ловеч затворник да е открит. Това каза заместник-министърът на правосъдието Николай Проданов на брифинг в министерството, предаде репортер на Агенция \"Фокус\". \"Днес сутринта, в 10.30 часа, в затворническото общежитие към затвора в Ловеч е получена информация от служител във фирма, че Бори Ангелов Иванов е напуснал неохраняемия обект, на който е работил\", уточни зам.-министър Проданов. Той уточни, че лишеният от свобода мъж е работил на обекта заедно с още 4-ма души. По думите на зам.-министъра избягалият затворник е на 48 години, с постоянен адрес в град Добрич и от 2011 година е излежавал 13-годишна присъда за блудство и кражби. \"Предприети са действия по издирването  му, но до този момент няма информация да е открит\", каза още зам.-министърът. \r\nОчаквайте подробности.", "date": "2018.06.21", "title": "Зам.-министър Николай Проданов: Все още не е открит избягалият от затворническото общежитие в Ловеч затворник"}
{"url": "http://www.focus-news.net/news/2018/06/21/2536663/shumen-okolo-19-km-patishta-ot-mrezhata-v-oblastta-shte-badat-pochisteni-ot-bitovi-otpadatsi.html", "text": "Около 19 км пътища от мрежата в област Шумен ще бъдат почистени от битови отпадъци. Димитрина Стефанова от Областно пътно управление Шумен докладва за дейностите по отстраняване на сухите треви и храсти в сервитута на пътищата от републиканската пътна мрежа, минаващи покрай или през житни посеви по време на заседание на Областния съвет за намаляване риска от бедствия, предаде репортер на Радио „Фокус“-Шумен. През месец  май е извършено изсичане на около 220 кв. м. храсти и млада гора на пътя Пет могили- Никола Козлево и други 240 кв. м. на пътя Цани гинчево-Никола  Козлево. Окосени са тревни площи на пътища първи клас 164 дка ръчно и 316 дка  машинно по направленията Русе-Варна, Силистра-Шумен-Ямбол и Търговище-Шумен. Косене е извършено и по път Шумен-Карнобат, Велики Преслав- Търговище, Нови пазар-Тръница.  По третокласната пътна мрежа са изкосени 14 дка ръчно и 216 дка машинно. Работено е в участъците Мътница- Мадара-Каспичан, Каспичан- Плиска-Златна нива, Пристое- Духовец, Пристое- Лятно- Войвода, Тимарево-Струйно,  Косово-Марково Пет могили-Никола Козлево, Секулово- Тодор Икономово. Изготвеното задание за месезц юни предвижда изсичане на храсти и млада гора на 2000 кв м. на път Шумен- Карнобат. Косене на тревни площи-46 дка ръчно и 25 дка машинно за пътища първи клас, за трети клас 13 дка машинно са предвидени на път-Мътница-Мадара-Каспичан и 1 дка ръчно. За месец юли е направена заявка и при одобряване ще бъдат  окосени 197 дка ръчно и 322 машинно по първокласната пътна мрежа, 56 дка ръчно и 211 дка машинно по пътищата втори клас и 9 дка ръчно и 211 дка машинно за трети клас. Стефанова посочи, че машините, с които работи ОПУ-Шумен са обезопасени, работи се и далеч от нивите. „Досега не се е случвало наши машини да предизвикват пожари“, заяви Стефанова.\r\nИвелина ИВАНОВА", "date": "2018.06.21", "title": "Шумен: Около 19 км пътища от мрежата в областта ще бъдат почистени от битови отпадъци"}
{"url": "http://www.focus-news.net/news/2018/06/21/2536665/ministerstvo-na-otbranata-izprashtame-36-iya-kontingent-ot-sastava-na-vaorazhenite-sili-za-uchastie-v-mezhdunarodnata-misiya-na-nato-v-afganistan-reshitelna-podkrepa.html", "text": "Министърът на отбраната Красимир Каракачанов и заместник-началникът на отбраната генерал-лейтенант Пламен Атанасов ще участват утре, 22 юни, в тържествената церемония по изпращане на 36-ия контингент от въоръжените сили за участие в мисията на НАТО в Афганистан „Решителна подкрепа”. Ритуалът ще се проведе в град Плевен от 15:00 часа на площад „Възраждане“. Това съобщиха от пресцентъра на Министерството на отбраната.\r\nКонтингентът е в състав до 160 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир е полковник Веселин Василев от Съвместното командване на силите. Командир на ротата за охрана е майор Велин Кехайов от военно формирование 42800 - Плевен. Помощник-национален командир на контингента е подполковник Недялко Киров от военно формирование 52340.\r\nНа ритуала по изпращането в Плевен ще присъстват още командващият на Съвместното командване на силите генерал-лейтенант Любчо Тодоров и командирът на Сухопътните войски генерал-майор Михаил Попов.  \r\nМеждународната мисия на НАТО в Афганистан „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като страна-членка на НАТО.", "date": "2018.06.21", "title": "Министерство на отбраната: Изпращаме 36-ия контингент от състава на въоръжените сили за участие в международната мисия на НАТО в Афганистан „Решителна подкрепа”"}
{"url": "http://www.focus-news.net/news/2018/06/21/2536660/nikola-dimitrov-na-kakav-ezik-govorim-v-makedoniyai-ne-si-govorim-skarani-sme.html", "text": "Министърът на външните работи на Македония Никола Димитров по саркастичен начин коментира атмосферата в Македония по отношението на споразумението, постигнато в Гърция, предава македонският   „Фокус“ .\r\n„На какъв език говорим в Македония? Не си говорим. Скарани сме“, написа Димитров в профила си в социалната мрежа „Фейсбук“, след като договорът предизвика буря от емоции сред част от населението, което се е уплашило, че националната идентичност и културните ценности на нацията са застрашени. Виктор Турмаков", "date": "2018.06.21", "title": "Никола Димитров: На какъв език говорим в Македония? Не си говорим, скарани сме"}
{"url": "http://www.focus-news.net/news/2018/06/21/2536666/veliko-tarnovo-do-sledvashtoto-lyato-v-svishtov-shte-bade-izgraden-nov-gradski-baseyn.html", "text": "Следващото лято Свищов ще се радва на нов градски басейн, съобщиха от пресцентъра на Община Свищов. Години наред крайдунавският град имаше нужда от изграждането на градски басейн, в който да плуват и спортуват неговите жители. Във връзка с тази болезнена за свищовлии тема, кметът на Свищов Генчо Генчев съобщи, че вече е започнато проектирането на такова съоръжение и се надява през следващото лято басейнът вече да е факт на територията на град Свищов. „Не е нормално общини като Бяла, Левски и Полски Тръмбеш да имат плувни басейни, а на територията на община Свищов да липсва дълги години такова съоръжение. Знаем, че е скъпо струващо, но ние трябва да го имаме, за да отговорим на исканията на нашите съграждани.“ – бе категоричен градоначалникът. Той допълни още, че все още се избира мястото, където ще бъде изграден басейнът, а до няколко месеца ще бъде готов и проектът за него. Генчо Генчев информира, че съоръжението ще бъде изградено със средства на община Свищов, като се надява и на допълнителни източници за неговото финансиране.", "date": "2018.06.21", "title": "Велико Търново: До следващото лято в Свищов ще бъде изграден нов градски басейн"}
{"url": "http://www.focus-news.net/news/2018/06/21/2536658/ministar-nikolina-angelkova-shte-prisastva-na-priem-v-blagoevgrad-po-povod-starta-na-festivala-frankofoli.html", "text": "Министърът на туризма Николина Ангелкова ще присъства на прием в Благоевград по повод старта на фестивала „Франкофоли“. Това съобщиха от пресцентъра на Община Благоевград. Събитието ще се проведе в 17.30 часа на 22 юни 2018 г. в зала „Орфей“ на парк „Македония\". Приемът включва „Welcome drink“. Концертите започват в 18.30 часа.", "date": "2018.06.21", "title": "Министър Николина Ангелкова ще присъства на прием в Благоевград по повод старта на фестивала „Франкофоли“"}
{"url": "http://www.focus-news.net/news/2018/06/21/2536656/blagoevgrad-vremenna-organizatsiya-na-dvizhenieto-shte-bade-vavedena-v-rayona-na-park-makedoniya-na-22-i-23-yuni-vav-vrazka-s-provezhdaneto-na-festivala-frankofoli.html", "text": "Временна организация на движението ще бъде въведена в района на парк „Македония“ в Благоевград на 22 и 23 юни във връзка с провеждането на фестивала „Франкофоли“. Това каза за Радио „Фокус“-Пирин Кирил Манов, главен специалист в направление „Обществен ред и сигурност“ към Община Благоевград. „Бул. „Александър Стамболийски“ ще бъде затворен от кръговото движение на улица „14 полк“ до разклона на бул. „Св. Димитър Солунски“, като тази част ще се ползва за паркинг на гостите, както и дясната лента на улица „14 полк“ от кръговото движение с бул. „Александър Стамболийски“ до кръговото движение при ЗМКА. Също така ще се използват и други паркинги, пред които сме сложили табели“, посочи той. Манов уточни, че става дума за паркингите на голям магазин за хранителни продукти, паркингите на американските общежития, както и паркингите на пазара. Той отбеляза, че улиците ще бъдат затворени от 08,00 часа сутринта на 22 юни до 06,00 часа сутринта на 24 юни. Кирил Манов допълни, че има обходни маршрути, които са определени предварително, както и че има и карти за маршрута на градския транспорт – той ще минава през булевард „Васил Левски“ и улица „Джеймс Баучер“, както и през улица „Полковник Дрангов“.\r\nНатали СТЕФАНОВА", "date": "2018.06.21", "title": "Благоевград: Временна организация на движението ще бъде въведена в района на парк „Македония“ на 22 и 23 юни във връзка с провеждането на фестивала „Франкофоли“"}
{"url": "http://www.focus-news.net/news/2018/06/21/2536668/dobrich-avtobus-i-tovaren-avtomobil-sa-katastrofirali-po-patya-dobrich-varna-pri-km-41-ima-postradali.html", "text": "Автобус и товарен автомобил са катастрофирали по пътя Добрич – Варна при км 41. Това съобщи за Радио \"Фокус\" главен инспектор Жулиян Минев, началник на сектор „Пътна полиция“ към Областната дирекция на МВР в Добрич. Товарният автомобил се е движел пред автобуса. При произшествието има пострадали, които са отведени за преглед в болнично заведение. Няма опасност за живота им, уточни инспектор Жулиян Минев. Движението в участъка все още е затруднено, тъй като се извършва оглед на местопроизшествието. Трафикът е ограничен в посока Варна, като  е пренасочен по обходен маршрут. В платното от Варна за Добрич движението не е спряно, но трафикът се регулира от екипи на полицията.\r\nМарияна ВАЛЕНТИНОВА", "date": "2018.06.21", "title": "Добрич: Автобус и товарен автомобил са катастрофирали по пътя Добрич – Варна при км 41, има пострадали"}
{"url": "http://www.focus-news.net/news/2018/06/21/2536671/prof-hristo-pimpirev-e-predlozhen-za-pocheten-grazhdanin-na-pavlikeni.html", "text": "Директорът на Българския антарктически институт проф. Христо Пимпирев е предложен за почетен гражданин на Павликени. Това съобщи на пресконференция във Велико Търново кметът на Павликени инж. Емануил Манолов, предаде репортер на Радио „Фокус“ – Велико Търново. Неговата номинация е направена от инициативен комитет от интелектуалци, повечето от които са родом от Павликени, живеещи и работещи в София. \r\nПроф. Христо Пимпирев е ръководител на експедицията на Антарктида, член на научни дружества и международни организации. Той работи успешно с учениците от СУ „Бачо Киро“ – Павликени. По негово предложение на 4 ноември 2005 година Националната комисия по антарктически наименование към Министерството на външните работи утвърждава и регистрира наименованието на нос на остров Ливингстън на името на Павликени. \r\nОще трима души са номинирани за почетни граждани на Павликени. Това са Диана Борисова – професор по сценична реч, автор на книгата „Магията на словото“. Тя е удостоена с множество награди. Дарител е на Градския исторически музей в Павликени. Сред носителите на званието „почетен гражданин“ е и Георги Сотиров  – архимандрит Георгий – архиерейски наместник на Павликенска духовна околия – завършил Музика и Богословие, работил е в Музикален театър „Стефан Македонски“ в  София и в МДТ “Константин Кисимов“ във Велико Търново. „Той възобнови църквата и църковния двор в Павликени. Благодарение на неговите усилия се реставрираха редица църкви в община Павликени и община Левски. Благодарение на неговата инициативност и настойчивост от няколко години в землището на село Росица се възобновява разрушен манастир от 13 век“, посочи кметът инж. Манолов, по чието предложение е направена номинацията. Четвъртият „почетен гражданин“ на Павликени ще е Цончо Балканджиев – художник, бивш преподавател по Изобразително изкуство, фотограф, художник, един то доайените на пейзажната фотография в България, носител на международното признание артист на FIAP за 2013 година, с над 20 самостоятелни изложби,  главен организатор на ежегодния фотопленер „Павликенския край и неговите хора“. Номинациите ще бъдат утвърдени на тържествена сесия на Общински съвет на 29 юни – Празника на града, от 17.30 часа, а наградите ще бъдат връчени по време на официалната част от тържествата, пред сградата на Община Павликени.\r\nНадежда КРЪСТЕВА", "date": "2018.06.21", "title": "Проф. Христо Пимпирев е предложен за почетен гражданин на Павликени"}
{"url": "http://www.focus-news.net/news/2018/06/21/2536669/varna-retsidivist-s-22-prisadi-vliza-v-zatvora-za-5-godini-pri-strog-rezhim-za-grabezh-i-krazhba-na-6-mobilni-telefona.html", "text": "29-годишният Д.С. ще търпи наказание 5 години лишаване от свобода при строг режим, след като бе признат за виновен от състав на Варненския окръжен съд. Той е бил предаден на съда с две обвинения от Окръжната прокуратура във Варна – кражба на 6 мобилни телефона от варненско училище и грабеж на чужди движими вещи на негов познат от затвора. Това съобщиха от Апелативна прокуратура-Варна. И двете престъпления Д. С. извършил в срока на условно предсрочното му освобождаване от затвора по присъда за друго деяние. Подсъдимият има зад гърба си 22 отделни присъди, по които е бил осъждан ефективно за различни срокове. \r\nВ съдебно заседание и при условията на съкратено съдебно следствие Варненският окръжен съд му наложи наказание 5 год. лишаване от свобода за грабежа и 3 год. лишаване от свобода за кражбата, като определи 29-годишният подсъдим да изтърпи най-тежкото от двете наказания, а именно 5 год. лишаване от свобода при строг  режим. Съдът е потвърдил и взетата още на 15 ноември м.г. постоянна мярка за неотклонение „Задържане под стража“ спрямо Д.С.\r\nНа 11 ноември 2017 г. подсъдимият се видял с негов познат от затвора. Качил се в автомобила му и когато мъжът паркирал колата си в района на жп гарата във Варна, Д.С. препречил пътя му, нанесъл му няколко удара и издърпал чантичката на бившия си колега от затвора. След това избягал. Отнетото със сила при грабежа – пари, мобилен телефон, автомобилен ключ и флаш-памет, е на стойност 345 лева. \r\nДва дни след грабежа, представляващ опасен рецидив, Д.С. влязъл в класна стая на варненско училище. Качил се на третия етаж, възползвал се от отсъствието на децата, които имали час във физкултурния салон, претърсил раниците им и отнел 6 мобилни телефона, като сумата им е 722 лева. И това деяние на Д.С. е извършено в условията на опасен рецидив.\r\nНа 14 ноември 2017 г. Д.С. бил установен от служител на полицията и задържан, тъй като бил обявен на издирване след престъпленията, по които било образувано настоящото производство. \r\nПрисъдата на Варненския окръжен съд подлежи на обжалване пред Апелативния съд.", "date": "2018.06.21", "title": "Варна: Рецидивист с 22 присъди влиза в затвора за 5 години при строг режим за грабеж и кражба на 6 мобилни телефона"}
{"url": "http://www.focus-news.net/news/2018/06/21/2536672/api-vazstanoveno-e-dvizhenieto-po-pat-ii-29-dobrich-varna-pri-km-41.html", "text": "Възстановено е движението по път II-29 Добрич – Варна при км 41. Това съобщиха от пресцентъра на Агенция \"Пътна инфраструктура\" (АПИ).", "date": "2018.06.21", "title": "АПИ: Възстановено е движението по път II-29 Добрич – Варна при км 41"}
{"url": "http://www.focus-news.net/news/2018/06/21/2536670/zam-ministar-nikolay-prodanov-izdirvaniyat-zatvornik-ot-lovech-e-iztarpyaval-obshto-nakazanie-ot-13-godini-lishavane-ot-svoboda.html", "text": "Издирваният затворник от Ловеч е изтърпявал общо наказание от 13 години лишаване от свобода. Това каза заместник-министърът на правосъдието Николай Проданов на брифинг в министерството във връзка с поредния случая на затворник, отклонил се по време на работа на външен обект, предаде репортер на Агенция \"Фокус\".\r\nПо думите му избягалият затворник е работил на обект заедно с още 4-ма лишени от свобода на територията на бивше млекопреработвателно предприятие, намиращо се в покрайнините на град Ловеч. Лишеният от свобода изтърпява общо наказание от 13 години лишаване от свобода за няколко престъпления, сред които кражби и блудства, вляло в сила от март 2011 година. „Незабавно са предприети действия за неговото издирване „по горещите следи“, но за съжаление до този момент нямаме данни да е открит“, каза зам.-министър Проданов. \r\n„Не става дума за бягство от затвора, става дума за отклоняване от външен работен обект на лишен от свобода, който не е бил охраняван. В такива случаи определени ангажименти за охраната на тези лишени от свобода поемат от съответната фирма, която ги е ангажирала като работна ръка“, уточни той.  По думите му случаите на отклонили се от работни обекти лишени от свобода не са се увеличили, а са добили по-голяма медийност. \r\nВесела АЛЕКСАНДРОВА", "date": "2018.06.21", "title": "Зам.-министър Николай Проданов: Издирваният затворник от Ловеч е изтърпявал общо наказание от 13 години лишаване от свобода"}
{"url": "http://www.focus-news.net/news/2018/06/21/2536667/yeni-safak-turtsiya-shte-nalozhi-otvetni-vnosni-mita-varhu-vnosa-ot-sasht.html", "text": "Министерството на икономиката на Турция обяви в официално свое заявление, че е заставено да отговори на наложените от САЩ вносни мита върху стоманата и алуминия със собствени тарифи върху вноса. Същевременно от там изразиха надежда, че по-късно въпросът ще бъде разрешен чрез диалог, пише  Yeni Safak.\r\nОт министерството е посочено, че нито един от представените от САЩ критерии за налагането на митата не може да се приложи върху Турция и турските износители.\r\nВ заявлението е съобщено, че турските ответни мита са „пропорционални, премерени и целящи защитата на турските интереси, докато окуражават диалога“. „Турция иска активни, здрави и реципрочни търговски отношения със САЩ, но разбира, че справедливостта не може да бъде едностранна“, пише в издадения документ.\r\n„Не можем и няма да позволим Турция да бъде несправедливо обвинявана за търговските предизвикателства пред САЩ“, допълва министерството.\r\nПрез март американският президент Доналд Тръмп наложи 25% вносни мита върху стоманата и 10% върху алуминия. От тогава този въпрос се обсъжда разпалено между САЩ и техните търговски партньори. Виктор Турмаков", "date": "2018.06.21", "title": "Yeni Safak: Турция ще наложи ответни вносни мита върху вноса от САЩ"}
{"url": "http://www.focus-news.net/news/2018/06/21/2536673/zam-ministar-nikolay-prodanov-802-ma-lisheni-ot-svoboda-rabotyat-na-neohranyaemi-vanshni-obekti-dnes.html", "text": "Поисках да ми бъде направена справка колко са лишените от свобода, които днес работят на неохраняеми външни обекти. Това са общо 802-ма души. Това каза заместник-министърът на правосъдието Николай Проданов на брифинг в министерството във връзка с поредния случая на затворник, отклонил се по време на работа на външен обект, предаде репортер на Агенция \"Фокус\". „Тук въпросът въобще не опира до пропуски на надзорно охранителната дейност. Тук става дума за принципен въпрос до колко обществото би било готово да промени основни принципи, заложени в Наказателния кодекс от 1968 година, където на труда се гледа на основна средства за превъзпитание, както и дали законодателят би решил на лишените от свобода да им се забрани да работят“, коментира зам.-министърът. „Тогава тези 802-ма души ще си стоят зад мрежите и много трудно биха могли да се отклонят“, допълни той. Зам.-министърът отбеляза още, че към момента близо 7000 души изтърпяват присъда „лишаване от свобода“  в затворите в страната и няма как да им се осигури работа на територията на затворите.  „Що се отнася до охраната на външните работни обекти, на мен ми е много трудно да ви кажа, ако всички тези 800 души трябваше да бъдат охранявани днес, колко точно надзорно-охранителен състав щеше да ни трябва“, посочи още зам.-министър Проданов. \r\nВесела АЛЕКСАНДРОВА", "date": "2018.06.21", "title": "Зам.-министър Николай Проданов: 802-ма лишени от свобода работят на неохраняеми външни обекти днес"}
{"url": "http://www.focus-news.net/news/2018/06/21/2536674/minka-salagyorova-zam-kmet-na-petrich-obshtinata-ima-investitsii-po-otnoshenie-na-vodosnabdyavaneto-i-podpomaga-deynostite-na-vik-za-da-badat-otstraneni-vsichki-problemi.html", "text": "Община Петрич има инвестиции по отношение на водоснабдяването и подпомага дейностите на ВиК-Петрич, за да бъдат отстранени всички проблеми. Това каза за Радио „Фокус“-Пирин Минка Салагьорова, заместник-кмет на Община Петрич с ресор строителство. Тя отбеляза, че е имало проблем с водоподаването в село Марикостиново, но той вече е решен, тъй като е направен нов сондаж и е ремонтира довеждащия водопровод от сондажа до резервоара. Според нея нещата в Марикостиново вече са регулирани. Относно село Кърналово Минка Салагьорова посочи, че и там има проблем, заради амортизирания водопровод, който води към селото. По думите й там също в момента се подготвят различни проекти, за да може да бъде подменен и той. Минка Салагьорова допълни, че на този етап не очакват режими на водата през летния сезон в отделните населени места на територията на община Петрич. Тя каза още, че ако някъде има авария, тя ще бъде отстранявана своевременно.\r\nНатали СТЕФАНОВА", "date": "2018.06.21", "title": "Минка Салагьорова, зам.-кмет на Петрич: Общината има инвестиции по отношение на водоснабдяването и подпомага дейностите на ВиК, за да бъдат отстранени всички проблеми"}
{"url": "http://www.focus-news.net/news/2018/06/21/2536676/dimitar-danchev-bsp-za-kakvi-chuzhdi-investitori-govoryat-upravlyavashtite-kato-ne-osiguryavat-normalni-usloviya-da-funktsionira-edna-industrialna-zona.html", "text": "За какво привличане на чуждестранни инвеститори говорят постоянно премиерът и министърът на икономиката, след като не могат да осигурят нормални условия да функционира една индустриална зона? Този въпрос зададе народният представител от групата на \"БСП за България\" Димитър Данчев, който заедно с Иван Ченчев, също народен представител от ПГ на \"БСП за България\", подкрепи протеста на граждани от \"Толева махала\" и Божурище. Това съобщиха от пресцентъра на ГС на БСП - София. Хората се бяха събрали на кръстовището на Международен път Е-80 при магазин \"Метро-2\" с искане незабавно да бъде изградено продължението на бул. \"Царица Йоанна\" от ж.к. \"Люлин\" до Индустриална зона \"Божурище\".\r\n\"Протестът на гражданите е напълно справедлив, коментира Димитър Данчев. - В момента входът за най-голямата индустриална зона в София минава през \"Толева махала\" и \"Божурище\". Това предизвиква огромен хаос, тъй като десетки камиони преминават на ден, дори в събота и неделя. Хората настояват поне през почивните дни да бъде забранено преминаването, докато бъде разрешен проблемът с пътя. Гражданите имат обещание от министъра на икономиката, който е принципал на Национална компания \"Индустриални зони\", да бъде изграден нов път между бул. \"Царица Йоанна\" и зоната в Божурище. Но въпреки това, нещата не се получават. Затова хората протестират\".\r\nДимитър Данчев обясни, че този проблем не е от скоро и народният представител от БСП Румен Гечев вече е задавал официален въпрос на министъра на икономиката по него. \"С колегата Иван Ченчев, с когото бяхме на протеста днес, ще подготвим ново питане до министъра, за да научим какво става с обещаното от Национална компания \"Индустриални зони\" финансиране от 14 милиона лева за изграждане на пътя и кога най-накрая ще започне работа по него, за да се разтовари трафикът през \"Толева махала\" и \"Божурище\", заяви той.\r\nНародният представител от БСП обясни, че съвсем скоро проблемът ще стане още по-тежък, тъй като ще заработи най-големият логистичен център в Европа на известна чуждестранна компания. \"Тогава липсата на довеждаща и извеждаща инфраструктура в района ще предизвика огромен бунт и от страна на инвеститорите, и от тази на гражданите, предупреди Димитър Данчев. - Премиерът и министърът на икономиката под път и над път говорят за привличане на нови чуждестранни инвеститори чрез развитието на индустриалните зони в България, а в същото време не могат да осигурят нормални условия за функционирането им. Така създават проблеми и на бизнеса, и на гражданите и нещата няма как да проработят\".", "date": "2018.06.21", "title": "Димитър Данчев, БСП: За какви чужди инвеститори говорят управляващите, като не осигуряват нормални условия да функционира една индустриална зона"}
{"url": "http://www.focus-news.net/news/2018/06/21/2536679/ministerstvoto-na-turizma-zapochva-protsedura-po-zalichavane-na-21-turoperatora-ot-natsionalniya-turisticheski-registar.html", "text": "Министерството на туризма започва процедура по прекратяване на регистрацията и заличаване от Националния туристически регистър (НТР) на 21 туроператора. Това съобщиха от пресцентъра на министерството. Причината е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност.  Заличаването се  предприема съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти. \r\nДружествата, чиято регистрация ще бъде прекратена, са със седалище и адрес на управление в гр. София, Варна, Пловдив, Несебър, Поморие и с. Горна Малина. \r\nЗаличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра ще получават информация дали туроператорът е коректен и извършва дейност, спазвайки закона. \r\nЗадължително условие е регистрираният туроператор ежегодно да сключва договор за застраховка „Отговорност на туроператора“ с дружество по смисъла на Кодекса за застраховането и  да я представи на министъра на туризма. След това тя се вписва и в Националния туристически регистър. \r\nСпоред действащите разпоредби на Закона за туризма не съществува възможност регистриран туроператор временно да спира дейността си и/или да няма валидна застраховка.  \r\nОбщо регистрираните туроператори и туристически агенти в Националния туристически регистър към момента са 3304.", "date": "2018.06.21", "title": "Министерството на туризма започва процедура по заличаване на 21 туроператора от Националния туристически регистър"}
{"url": "http://www.focus-news.net/news/2018/06/21/2536682/ramblerru-sarbiya-e-nasochila-raketite-si-za-prodazhba-kam-blizkiya-iztok.html", "text": "Сърбия е създала реактивна система за залпов огън от ново поколение, способна да нанася удари на разстояние до 285 км. Представената на изложението  Eurosatory 2018 в Париж РСЗО „Шумадия“, произведена от държавната компания „Югоимпорт“, е способна да стреля с неуправляеми ракети „Жерина-2“ на далечина до 70 км. и с ракети „Жерина-1“ до 285 км, предава  Рамблер.ру.\r\nСпоред заявление на официалния сайт на „Югоимпорт“ „Жерина-1“ е управляема балистична ракета с GPS насочване, снабдена с осколъчна бойна глава. „Жерина-2“ е по-привичен за РСЗО тип снаряд, а именно неуправляема ракета с осколъчна бойна част. \r\nПо-рано сърбите демонстрираха прототипите на „Шумадия“ на изложението IDEX 2017 в Абу Даби.  Според медиите представените в столицата на ОАЕ  най-нови образци на сръбското оръжие привличат вниманието на клиентите и потенциалните купувачи. Експертите отбелязват, че фактически сръбската отбранителна промишленост е създала в лицето на системата бойна машина, която комбинира функциите на РСЗО (при стрелба с „Жерина-2“) и на напреднал тактически ракетен комплекс при стрелба с „Жерина-1“. Освен това редица военни анализатори, във връзка с разработката на „Шумадия“, хранят надежди, че сръбският военно-промишлен комплекс, намиращ се в дълбок упадък от 1999 г. насам, ще бъде възроден.\r\nВ момента Сърбия доставя оръжие на 65 страни по света, най-вече в Близкия изток, Африка и Азия. Но засега са търсени основно стрелковото оръжие сръбско производство и патроните към него. През 2013 г. между Сърбия и Обединените арабски емирства е подписано споразумение за съвместна разработка на многоцелеви ракетни комплекси на сума от около 200 млн. долара. Дали „Шумадия“ с нейните ракети, способни да стрелят на разстояние от почти 300 км., съществено ще разшири сръбското присъствие на пазара на оръжие?\r\nНаучният сътрудник от Центъра за анализ на стратегии и технологии в Русия Андрей Фролов отбелязва, че създавайки тази система, способна да стреля както с обикновени реактивни снаряди, така и с оперативно-тактически ракети, сръбските разработчици са поели по добре известен път, давайки като пример американските HIMARS и китайските NorInCo AR-3\r\n„Сърбия, разбира се, е далеч от званието военно-промишлен гигант, но там още от времето на бивша Югославия са останали достатъчно ресурси за създаване на добро оръжие. Сега основната задача е да се открият инвеститори, защото сръбската оръжейна индустрия няма да се справи с масово производство на „Шумадия“, смята експертът. Фролов посочи, че такива могат да се открият сред активно воюващите и платежоспособни страни от Близкия изток като Пакистан. \r\n„Това е оръжие, което е наистина е необходимо при реална война. Ако е необходимо да се унищожи цел на противника от безопасно разстояние, то подобна система е оптимален вариант“, заключва военният експерт. Виктор Турмаков", "date": "2018.06.21", "title": "Рамблер.ру: Сърбия е насочила ракетите си (за продажба) към Близкия изток"}
{"url": "http://www.focus-news.net/news/2018/06/21/2536675/ministar-krasimir-valchev-shte-tarsim-vazmozhnosti-s-ban-da-podpomognem-konkretni-razhodi-na-nimh-za-tazi-godina.html", "text": "Ще търсим възможности с БАН да подпомогнем конкретни разходи на НИМХ за тази година. Това каза на брифинг министърът на образованието и науката Красимир Вълчев след среща с Националния институт по метеорология и хидрология (НИМХ) и Българската академия на науките (БАН), предаде репортер на Агенция „Фокус“. „Това не ни е първата среща. Факт е, че НИМХ е едно от трите звена, което има постоянно възложени функции по метеорологично обслужване на обществото и редица други сектори. Тази специфика изисква да бъде отчетена. През тази година беше увеличена субсидията на БАН с 25%. Имаме и задача да оправдаем обществената възвръщаемост за научни изследвания. Това има 2 линии – едната е да са обвързани с резултатите, а другата с обществени дейности“, коментира Вълчев. \r\nПо думите му методика на БАН е била съгласувана с МОН, но тя не отчита спецификата на НИМХ. „Готови сме да съгласуваме и променена методика, ако такава бъде предложена. По-скоро ще търсим други варианти, предвид, че средствата вече са разпределени. Имаме споразумение за догодина бюджетната субсидия за БАН да бъде утвърдена по дейности, като една от тях ще бъде хидрометеорологичното обслужване на държавата и обществото. Ще търсим възможности с БАН да подпомогнем конкретни разходи за тази година. Основният проблем е, че трябва дългосрочно да съхраним хората в НИМХ и да подобрим условията за работа. Много ми се иска и ОС на БАН да отчита по-голямата специфика на НИМХ“, обясни той и уточни, че е поел ангажимент да имат разговори с ОС на БАН. Според него работата на НИМХ е най-видима и ежедневно сме зависими от нея. \r\nЛюба АЛЕКСИЕВА", "date": "2018.06.21", "title": "Министър Красимир Вълчев: Ще търсим възможности с БАН да подпомогнем конкретни разходи на НИМХ за тази година"}
{"url": "http://www.focus-news.net/news/2018/06/21/2536678/zam-ministar-nikolay-prodanov-izdirvaniyat-zatvornik-ot-lovech-e-premesten-v-obshtezhitieto-ot-otvoren-tip-predi-mesets.html", "text": "Издирваният затворник от Ловеч е преместен в общежитието от отворен тип преди месец. Това каза заместник-министърът на правосъдието Николай Проданов на брифинг в министерството във връзка с поредния случай на затворник, отклонил  се по време на работа на външен обект, предаде репортер на Агенция \"Фокус\". „Аз съм искрен привърженик на тезата, че трудът превъзпитава. Когато човек работи, не мисли какви глупости още да направи.“, коментира той. По думите му случаите на отклонили се по време на работа затворници не нарастват, дори са по-малко, но придобиват по-голяма популярност.“Това е една изкуствено създадена новина,  не е новина по същество“, допълни той.", "date": "2018.06.21", "title": "Зам.-министър Николай Проданов: Издирваният затворник от Ловеч е преместен в общежитието от отворен тип преди месец"}
{"url": "http://www.focus-news.net/news/2018/06/21/2536681/d-r-svetozar-baychev-mbal-dobrich-dete-i-chetirima-vazrastni-sa-postradali-pri-katastrofata-po-patya-dobrich-varna.html", "text": "Дете и четирима възрастни са пострадали при катастрофата между микробус и тежкотоварен автомобил по пътя Добрич - Варна. Това каза за Радио \"Фокус\" - Варна д-р Светозар Байчев, директор на МБАЛ-Добрич. Пострадалите са транспортирани до областната болница в Добрич с линейки на Центъра за Спешна медицинска помощ. Д-р Светозар Байчев отбеляза, че шофьорът на микробуса е със съмнения за фрактура на долен крайник. При инцидента са пострадали още двама мъже, като единият е с разкъсно-контузна рана, а другият с фрактура на ребра. Сред пострадалите има и жена, която е със съчетана травма, засягаща корем, гърди и глава, както и дете на около 10 години, което също е със съчетана травма, допълни д-р Байчев. Всички ранени при пътното произшествие са в здравното заведение, където се полагат грижи за тях, назначени са и изследвания, като им е предложено да бъдат хоспитализирани в областната болница. Д-р Светозар Байчев подчерта, че няма опасност за живота на пострадалите. \"Имаме осигурен ресурс - персонал, оборудване и апаратура, за да се справим с възникналата ситуация\", заяви д-р Светозар Байчев.\r\nМарияна ВАЛЕНТИНОВА", "date": "2018.06.21", "title": "Д-р Светозар Байчев, МБАЛ-Добрич: Дете и четирима възрастни са пострадали при катастрофата по пътя Добрич - Варна"}
{"url": "http://www.focus-news.net/news/2018/06/21/2536685/dots-snezhana-balabanova-nimh-nedostigat-na-presni-vodi-shte-narastva.html", "text": "Недостигът на пресни води ще нараства. Това каза в предаването „Екологичен резонанс“ на Радио „Фокус“ доц. Снежана Балабанова, ръководител на хидрологични прогнози към Националния институт по метеорология и хидрология (НИМХ) към Българската академия на науките (БАН) по повод Световния ден на хидрологията. Тя обясни, че това е следствие от увеличението на населението, свързано е с промените в климата и замърсяването на околната среда. Доц. Балабанова добави, че се очаква нарастване на честотата на екстремни явления като наводнения и суши, а за да се адаптираме към тези промени, трябва да се подобри управлението на водните ресурси. \r\n„Изключително важно е да се произвеждат качествени данни и продукти, които стигат до крайните потребителите“, каза доц. Балабанова по повод предупредителния протест митинг на НИМХ, свързан с недофинансирането на института, вследствие на което не могат да бъдат осъществени измерванията, които са важни за работата им. „Това, което искаме, е само 1 млн., но това, което ще получи обществото и държавата с нашата дейност и нашите продукти, ще спести милиарди. Това, което правим е много значимо и всички хора, които са ангажирани с това, се отнасят с голяма отговорност към нещата“, коментира доц. Снежана Балабанова. Тя каза още, че за съжаление в последните години се наблюдава замърсяване на подземните води, което не е в полза на хората и по-добрия им живот.", "date": "2018.06.21", "title": "Доц. Снежана Балабанова, НИМХ: Недостигът на пресни води ще нараства"}
{"url": "http://www.focus-news.net/news/2018/06/21/2536684/dobrich-tenis-klub-kavarna-organizira-vtori-obshtinski-turnir-po-tenis-na-kort-za-lyubiteli-amatyori.html", "text": "Тенис клуб „Каварна“ организира втори общински турнир по тенис на корт за любители – аматьори. \r\nТурнирът ще се проведе на 22 и 23 юни 2018 г., от 18:00 ч., на тенис кортовете в град Каварна. \r\nУчастниците трябва да са навършили 18 г., без значение техният пол. Всички са добре дошли. След края на турнира ще бъде обявена и новата общинска ранглиста. През първия ден ще бъдат изиграни началните кръгове, а победителите ще продължат надпреварата и през следващия ден. Форматът на срещите ще бъде обявен преди началото на турнира, според броя участници. \r\n\"За записване и повече информация може да се свържете с нас чрез страницата ни във фейсбук или се обадите на телефоните за връзка. \r\nОчакваме всеки, който има дори и малък опит в тениса, на 22 юни 2018 г. – петък, след 17:30 ч., за записване и теглене на жребия за турнира!!!\", посочват организаторите на инициативата.", "date": "2018.06.21", "title": "Добрич: Тенис клуб „Каварна“ организира втори общински турнир по тенис на корт за любители – аматьори"}
{"url": "http://www.focus-news.net/news/2018/06/21/2536680/akad-yulian-revalski-ban-obeshtali-sme-na-parvo-vreme-160-000-lv-za-nimh-veche-sme-preveli-43-000-lv-i-shte-tarsim-poetapno-resheniya.html", "text": "Обещали сме на първо време 160 000 лв. за НИМХ, вече сме превели 43 000 лв. и ще търсим поетапно решения. Това каза на брифинг председателят на Българската академия на науките (БАН) акад. Юлиан Ревалски след среща с Националния институт по метеорология и хидрология (НИМХ) и министъра на образованието и науката Красимир Вълчев, предаде репортер на Агенция „Фокус“. „Създалата се ситуация е заради дългогодишното недофинансиране. Отдаваме изключително важно значение на тази дейност. Това е уникален институт. За да се реши проблемът, то той не е в правилата, дейността на НИМХ трябва да се извади на отделен ред. Ще търсим решение на стъпки. Обещали сме на първо време 160 000 лв., превели сме 43 000 лв.“, заяви акад. Ревалски. По думите му в по-следващи етапи ще търсят също решения. „Ще търсим средства за издръжка на стъпки и се надяваме да ги осигурим“, добави той. \r\nЛюба АЛЕКСИЕВА", "date": "2018.06.21", "title": "Акад. Юлиан Ревалски, БАН: Обещали сме на първо време 160 000 лв. за НИМХ, вече сме превели 43 000 лв. и ще търсим поетапно решения"}
{"url": "http://www.focus-news.net/news/2018/06/21/2536677/kak-se-pozitsioniraha-germanskite-partii-v-spora-mezhdu-hds-i-hss-za-politikata-v-oblastta-na-ubezhishtetoi-obzor.html", "text": "Вътрешните спорове в редиците на Съюза (ХДС/ХСС) съпътстват блока от самото му създаване, но този път конфликтът между „сестринските“ партии по отношение на политиката в областта на убежището може да се окаже най-лошият в историята им. Кулминацията на кризата е в разгара си: миналата седмица за първи път от съществуването на политическия блок фракциите на двете партии в Бундестага проведоха отделни заседания, а лидерите на ХДС и ХСС вече дори не се опитват да прикрият конфликта помежду си пред германското общество. Федералният вътрешен министър Хорст Зеехофер бе категоричен: „Вече не мога да работя с тази жена“. На свой ред канцлерът на ФРГ му припомни, че ако прецени, може да го освободи от заемания пост. Кризата предизвика сериозни опасения за бъдещето на управляващата голяма коалиция в Берлин. И докато пресата реагира емоционално на скандала в ръководството на Съюза (ХДС/ХСС), партиите в Германия постепенно се позиционират в двата оформили се лагера в Берлин.\r\nУправляващата заседно със Съюза (ХДС/ХСС) Германска социалдемократическа партия (ГСДП) първоначално изиска свикването на спешна среща на върха на голямата коалиция  във връзка с конфликта между двете сестрински партии за политиката в областта на убежището. Председателят на ГСДП Андреа Налес се обърна с призив към канцлера на ФРГ Ангела Меркел да насрочи извънредна среща, като същевременно призова ХСС и ХДС да намерят начин да изгладят противоречията си преди провеждането на форума на високо равнище на ЕС в края на месеца. „Спорът накърнява репутацията на политиката в Германия и преди всичко - репутацията на Германия в Европа\", подчерта Налес. \r\nПо-късно обаче стана ясно, че лидерът на германските социалдемократи изглежда е изправена пред предизвикателството да намери собствена позиция в спора за убежището между двете „сестрински“ парти от Съюза (ХДС/ХСС).  Към настоящия момент предложението на Налес  е за постигането на споразумение вътре в коалиция – нещо, на което германските социалдемократи залагат обикновено при възникването на спор между управляващите партии.  В редиците на собствената й партия назря недоволство от липсата й на креативност. Позицията на ГСДП обаче е важна за оцеляването на черно-червената коалиция в Берлин. Едва ли Налес би искала нови избори, на които партията й да рискува ново катастрофално представяне – в гласуването от септември миналата година ГСДП получи рекордно ниска в историята си подкрепа от гражданите. \r\nДвете партии от потенциалната „ямайска коалиция“ – „Зелени“ и Свободната демократическа партия (СвДП) - заеха диаметриално различни позиции в спора за политиката в областта на убежището. „Зелените“ разкритикуваха ХСС, а свободните демократи атакуваха ХДС. \r\nПрез първите седмици бушуващият спор между „сестринските“ партии бе неудобен за „Зелените“, които реагираха с „ужас“ и „отвращение“ на конфликта в управляващите в Берлин. В последвалите дни обаче стана ясно, че позициите им се приближават повече до тези на ХДС, отколкото на ХСС.\r\n„Това, което изпитваме на гърба си сега, се дължи единствено на предизборната кампания в Бавария\", подчерта председателят на партията „Зелени“ Роберт Хабек в началото на седмицата. Фактът, че ХСС принуждава федералното правителство „да играе в негов интерес“ в момент, в който трябва да бъдат решение редица проблеми, говори единствено за „драматично отслабване на политиката“, категоричен бе Хабек. По-късно „зеленият“ политик изостри тона си – той атакува ХСС, като описа действията им като „преврат“. „Така не може да се управлява Германия“, предупреди Хабек. \r\nНа свой ред съпредседателят на партията Аналена Бербок говори за „значителни щети на демокрацията“. Отправянето на ултиматум от страна на министър към канцлер е обида, която Меркел едва ли трябва да прости, изрази увереност Бербок. \r\n„Зелените“ не вярват в сценария за колапс на управляващата голяма коалиция. Те обаче не оставят съмнение, че биха искали да поемат държавна отговорност, ако коалицията се разпадне. В последните проучвания на общественото мнение рейтингът им достига до 14%. На последните избори за тях гласуваха 8,9% от избирателите. \r\nЗа лидера на Свободната демократическа партия (СвДП) Кристиан Линднер няма съмнение коя партия е права – това е ХСС. „В настоящия спор за убежищетп ние сме по-близо до ХСС, отколкото до Меркел и „Зелените\", поясни Линднер през уикенда. В обедните часове на понеделник лидерът на германските либерали отново потвърди позициите на партията си.\r\nЗаместник-председателят на СвДП Михаел Тойер също заяви, че счита за необходимо да бъдат внесени яснота и ред при управлението на проблема с бежанците. Ако е необходимо, те трябва да бъдат отхвърляни още на националните граници на страната – поне до този момент, в който защитата на външните граници на Европа не стане наистина надеждна. Целта обаче е в крайна сметка да бъде изградена европейска система за предоставяне на убежище.\r\nВ случай на разпадане на управляващата черно-червена коалиция свободните демократи няма да са на разположение като партньор за съставяне на ново федерално правителство на Германия, категоричен бе Линднер. „Не очаквам СвДП да влезе в ръководено от Меркел правителство, без значение в каква цветова комбинация“, категоричен бе лидерът на свободните демократи.\r\nЗа партията „Левица“ в бушуващия конфликт между ХДС и ХСС злодеят е ясен – това е председателят на ХСС. Заради коментарите на бавареца, че „повече не мога да работя с тази жена“, т.е. Меркел, левият депутат Ян Корте предложи канцлерът „да дръпне аварийната спирачка“ и „да изпрати вътрешния си министър в пенсия“.\r\nНа свой ред Петра Пау, вицепредседател на Бундестага, предупреди: „ХСС влезе в състезание с „Алтернатива за Германия“ за това коя от двете партии е по-националистическа и по-антиевропейска“. \r\nЛидерът на парламентарната група на „Левица“, Сахра Вагенкнехт, запази мълчание в спора - тя многократно е изразявала разбиране към притесненията на германските граждани поради големия брой бежанци в страната. Конфликтът Меркел-Зеехофер не бе засегнат в коментарите й от последните седмици. \r\nПредседателят на партията Катя Кипинг реагира с остро преди всичко на бездействието от страна на социалдемократите. „ГСПД стои мълчаливо като наблюдател, жертвайки идеята за Европа и човешките права заради страха от нови избори“, коментира Кипинг. Тя предупреди: „Ако Съюза (ХДС/ХСС) днес иска да копира бежанската политика на Виктор Орбан или Себастиан Курц, то утре ще е готов и да управлява заедно с „Алтернатива за Германия“. \r\nКак гледат в редиците на популистката партия на случващото се в управляващата коалиция? „Алтернатива за Германия“ се надява да извлече дивиденти от кризата между партиите от управляващия в Берлин Съюз (ХДС/ХСС).\r\n„Ще загуби или Ангела Меркел, или Хорст Зеехофер“, бе равнодушната констатация на вицепредседателя на „Алтернатива за Германия“ Гьорг Паздерски. Идеята на лидера на ХСС за връщене обратно на мигрантите, които вече са регистрирани в други страни от ЕС, е „стъпка в правилната посока“ според Паздерски. Следващата „правилна“ е депортацията им от страната. Същевременно обаче той не пропусна да подчертае, че полемиката между двете „сестрински“ партии е истински „подарък“ за крайнодясната „Алтернатива за Германия\".\r\nОт редиците й обаче изключиха възможността за разпадане на голямата коалиция в Берлин заради спора в редиците на Съюза (ХДС/ХСС) за политиката в областта на убежището. „При сегашната ситуация в ГСДП или в Съюза (ХДС/ХСС) едва ли някоя от тези партии е заинтересована от нови избори“, коментира лидерът на партията Александер Гауланд. Съгласно думите му, по-вероятно е и този път да се стигне до „някакъв компромисен вариант“ между ХДС и ХСС, отколкото да бъде организиран предсрочен вот. И все пак, ако се стигне до такъв, според Гауланд партията му има добри шансове да спечели подкрепата на германците.\r\nПо-рано тази седмица политолози стигнаха до заключението, че възможното разпадане на голямата коалиция в Берлин няма да бъде позитивно за „Алтернатива за Германия“, най-малко поради причината, че от 2015 г. насам Ангела Меркел е основната фигура, която популистите използват като мишена за нападките си. „Те трябва да съжаляват за загубата на Ангела Меркел като образ на врага“, коментира умело журналист на водещо германско издание. \r\nИ накрая – какво мислят гражданите на Германия? Кризата в редиците на Съюза (ХДС/ХСС), която бушува вече няколко седмици, заплашва да доведе до разпадане на политическия блок, воден от канцлера на ФРГ Ангела Меркел. Това може да означава, че в бъдеще Християнсоциалният съюз (ХСС) няма да бъде регионална партия, избирана единствено в Бавария – тя ще може да се конкурира за гласовете на избирателите на национално ниво. Проучване показва, че идеята се харесва на мнозинството германци.\r\nПроведена е анкета, съдържаща въпрос дали ХСС трябва да участва самостоятелно в изборите в Германия. Резултатите показват, че повече от 60% от гражданите на ФРГ възприемат „позитивно“ или „много позитивно“ идеята, докато 31% от респондентите са категорични, че не могат да си представят подобен сценарий. \r\nНезависимо дали става въпрос за отделяне на двете партии, краят на Съюза (ХДС/ХСС) обаче със сигурност ще навреди и на двете партии, категорични са участвалите в анкетата.\r\nПо-нататъшен анализ показва как е разделено обществото, когато става въпрос за политиката в областта на убежището. Въпреки че множеството германци могат да си представят ХСС на федерално ниво, по-голямата част от гражданите на ФРГ все още защитават политиката на Ангела Меркел по отношение на миграцията.\r\nПовече от 50% от респондентите заявяват, че проблемът с бежанците може да бъде решен по-добре на европейско, отколкото на национално равнище, за което настоява лидерът на ХСС Хорст Зеехофер. От друга страна, малко под 45% са на мнение, че Берлин може и сам да се справи с проблема. \r\nНезависимо от това, рейтингът на Хорст Зеехофер продължава да се подобрява през последните седмици. Проучванията показват, че в очите на гражданите той е победител в спора с Меркел. Сега той се нарежда на второ място в класацията за най-харесваните политици, с три места по-напред, в сравнение с резултатите от анкетите през месец май. Канцлерът Меркел остава на 12-то място по отношение на удовлетвореността на гражданите. Тереза Герова", "date": "2018.06.21", "title": "Как се позиционираха германските партии в спора между ХДС и ХСС за политиката в областта на убежището? (ОБЗОР)"}
{"url": "http://www.focus-news.net/news/2018/06/21/2536683/prof-hristomir-branzov-nimh-nadyavam-se-che-takiva-protesti-kato-dneshniya-nyama-da-ima-poveche.html", "text": "Надявам се, че такива протести като днешния няма да има. Това каза на брифинг директорът на Националния институт по метеорология и хидрология (НИМХ) проф. Христомир Брънзов след среща с министъра на образованието и науката Красимир Вълчев и Българската академия на науките (БАН), предаде репортер на Агенция „Фокус“. „Нашите проблеми станаха твърде публични. Първата ни задача е да запазим хората, защото ако напуснат и си тръгнат, то тогава вече проблемът няма да може да се реши с никакви финанси“, коментира проф. Брънзов. Той уточни, че са били осигурени необходимите средства за допълнителна работа – като нощен труд, но това неминуемо е довело до прехвърляне на парите от единия в другия джоб. „Появиха се проблеми с издръжката на Института. До този момент не се очертава намиране на всички средства и вероятно ще бъдат осигурявани на траншове, които да са така във времето, че да не се прекъсне дейността на Института“, допълни той. \r\nТой обясни, че прекратяването на дейностите на НИМХ на 9 юли е било, ако не получат никакви средства. „Сега министърът ще осигури поне за още един месец дейностите, акад. Ревалски каза, че вече са ни преведени 43 000 лв. и чакаме следващи етапи. Очевидно до края на годината ще получаваме месец за месец необходимите средства. Надявам се, че такива протести като днешният няма да има. Днешният протест не ни е присъщ. Дали на сайта ни ще продължи – има си хора, които решават тези неща“, каза още директорът на НИМХ. \r\nЛюба АЛЕКСИЕВА", "date": "2018.06.21", "title": "Проф. Христомир Брънзов, НИМХ: Надявам се, че такива протести като днешния няма да има повече"}
{"url": "http://www.focus-news.net/news/2018/06/21/2536688/parlamentarnata-komisiya-za-borba-sas-sivata-ikonomika-nagradi-agentsiya-mitnitsi-i-nap-za-visokite-rezultati-prez-2017-g.html", "text": "Парламентарната комисия за наблюдение на приходните агенции и борба със сивата икономика и контрабандата награди Агенция „Митници“ и НАП за високите резултати от дейността им, предаде репортер на Агенция „Фокус“. Плакетите получиха директорът на Агенция „Митници“ Георги Костов и изпълнителният директор на Националната агенция по приходите Галя Димитрова. Предстои двамата да бъдат изслушани в комисията за резултатите от дейността им през 2017 година.\r\nБиляна ИВАНОВА", "date": "2018.06.21", "title": "Парламентарната комисия за борба със сивата икономика награди Агенция „Митници“ и НАП за високите резултати през 2017 г."}
{"url": "http://www.focus-news.net/news/2018/06/21/2536689/dimitar-nikolov-kmet-na-burgas-za-nas-e-izklyuchitelno-vazhno-da-chuem-mnogo-po-rano-kak-sa-definirani-tselite-i-konkretnite-zadachi-po-otnoshenie-na-sledvashtiya-programen-period.html", "text": "За нас е изключително важно като представителите на местната власт да чуем много по-рано как са дефинирани целите и конкретните задачи по отношение на следващия програмен период на програмата „Възобновяема енергия, енергийна ефективност и енергийна сигурност“. Това каза кметът на Община Бургас Димитър Николов по време на международната конференция „По пътя към почти нулевоенергийни сгради“, предаде репортер на Радио „Фокус“ – Бургас. „Още по-важно е, че имаме възможност да кандидатстваме към два пъти по-голям бюджет по отношение на норвежката програма. Лично искам да благодаря за това на г-н Станков, защото благодарение на неговите усилия имаме тази възможност“, каза още Николов. По думите му  в предния програмен период Бургас е участвал и заявил апликационна форма към най-големия проект за решаване енергийната ефективност на най-големия жилище комплекс. Николов уточни, че основните училища и детски градини в града десетки години наред прекомерно са ползвали енергия, което изключително много е утежнило техния бюджет и в края на годината всяко училище и детска градина са приключвали почти на дефицит, заради прекомерно високите им сметки по отношение на отоплението през зимните месеци. Той допълни, че подготвяйки проекта за решаване на проблемите с енерго-носителите и ефективното пренасяне на топлина до тези обществени сгради, са успели три пъти да намалят разходите. По този начин се е почуствало, както и с подобряване на качеството на топлината в тези учебни заведения, така и с рязко намалените разходи по поддръжката на сградите. \r\n„С това използвайки иновативни решения, чрез електронен контрол за управление на целия този процес, ние успяхме да увеличим и ефективността в използването на тази енергия. Натрупаният опит ни дава възможност за следващия програмен период да се възползваме с подготовка на проекти към по-интелигентни решения за решаването на тези проблеми. За нас е важно и като град да бъдем едни от активните, защото голяма част от тези технологии, които ние използваме, съчетавайки с доброто менажиране на обществените сгради ни дават възможност да икономисваме сериозна сума, средства и по този начин да управляваме в по-полезни мероприятия спестените финансови средства“, каза още кметът на Община Бургас.\r\nДеница ДИМИТРОВА", "date": "2018.06.21", "title": "Димитър Николов, кмет на Бургас: За нас е изключително важно да чуем много по-рано как са дефинирани целите и конкретните задачи по отношение на следващия програмен период"}
{"url": "http://www.focus-news.net/news/2018/06/21/2536692/publichno-predstavyane-na-zakonodatelnite-predlozheniya-na-evropeyskata-komisiya-za-politikata-na-sblizhavane-za-perioda-2021-2027-godina-shte-se-provede-na-28-yuni.html", "text": "На 28 юни (четвъртък), от 09.30 часа в Дома на Европа в София (ул. Г. С. Раковски 124) ще се проведе публично представяне на законодателните предложения на Европейската комисия (EK) за Политиката на сближаване за периода 2021-2027 година. Това съобщиха от Представителството на ЕК в България.\r\nСъбитието ще бъде открито от Огнян Златев, ръководител на Представителството на Европейската комисия в Българиа и Иван Иванов, директор на Дирекция \"Централното координационно звено\" на Министерския съвет. \r\nДетайлното представяне на предложенията на Комисията ще бъде направено от Андриана Сукова, заместник-генерален директор в генерална дирекция \"Заетост, социални въпроси и приобщаване\" и Витория Алиата ди Вилафранка, директор в генерална дирекция \"Регионална и селищна политика\" на Европейската комисия. То ще бъде последвано от свободна дискусия, в която ще се включат експерти на Европейската комисия.", "date": "2018.06.21", "title": "Публично представяне на законодателните предложения на Европейската комисия за Политиката на сближаване за периода 2021-2027 година ще се проведе на 28 юни"}
{"url": "http://www.focus-news.net/news/2018/06/21/2536690/sliven-sadat-nalozhi-efektivno-nakazanie-ot-13-godini-i-4-mesetsa-zatvor-na-izvarshitel-na-ubiystvo-na-18-godishno-momiche.html", "text": "Окръжен съд – Сливен наложи ефективно наказание от 13 г. и 4 м. „лишаване от свобода“ на Милан Й. Той е подсъдим за това, че за това, че на 13 януари 2018 г. в Твърдица умишлено е умъртвил 18-годишно момиче, като деянието е извършено по особено мъчителен за убитата начин и смъртта е настъпила на 19.01.2018г. – престъпление по чл. 116, ал. 1, т. 6, предл. 2 от НК. Това съобщиха от Апелативна прокуратура-Бургас. Към определеното от Окръжния съд наказание ще бъде присъединено и наказание „лишаване от свобода“ за срок от 6 месеца, наложено на осъденото лице по предходна присъда.\r\nПрисъдата е постановена по реда на съкратеното производство и е произнесена само 5 месеца след извършване на тежкото умишлено престъпление в резултат на отличната работа на разследващи и магистрати. \r\nНаказанието трябва да бъде изтърпяно при първоначален „строг“ режим в затвор.\r\nПрисъдата на  може да бъде обжалвана пред Апелативен съд – Бургас.", "date": "2018.06.21", "title": "Сливен: Съдът наложи ефективно наказание от 13 години и 4 месеца  затвор на извършител на убийство на 18-годишно момиче"}
{"url": "http://www.focus-news.net/news/2018/06/21/2536694/voennomorskite-sili-otbelyazaha-100-godini-ot-sazdavaneto-na-voyskite-za-yadrena-himicheska-biologicheska-zashtita-i-ekologiya.html", "text": "На 21 юни 2018 г. от 11:00 часа в Щаба на Военноморските сили (ВМС) се проведе тържество по случай 100 години от създаването на войските за ядрена, химическа, биологическа защита и екология и Деня на военния химик. Това съобщиха от ВМС.\r\nВоеннослужещите, цивилните служители и ветераните от структурата за  ядрена, химическа и биологическа защита от военния флот бяха поздравени от командира на Военноморските сили контраадмирал Митко Петев и с негово заповед за постигнати високи резултати при изпълнение на служебните задължения, доказани професионални и личностни качества бяха наградени с предметна награда: \r\n- Капитан Христо Георгиев Георгиев от в. ф. 54830–Варна;\r\n- Старши сержант Кателия Кондов Кателиев от в. ф. 26800–Варна;\r\n- Старшина I степен Борислав Здравков Жеков от в. ф. 54830–Варна.\r\nС грамота бяха удостоени:\r\n- Капитан II ранг Валентин Николов Йорданов от в. ф. 34400–Варна; \r\n- Майор Валентин Асенов Коларов от в. ф. 32140–Варна;\r\n- Офицерски кандидат Йордан Илиев Димитров от в. ф. 54830–Варна.;\r\n- Главен старшина Валентин Кирилов Петков от в. ф. 38920–Варна ;\r\n- Старши сержант Иво Иванов Иванов от в. ф. 36940 –Варна.\r\n- Ефрейтор 1-ви клас Костадин Димитров Костадинов от в. ф. 54830 – Варна.\r\nПолковникът от резерва Атанас Сивков представи своята книга „100 години от създаването на войските за ядрена, химическа, биологическа защита и екология във Военноморските сили”.\r\nТържеството завърши с обща снимка пред Адмиралтейството.", "date": "2018.06.21", "title": "Военноморските сили отбелязаха 100 години от създаването на войските за ядрена, химическа, биологическа защита и екология"}
{"url": "http://www.focus-news.net/news/2018/06/21/2536696/galya-dimitrova-nap-87-e-rastat-na-prihodite-ni-prez-2017-g-v-sravnenie-s-2016-g.html", "text": "19,176 млрд. са събраните приходи от НАП, което е с над 1,5 млрд. повече от приходите през 2016 година. Ръстът е 8.7%. Това каза изпълнителният директор на Националната агенция по приходите Галя Димитрова на заседание на парламентарната комисия за наблюдение на приходните агенции и борба със сивата икономика и контрабандата, предаде репортер на Агенция „Фокус“. „Годишният план за приходи е преизпълнен с 4.5%. Това са 887 млн. лева“, обясни тя и допълни, че този добър резултат е тенденция през последните няколко години. „За последните 3 години ръстът на приходите, събрани от НАП е нараснал с над 5 млрд. лева“, изтъкна Галя Димитрова. „Приходите за 2017 година са с 1/3 повече от събраните през 2014 година“, уточни тя. „Ако БВП за последните 3 години е нараснал с 18%, то приходите събрани от НАП за същия период са нараснали с 33%. Това показва резултатът от непрестанните ни усилия за спазването на закона“, каза още изпълнителният директор на НАП.\r\nБиляна ИВАНОВА", "date": "2018.06.21", "title": "Галя Димитрова, НАП: 8.7% е ръстът на приходите ни през 2017 г. в сравнение с 2016 г."}
{"url": "http://www.focus-news.net/news/2018/06/21/2536686/kanal-5-makedoniya-es-i-nato-vse-oshte-chakat-zelena-svetlina-ot-atina-za-makedoniya.html", "text": "Нито от гръцка, нито от македонска страна не се потвърждава дали Гърция, съгласно договора, подписан в неделя край Преспанското езеро, е изпратила уведомление до председателя на Европейския съвет Доналд Туск и до генералния секретар на НАТО Йенс Столтенберг, с което да потвърди, че всички пречки пред евроатлантическата интеграция на Македония са премахнати, предава скопският телевизионен  „Канал 5“.\r\nБившият посланик на Македония в НАТО  Нано Ружин заяви, че не се съмнява, че Македония ще бъде възнаградена на срещата на високо равнище на Алианса на 11 и 12 юли, след като вчера министър-председателят Зоран Заев заяви, че Северноатлантическият съвет на НАТО е поставил на дневен ред поканата на страната.\r\nРужин обясни, че процесът за  официалното членство в НАТО е процес, който ще отнеме известно време. Необходимо е членството да се ратифицира във всички парламенти на държавите-членки, както провеждането и допълнителни реформи.\r\nЩо се отнася до получаването на дата за започване на преговорите със Съюза, нещата остават несигурни. В навечерието на Европейския съвет във вторник и срещата на високо равнище на ЕС два дни по-късно, гръцкият вестник „Катимерини“ отново напомня на съпротивата, която Франция, подкрепена от Холандия и Дания, има по отношение на разширяването. От друга страна, на срещата се очаква разширяването да остане в сянката на темата за справянето с мигрантската криза, около която има огромно разделение между страните-членки. Виктор Турмаков", "date": "2018.06.21", "title": "„Канал 5“ (Македония): ЕС и НАТО все още чакат зелена светлина от Атина за Македония"}
{"url": "http://www.focus-news.net/news/2018/06/21/2536698/burgas-sadat-nalozhi-efektivno-nakazanie-ot-4-godini-zatvor-na-mazh-prichinil-po-nepredpazlivost-smartta-na-momche.html", "text": "Окръжен съд – Бургас наложи ефективно наказание от 4 г. „лишаване от свобода“ и 5г. “лишаване от право да управлява МПС“ на Кирил Г. Това съобщиха от Апелативна прокуратура - Бургас. Той е подсъдим за това, че на 20 ноември 2017 г. при управление на моторно превозно средство – лек автомобил „Шевролет“, на главен път в посока от Черноморец към Бургас, в района на кръстовище с общински път за с. Атия, общ.Созопол и Военноморска база Бургас, нарушил правилата за движение, като в зона на действие на пътен знак В 26 – „Забранено движение със скорост по-висока от 60 км/ч“ се е движил със скорост от 95 км/ч, също така не е намалил скоростта или спрял, за да пропусне преминаващия по пешеходната пътека пешеходец и по непредпазливост е причинил смъртта на Костадин Д. – престъпление по чл.343, ал.3, предл.6, б.„б“, предл.1, вр. чл.1, б.„в“, вр. чл.342, ал.1 от НК.\r\nПрисъдата е постановена по реда на съкратеното производство. \r\nНаказанието трябва да бъде изтърпяно при първоначален „общ“ режим в затвор.\r\nПрисъдата на Окръжен съд –  Бургас може да бъде обжалвана пред Апелативен съд – Бургас.", "date": "2018.06.21", "title": "Бургас: Съдът наложи ефективно наказание от 4 години затвор на мъж, причинил по непредпазливост смъртта на момче"}
{"url": "http://www.focus-news.net/news/2018/06/21/2536693/ministar-krasimir-valchev-ot-strana-na-mon-uveryavame-sluzhitelite-na-nimh-che-imat-nasheto-razbirane.html", "text": "От страна на МОН, уверяваме служителите на НИМХ, че имат нашето разбиране. Това каза на брифинг министърът на образованието и науката Красимир Вълчев след среща с Националния институт по метеорология и хидрология (НИМХ) и Българската академия на науките (БАН), предаде репортер на Агенция „Фокус“. „Днешната среща беше планирана още преди да бъде ясна датата на протеста. Беше продължение на предходната ни среща. От страна на МОН, уверяваме служителите на НИМХ, че имат нашето разбиране. Като министър ми е много по-малко трудно да оправдая необходимостта да се предоставят средства конкретно на този Институт, отколкото на други в рамките на БАН. Много е важно да отбележим, че най-упълномощеният орган е ОС на БАН. Единственото, което мога да направя е да предоставя средства целево, ако имам някакви икономии. По същия начин и председателят на БАН не утвърждава разпределението на бюджета по институти“, коментира Вълчев. Той уточни, че е много радостен, че точно от страна на БАН в началото на годината е било предложено бюджетът да се разпределя по дейности. „Ние го приехме и заложихме в споразумението. Ключово е да проведем този разговор и с този за важността на НИМХ и с ОС на БАН. Днес тук можем само частично да гарантираме и обещаем нещо, необходима е и промяна в Закона за БАН, за да утвърждаваме тази субсидия и по дейности. Ще предложим заедно със Закона за държавния бюджет такава промяна в Закона за БАН. Надяваме се, че като имаме съгласие всички страни, ще бъде приета“, каза още Красимир Вълчев. \r\nЛюба АЛЕКСИЕВА", "date": "2018.06.21", "title": "Министър Красимир Вълчев: От страна на МОН, уверяваме служителите на НИМХ, че имат нашето разбиране"}
{"url": "http://www.focus-news.net/news/2018/06/21/2536697/standard-makedoniya-predsedatelyat-na-nova-demokratsiya-obvini-gratskoto-pravitelstvo-che-e-otstapilo-makedonskiya-ezik-i-natsionalnost.html", "text": "Председателят на основната македонска опозиционна партия „Нова демокрация“ Кирякос Мицотакис заяви, че  министър-председателят Алексис Ципрас е отстъпил на Македония македонската националност и език, предава скопското електронно издание  „Стандард“.\r\nМицотакис заяви, че все повече гърци разбират, че „лошото споразумение“, подписано от министър-председателите на Македония и на Гърция Зоран Заев и Алексис Ципрас, вече е започнало да дава резултати.  „Правителственото мнозинство отстъпи нещо на съседната страна, което никое предходно правителство не е обсъждало – македонската националност и език“, смята опозиционерът.\r\nПредседателят на „Нова демокрация“ отново повтори позицията си, че партията ще гласува против ратифицирането на договора, когато той достигне до гръцкия парламент. Виктор Турмаков", "date": "2018.06.21", "title": "„Стандард“ (Македония): Председателят на „Нова демокрация“ обвини гръцкото правителство, че е отстъпило македонския език и националност"}
{"url": "http://www.focus-news.net/news/2018/06/21/2536695/orlin-georgiev-nimh-ministarat-na-obrazovanieto-i-predsedatelyat-na-ban-poeha-angazhiment-koyto-donyakade-ni-udovletvoryava.html", "text": "Министърът на образованието и председателят на БАН поеха ангажимент, който донякъде ни удовлетворява. Това каза на брифинг Орлин Георгиев – ръководител на отдел „Специализирани метеорологични измервания и хидрометеорологични методики“ към Националния институт по метеорология и хидрология (НИМХ) след среща с министъра на образованието и науката Красимир Вълчев и Българската академия на науките (БАН), предаде репортер на Агенция „Фокус“. „Министърът пое ангажимент, който нас донякъде ни удовлетворява предвид, че сме институт, който не е класически и може да си изкараме парите пред обществото. С колегите нямаме представа как ще се продължава, ако се запази това положение. Предвид ангажимента на министъра и на председателя на БАН, може би ще останем в някаква готовност, засега нямаме такива намерения“, коментира Георгиев. Той уточни, че остават в някакъв вид готовност, но ако не бъдат осигурени разходите, няма как да продължат работа, колкото и да искат. \r\n„Може би това на сайта ще остане като напомняне за това, че нашите проблеми не са решени, но такива ефективни действия - по-скоро не, ако действително министърът и председателят на БАН осигуряват дори и на парче дейността. Нас много ни удовлетвори, че министърът е разбрал, че нас винаги ни използват като флаг и не е нормално след това да бъдем последни при разпределението на бюджетната субсидия, което е тенденция в годините. Надяваме се поне от догодина няма да трябва да се състезаваме с вятърни мелници“, коментира още той. \r\nЛюба АЛЕКСИЕВА", "date": "2018.06.21", "title": "Орлин Георгиев, НИМХ: Министърът на образованието и председателят на БАН поеха ангажимент, който донякъде ни удовлетворява"}
{"url": "http://www.focus-news.net/news/2018/06/21/2536699/direktorat-na-agentsiyata-po-transplantatsiya-podade-ostavka-patsientski-organizatsii-nastoyavat-da-ostane-na-posta.html", "text": "Д-р Мариана Симеонова, директор на Агенцията по трансплантация, е подала заявление за напускане, но днес ѝ предстои още един разговор с министъра на здравеопазването Кирил Ананиев, предава БНР. Към момента министърът изчаква резултати от поръчаната от него експертна оценка за дейността на Агенцията и на базата на нея ще бъде взето и решението за оставката.\r\nД-р Симеонова е директор от 5 години, била е назначена от Десислава Атанасова, тогава министър, а сега депутат от ГЕРБ. Пациентски организации \"Заедно с теб\" разпространиха писмо до медиите, в което изразяват несъгласието си с оставката на д-р Мариана Симеонова.", "date": "2018.06.21", "title": "Директорът на Агенцията по трансплантация подаде оставка, пациентски организации настояват да остане на поста"}
{"url": "http://www.focus-news.net/news/2018/06/21/2536700/galya-dimitrova-nap-nad-96-ot-zadalzheniyata-ot-sotsialni-osigurovki-sa-pogaseni-v-ramkite-na-2017-g.html", "text": "За миналата година отчитаме трайна промяна в поведението на клиентите на НАП. Над 96% от всички декларирани задължения от социалните осигуровки за 2017 година са погасени в рамките на календарната година. Това каза изпълнителният директор на Националната агенция по приходите Галя Димитрова на заседание на парламентарната комисия за наблюдение на приходните агенции и борба със сивата икономика и контрабандата, предаде репортер на Агенция „Фокус“. „Отчетен е ръст от 10% в общата събираемост на просрочените публични задължения“, посочи тя. „Основната ни цел е подпомагането на доброволното спазване на задълженията. Убедили сме се, че това е единственият начин приходите да растат“, заяви Галя Димитрова. „Засилено прилагаме т.нар. меки мерки, които включват изпращане на електронни съобщения до лицата за дължимите им суми“, коментира тя. „През 2017 година сме изпратили над 410 хил. персонални електронни съобщения до задължени лица. Техният дълг е намалял с 64%. 45% от тях са погасили публичните си задължения изцяло“, обясни изпълнителният директор на НАП. „Дългът на най-задлъжнелите лица през 2017 г. е намалял с 306 млн. лева. Броят на лицата, които са погасили изцяло просрочените си задължения е 965“, каза още Галя Димитрова.\r\nБиляна ИВАНОВА", "date": "2018.06.21", "title": "Галя Димитрова, НАП: Над 96% от задълженията от социални осигуровки са погасени в рамките на 2017 г."}
{"url": "http://www.focus-news.net/news/2018/06/21/2536691/24-vesti-makedoniya-zamestnik-vanshniyat-ministar-na-gartsiya-prizova-sagrazhdanite-si-da-prochetat-dogovora-za-imeto-i-da-formirat-sami-mnenie-za-nego.html", "text": "Заместник-министърът на външните работи на Гърция Янис Аманатидис призова съгражданите си да прочетат договора за името и сами да формират мнение дали той е добър, както твърди правителството, или не, предава македонският телевизионен канал   „24 Вести“.\r\nЗаместник-министърът заяви, че подробностите по споразумението трябва да бъдат обяснени, защото хората все още не са наясно с тях. Той призова гърците да прочетат споразумението, за да проверят дали казаното от правителството относно иредентизма е включено в споразумението. „Гражданите могат да четат сами, за да формират мнение“, убеден е Аманатидис. \r\nПо отношение на съдържанието на документа той заяви, че „той е много добър, не отваря вратите за иредентизма, а ги затваря и зазижда“.  Виктор Турмаков", "date": "2018.06.21", "title": "„24 Вести“ (Македония): Заместник-външният министър на Гърция призова съгражданите си да прочетат договора за името и да формират сами мнение за него"}
{"url": "http://www.focus-news.net/news/2018/06/21/2536687/das-handelsblatt-zeleni-i-svdp-zaeha-diametrialno-razlichni-pozitsii-v-spora-mezhdu-hds-i-hss-za-politikata-za-ubezhishteto.html", "text": "Двете партии от потенциалната „ямайска коалиция“ – „Зелени“ и Свободната демократическа партия (СвДП) - заеха диаметриално различни позиции в спора за политиката в областта на убежището. „Зелените“ разкритикуваха ХСС, а свободните демократи атакуваха ХДС, пише германското издание Das Handelsblatt.\r\nПрез първите седмици бушуващият спор между „сестринските“ партии бе неудобен за „Зелените“, които реагираха с „ужас“ и „отвращение“ на конфликта в управляващите в Берлин. В последвалите дни обаче стана ясно, че позициите им се приближават повече до тези на ХДС, отколкото на ХСС.\r\n„Това, което изпитваме на гърба си сега, се дължи единствено на предизборната кампания в Бавария\", подчерта председателят на партията „Зелени“ Роберт Хабек в началото на седмицата. Фактът, че ХСС принуждава федералното правителство „да играе в негов интерес“ в момент, в който трябва да бъдат решение редица проблеми, говори единствено за „драматично отслабване на политиката“, категоричен бе Хабек. По-късно „зеленият“ политик изостри тона си – той атакува ХСС, като описа действията им като „преврат“. „Така не може да се управлява Германия“, предупреди Хабек. \r\nНа свой ред съпредседателят на партията Аналена Бербок говори за „значителни щети на демокрацията“. Отправянето на ултиматум от страна на министър към канцлер е обида, която Меркел едва ли трябва да прости, изрази увереност Бербок. \r\n„Зелените“ не вярват в сценария за колапс на управляващата голяма коалиция. Те обаче не оставят съмнение, че биха искали да поемат държавна отговорност, ако коалицията се разпадне. В последните проучвания на общественото мнение рейтингът им достига до 14%. На последните избори за тях гласуваха 8,9% от избирателите. \r\nЗа лидера на Свободната демократическа партия (СвДП)Кристиан Линднер няма съмнение коя партия е права – това е ХСС. „В настоящия спор за убежищетп ние сме по-близо до ХСС, отколкото до Меркел и „Зелените\", поясни Линднер през уикенда. В обедните часове на понеделник лидерът на германските либерали отново потвърди позициите на партията си.\r\nЗаместник-председателят на СвДП Михаел Тойер също заяви, че счита за необходимо да бъдат внесени яснота и ред при управлението на проблема с бежанците. Ако е необходимо, те трябва да бъдат отхвърляни още на националните граници на страната – поне до този момент, в който защитата на външните граници на Европа не стане наистина надеждна. Целта обаче е в крайна сметка да бъде изградена европейска система за предоставяне на убежище.\r\nВ случай на разпадане на управляващата черно-червена коалиция свободните демократи няма да са на разположение като партньор за съставяне на ново федерално правителство на Германия, категоричен бе Линднер. „Не очаквам СвДП да влезе в ръководено от Меркел правителство, без значение в каква цветова комбинация“, категоричен бе лидерът на свободните демократи.Тереза Герова", "date": "2018.06.21", "title": "Das Handelsblatt: „Зелени“ и СвДП заеха диаметриално различни позиции в спора между ХДС и ХСС за политиката за убежището"}
{"url": "http://www.focus-news.net/news/2018/06/21/2536703/vitseprezidentat-iliyana-yotova-shte-privetstva-uchastnitsite-v-mezhdunarodnata-konferentsiya-da-zhiveem-zaedno-v-mrezhata-poslanitsi-na-tolerantnost-v-internet-na-22-yuni.html", "text": "На 22 юни 2018 г., от 10.00 часа, в Център за култура и дебат „Червената къща „Андрей Николов“ - София, вицепрезидентът Илияна Йотова ще приветства участниците в международната конференция „Да живеем заедно в мрежата: посланици на толерантност в интернет“. Това съобщиха от прессекретариата на държавния глава.\r\nВъв форума, организиран от „Асоциация за развитие на София“, участват представители на национални, местни и европейски институции, активисти за правата на човека, представители на НПО и медии, студенти и партньори по проекта „Коалиция от посланици за противодействие на езика на омразата в интернет“ от България, Хърватия, Чехия, Гърция, Германия, Грузия, Италия, Румъния и Великобритания.", "date": "2018.06.21", "title": "Вицепрезидентът Илияна Йотова ще приветства участниците в международната конференция „Да живеем заедно в мрежата: посланици на толерантност в интернет“  на 22 юни"}
{"url": "http://www.focus-news.net/news/2018/06/21/2536705/galya-dimitrova-nap-prez-2017-g-zaedno-s-mvr-zapechatahme-112-vedomstveni-benzinostantsii.html", "text": "Заедно с МВР проведохме кампания за проверки на ведомствените бензиностанции. Установихме 140 нарушения, в 112 от случаите обектите бяха запечатани. Това каза изпълнителният директор на Националната агенция по приходите Галя Димитрова на заседание на парламентарната комисия за наблюдение на приходните агенции и борба със сивата икономика и контрабандата, предаде репортер на Агенция „Фокус“. „През 2017 г. са извършени 308 хил. проверки на транспортни средства, на 95 хил. от тях са поставени и технически средства за контрол. Общото количество на проверената стока от фискалния контрол е 1, 2 млрд. кг“, обясни тя. „Продължаваме да търсим нови подходи за засилване на добросъвестността на задължените лица. Работим засилено по отношение на електронната търговия“, изтъкна Галя Димитрова. „Фокусът ни е и върху това да дадем възможност за по-лесно погасяване на задълженията, да не увеличаваме административната тежест“, каза още тя.\r\nБиляна ИВАНОВА", "date": "2018.06.21", "title": "Галя Димитрова, НАП: През 2017 г. заедно с МВР запечатахме 112 ведомствени бензиностанции"}
{"url": "http://www.focus-news.net/news/2018/06/21/2536701/reuters-vishegradskata-chetvorka-i-avstriya-shte-zasilyat-granichnata-zashtita-na-es.html", "text": "Унгарският министър-председател Виктор Орбан обяви, че страните от Вишеградската четворка (Чешка република, Унгария, Полша и Словакия) заедно с Австрия са се съгласили да засилят защитата по външните граници на ЕС и да обработват мигрантите извън границите на Съюза, предава  Reuters.\r\nМинистър-председателите от Вишеградската четворка проведоха среща в Будапеща с австрийския канцлер Себастиан Курц, за да обсъдят миграцията, както и въпросите, свързани с бюджета на ЕС. Курц ще бъде единственият от петимата лидери, който ще посети мини-срещата на високо равнище на ЕС в края на тази седмица по тези въпроси.  Виктор Турмаков", "date": "2018.06.21", "title": "Reuters: Вишеградската четворка и Австрия ще засилят граничната защита на ЕС"}
{"url": "http://www.focus-news.net/news/2018/06/21/2536702/pernik-medalistite-ot-sporten-klub-po-taekuondo-leon-s-trenyor-aleksandrina-rizova-koyto-se-sastezavat-v-olimpiyskata-versiya-wtf-byaha-prieti-v-kabineta-na-kmeta-vyara-tserovska.html", "text": "Медалистите от спортен клуб (СК) по таекуондо “Леон” с треньор Александрина Ризова, който се състезават в олимпийската версия WTF, бяха приети в кабинета на кмета на Община Перник Вяра Церовска. Това съобщиха от Общината. В срещата взе участие и зам.-кметът Денислав Захариев. Младите състезатели се похвалиха с последните си постижения от  Първия международен турнир по олимпийско таекуондо за купа Кондор 2000, който се проведе миналата седмица в обновената зала “Асикс Арена” в столицата. \r\nВ битката са участвали 12 състезатели от Перник, от които 10 са завоювали  - 1 златен, 4 сребърни и 5 бронзови медала. Нашите момичета и момчета са успели да преборят конкуренция от 600 състезатели от страната и чужбина.\r\n„Радвам се, мили деца, за вашите постижения и труда , който се положили. Поздравявам и треньора ви Александрина Ризова, която е много отдадена, упорита и сериозна. Благодаря ви от името на перничани, защото с вас се чува името на нашия град. Медалите са много и заслужавате уважението на всички“, сподели Вяра Церовска. \r\nОт своя страна младите спортисти пък не скриха вълнението си от срещата с кмета и разказаха с подробности за медалите и сертификатите, които са спечелили. \r\nВъпреки високите резултати треньорът им Александрина Ризова каза, че редовно проверява бележниците на всички,  защото трябва да бъдат добри ученици. Тя заяви, че училището и спортът вървят ръка за ръка. \r\nСК “Леон” е създаден през 2010 година, в него тренират 40 деца.", "date": "2018.06.21", "title": "Перник: Медалистите от спортен  клуб по таекуондо “Леон” с треньор Александрина Ризова, който се състезават в олимпийската версия WTF, бяха приети в кабинета на кмета Вяра Церовска"}
{"url": "http://www.focus-news.net/news/2018/06/21/2536708/georgi-kostov-agentsiya-mitnitsi-37-mlrd-leva-sa-prihodite-ot-mita-dds-pri-vnos-aktsizi-globi-i-lihvi-prez-parvite-pet-mesetsa-na-godinata.html", "text": "През първите пет месеца на 2018 година Агенция „Митници“ е събрала 3,7 млрд. лева приходи от мита, ДДС при внос, акцизи, глоби и лихви. Те са със 150 млн. лева или 4.2% повече от същия период на 2017 година. Това каза директорът на Агенция „Митници“ Георги Костов на заседание на парламентарната комисия за наблюдение на приходните агенции и борба със сивата икономика и контрабандата, предаде репортер на Агенция „Фокус“. „Събраните приходи през 2018 година са 2% над планираните в изключително амбициозния ни план за тази година“, изтъкна той. „От началото на годината данните на икономическите оператори показват, че спрямо същия период на 2017 година приходите от мита нарастват с 29.5%, от ДДС при внос- с 3.5%, а от акциз касово изпълнение- с 4.5%“, обясни Георги Костов. „През периода януари- май 2018 година са събрани 1,928 млрд. лева приходи от акциз касово изпълнение“, каза още той.\r\nБиляна ИВАНОВА", "date": "2018.06.21", "title": "Георги Костов, Агенция „Митници“: 3,7 млрд. лева са приходите от мита, ДДС при внос, акцизи, глоби и лихви през първите пет месеца на годината"}
{"url": "http://www.focus-news.net/news/2018/06/21/2536707/smolyan-na-23-yuni-ot-1000-ch-do-1200-ch-poetapno-shte-se-ogranichava-dvizhenieto-v-rayona-na-pamporovo-i-prohoda-prevala-za-provezhdane-na-motoobikolka.html", "text": "На 23 юни - събота, от 10.00 ч. до 12.00 ч. поетапно ще се ограничава движението в района на курорта Пампорово и прохода Превала за провеждане на мотообиколка. Това съобщиха от пресцентъра на Агенция \"Пътна инфраструктура\".\r\nПо време на мотообиколката движението на моторните превозни средства ще бъде пускано поетапно по маршрута: Автогара „Пампорово“ - село Стойките (път III-864) - проход „Превала“ в посока град Смолян, до кръстовището между път III-866 и път III-8641 - Панорамен път - Автогара „Пампорово“.\r\nТрафикът ще се регулира от екипи на „Пътна полиция“. Колоната от мотоциклетисти ще се води от пилотен автомобил. В ограничените за движение участъци ще бъде осигурен достъп, при необходимост, за автомобилите със специален режим на движение като линейки, пожарна и др.", "date": "2018.06.21", "title": "Смолян: На 23 юни от 10.00 ч. до 12.00 ч. поетапно ще се ограничава движението в района на Пампорово и прохода Превала за провеждане на мотообиколка"}
{"url": "http://www.focus-news.net/news/2018/06/21/2536710/kmetat-na-sofiya-yordanka-fandakova-shte-proveri-izgrazhdaneto-na-nova-sgrada-kam-134-dg-lyubopitko-v-rayon-krasno-selo.html", "text": "Кметът на София Йорданка Фандъкова  ще провери изграждането на нова сграда към 134 ДГ „Любопитко“ в район „Красно село“, ул. „Урвич“ 14. Това съобщиха от пресцентъра на Столична община. Проверката ще се проведе на 22 юни, от 10.30 часа, и в нея ще участват зам.-кметът Ирина Савина и кметът на район „Красно село“ Христо Апостолов. Разширението на детската градина включва спални помещения и занимални за две групи и физкултурен салон, както и топла връзка между двете сгради.", "date": "2018.06.21", "title": "Кметът на София Йорданка Фандъкова  ще провери изграждането на нова сграда към 134 ДГ „Любопитко“ в район „Красно село“"}
{"url": "http://www.focus-news.net/news/2018/06/21/2536713/prezidentat-rumen-radev-v-belgrad-istoricheskoto-pomirenie-na-balkanite-tryabva-da-se-realizira-v-imeto-na-obshtoto-evropeysko-badeshte-na-nashiya-region.html", "text": "Историческото помирение, върху което е изградена единна Европа, трябва да намери своето място и на Балканите. Отстояването на европейската перспектива в региона изисква смелост, конструктивност, загърбване на езика на омразата, установяване на трайно добросъседство и зачитане на правата на националните малцинства. Това заяви държавният глава Румен Радев на съвместна пресконференция с президента на Република Сърбия Александър Вучич в Белград, съобщиха от прессекретариата на държавния глава.   \r\nДържавният глава Румен Радев е на двудневно официално посещение в Република Сърбия по покана на своя колега Александър Вучич.   \r\nЕвропейската интеграция на Сърбия, двустранното сътрудничество и повишаването на стандарта на живот на българското национално малцинство в страната бяха водещите теми на срещата на двамата президенти. \r\n“Днес в отношенията между България и Сърбия позитивните процеси доминират и сме решени тази тенденция да стане необратима. Езикът на омразата и разединението на Балканите трябва да останат в миналото, а на тяхно място да дойдат помирението и сътрудничеството”, заяви българският държавен глава. Той определи изграждането на добросъседски отношения в региона като исторически шанс, който ще гарантира европейската интеграция на Балканите и ще покаже, че уроците от миналото са научени.  \r\nРумен Радев изрази готовността на страната ни да продължи да оказва подкрепа на Сърбия за постигане на членство в ЕС. “Европейската перспектива на Сърбия беше водеща тема на нашата среща и занапред Сърбия може да разчита на нашата подкрепа - да работим заедно за перспективата на Балканите в Европейския съюз. Само така можем да имаме истинска стабилност и просперитет”, обърна се президентът към Александър Вучич. По думите на българския президент времевата рамка за присъединяване на Сърбия към ЕС, зададена от Европейската комисия до 2025 година, е амбициозна, но постижима цел, която изисква солидна мобилизация и воля за реформи в областта на политическия, икономическия и обществения живот на страната. \r\nДвамата президенти изразиха удовлетворението си от ръста в стокообмена между двете страни, който надхвърля 1 млрд. евро годишно, и от увеличаващия се обмен в сферата на туризма. \r\nНа съвместната пресконференция на двамата президенти беше подчертано и значението на общите инфраструктурни проекти, които свързват България и Сърбия - завършването на автомагистралата между Белград и София, електрификацията на железопътната линия Ниш-Димитровград-София, изграждането на газов интерконектор. “Когато говорим за свързаност, трябва да прилагаме всеобхватен подход”, заяви държавният глава Румен Радев и призова за по-активна работа в сферата на речния туризъм и търговия и активизиране на работата по съвместните проекти за трансгранично сътрудничество.   \r\nРумен Радев определи включването на Сърбия в общото въздушно пространство на Европа като ключов общ приоритет. “Официална покана към Сърбия да се присъедини към Функционалния блок въздушно пространство беше отправена от България и Румъния - важна цел, която е в синхрон със стратегическите интереси на нашите страни от гледна точка на безопасността и ефективността на въздушния транспорт и интеграцията на Република Сърбия в ЕС”, заяви българският президент. Румен Радев призова и за създаването на нов гранично-контролен пропускателен пункт на границата между България и Сърбия.  \r\nПрез втория ден на визитата президентът Румен Радев заедно със сръбския си колега ще проведе първа по рода си съвместна среща с представители на българското национално малцинство в Димитровград. “Очакваме нашето национално малцинство да усети силната подкрепа на сръбската държава и позитивните промени в сръбското законодателство за малцинствата да донесат реални промени в ежедневието на нашите сънародници”, заяви Румен Радев и призова за конструктивен диалог и конкретни действия за подобряване на достъпа на българското малцинство до здравеопазване. Обсъдена беше и възможността за подобряване на сътрудничеството между двете държави в сферата на образованието, както и по отношение на обучението на български език за сънародниците ни в Сърбия. Изразена беше взаимна готовност за подписването на конкретни спогодби, които да регламентират сътрудничеството в тези сфери.   \r\nПрезидентът Александър Вучич потвърди и готовността на сръбската страна да предприеме практически действия за развитието на трансграничния регион и да осигури финансиране на медии на роден език за българското малцинство. Сръбският държавен глава отбеляза отличния двустранен диалог между България и Сърбия, който дава практически резултати в търговския обмен и ръста в туризма. “Тези постижения са особено важни, защото правят нашите два народа все по-близки. От огромно значение за нас е да гледаме към бъдещето, а не към миналото, да почитаме заедно своите загинали герои и да отворим нова страница”, каза още държавният глава Александър Вучич.  \r\nПо-рано през деня държавният глава беше посрещнат с официална церемония пред Палата Сърбия от своя колега Александър Вучич в столицата Белград.   \r\nПрез първия ден на посещението си българският държавен глава проведе срещи и с министър-председателя на Сърбия Ана Бърнабич и с председателя на Народната скупщина Мая Гойкович.  \r\nРумен Радев също ще поднесе венец на Паметника на незнайния воин в местността Авала в Белград.  \r\nПрез втория ден на посещението двамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.     \r\nВ състава на официалната делегация на държавния глава Румен Радев в Република Сърбия участват ректорът на Софийския университет “Св. Климент Охридски” проф. Анастас Герджиков, началникът на Военномедицинска академия бриг. ген. проф. д-р Венцислав Мутафчийски и генералният директор на ДП РВД Георги Пеев, които ще проведат разговори със свои сръбски колеги в Белград.", "date": "2018.06.21", "title": "Президентът Румен Радев в Белград: Историческото помирение на Балканите трябва да се реализира в името на общото европейско бъдеще на нашия регион"}
{"url": "http://www.focus-news.net/news/2018/06/21/2536709/politsiyata-razprostrani-snimka-na-izdirvaniya-zatvornik-ot-lovech-boris-angelov-ivanov.html", "text": "Полицията издирва Борис Ангелов Иванов. Това съобщиха от пресцентъра на МВР. Борис Иванов се е отклонил от изтърпяване на наказанието от затвора в Ловеч. Мъжът е на 48-години, той е среден на ръст, с кафяви очи и къса, черна коса. Борис Иванов е с нормално телосложение,  продълговато, леко мургаво лице, правилен нос, високо чело. На врата си има татус – червена целувка. \r\nОт полицията призовават хората, които имат допълнителна информация за издирвания, или го забележат,  да сигнализират на тел. 112 или във всяко поделение на МВР. Анонимността им е гарантирана.", "date": "2018.06.21", "title": "Полицията разпространи снимка на издирвания затворник от Ловеч Борис Ангелов Иванов"}
{"url": "http://www.focus-news.net/news/2018/06/21/2536711/ministar-kralev-i-ekspertniyat-savet-obsadiha-natsionalna-programa-za-razvitie-na-fizicheskoto-vazpitanie-i-sporta-2018-2020-g.html", "text": "Министърът на младежта и спорта Красен Кралев участва в първото заседание на сформирания Експертен съвет по физическо възпитание и спорт. Това съобщиха от пресцентъра на министерството. На срещата бе представена и обсъдена Национална програма за развитие на физическото възпитание и спорта 2018 – 2020, която дава ясна насока и посочва конкретни действия и срокове за изпълнение на Националната стратегия за развитие на физическото възпитание и спорта в Република България 2012 – 2022 г.\r\nКралев благодари на всички, които се отзоваха на поканата да участват в Експертния съвет към министъра на младежта и спорта. На днешното заседание присъстваха Йордан Лечков, Мария Гроздева, Георги Глушков, Йорданка Благоева, Дамян Дамянов, представители на министерствата на отбраната, здравеопазването, околната среда и водите, БАН, НСО и др. \r\n„Всички Вие сте хора, с които съм работил и на които имам доверие. Радвам се изключително много, че Вашата експертиза ще помогне заедно да намерим най-добрите решения за развитието на българския спорт. Съставът на Експертния съвет обхваща максимален брой представители на организации, които имат отношение към спорта. Всяка една различна гледна точка ще ни бъде полезна при обсъждането на Националната програма за развитие на физическото възпитание и спорта“, заяви министър Кралев пред участниците в Експертния съвет.\r\nГлавният секретар на Министерството на младежта и спорта Асен Марков и ресорните директори запознаха Експертния съвет със съдържанието на Националната програма за развитие на физическото възпитание и спорта 2018 – 2020. Представен бе и анализ на изпълнението на предишната Национална програма за развитие на физическото възпитание и спорта. \r\nДо 10 юли участниците в Експертния съвет ще дадат конкретни предложения за обсъждане и допълване на Националната програма.\r\n„Нашият спорт се нуждае от експертиза и експертни заключения, които ще бъдат изключително полезни в работата на министъра. Заложеното в Програмата трябва да получи по-широка държавна и обществена подкрепа. Това може да стане само тогава, когато нашите предложения са ясни, не будят противоречия и не са в противовес със законовите разпоредби в страната“, обобщи председателят на Експертния съвет Цено Ценов.\r\nЕкспертният съвет по физическо възпитание и спорт е консултативно звено към министъра на младежта и спорта. В него участват представители на държавни институции, общинската власт, университети, спортни организации и други юридически лица с нестопанска цел с предмет на дейност в областта на физическото възпитание и спорта.", "date": "2018.06.21", "title": "Министър Кралев и Експертният съвет обсъдиха Национална програма за развитие на физическото възпитание и спорта 2018 - 2020 г."}
{"url": "http://www.focus-news.net/news/2018/06/21/2536706/kanal-5-makedoniya-mozhe-li-prezidentat-na-makedoniya-da-blokira-dogovora-s-gartsiyai.html", "text": "Законът, с който бе ратифициран Преспанският договор вече е на бюрото на държавния глава на Македония Георги Иванов. Той разполага със седем дни, за да подпише указа за утвърждаването му, но вече е ясно, че няма да му даде благословията си. Скопската телевизия „Канал 5“ търси отговор на въпроса дали Иванов може да блокира договора, постигнат между Скопие и Атина след месеци на интензивни преговори и дипломатически усилия. \r\nДали ветото на президента Иванов ще блокира изпълнението на споразумението с Гърция? Това е основният въпрос, който вълнува македонското общество днес. Процедурата е ясна. Ако и след 7 дни президентът не подпише закона за ратификацията, трябва да уведоми парламента, който ще повтори процедурата с гласуването. При втория вот е необходимо мнозинство от 61 депутата. Като се има предвид, че законът вече получи подкрепата на 69 народни представители, това едва ли ще бъде проблем. След това обаче законът отново ще бъде предаден за подпис от президента, който - в съответствие с член 75 от Конституцията, е длъжен да го подпише.\r\nВъпреки това, това не е гаранция, че Иванов ще го направи. Телевизията припомня как държавният глава на югозападната ни съседка процедира със Закона за употребата на езиците, който остана в някое от чекмеджетата на бюрото му.\r\nВъпреки че си приличат, двата случая са различни. За закона за езиците Иванов даде пояснения на възраженията си по почти всички членове. Нито една от забележките му не бе приета от парламента, така че прибягването до т.нар. джобно вето може да бъде разбрано. Но в случая със Закона за ратификацията става дума за утвърждаване на международен договор - следователно не е възможно внасянето на някакви изменения в него. Отказът да бъде подписан и след повторното гласуване в парламента в Скопие може да се счита за сериозно нарушение на конституционните правомощия на държавния глава. \r\nВече е известно, че ако се стигне до подобен сценарий, председателят на парламента Талат Джафери ще изпрати договора за публикуване в Държавен вестник без подписа на Иванов, за да започнат процедурите за организиране на предвидения референдум. Парламентарното мнозинство вероятно ще задейства процедура за установяване на отговорността на президента, т.е. импийчмънт.\r\nСлед като законът бъде публикуван в Държавен вестник, ще се счита, че той е влязъл в сила. Това означава, че ще може да бъде оспорен пред Конституционния съд. Вече бяха дадени и такива заявки от отделни политици и партии. Тук обаче също има спорни моменти – като например дали Конституционният съд може да оценява международно споразумение.\r\nНякои адвокати се позовават на член 118 от Основния закон и уверяват, че органът няма подобно правомощие. Съгласно този член всички договори, ратифицирани съгласно Конституцията, са част от вътрешния правен ред и не могат да бъдат променяни със закон.\r\nНо има юристи, които са на противоположно мнение. Като аргумент те използват прецедента от 2002 г., когато Конституционният съд отмени споразумението с Гърция за газопровода. \r\nТогава съдиите се позоваха на компетентността, произтичаща от член 110 на Основния закон, според който Конституционният съд решава дали законодателството е в съответствие с него. \r\nКой от двата варианта ще се случи в казуса с договора за името, предстои да стане ясно.Тереза Герова", "date": "2018.06.21", "title": "„Канал 5“ (Македония): Може ли президентът на Македония да блокира договора с Гърция?"}
{"url": "http://www.focus-news.net/news/2018/06/21/2536714/kurir-vmro-dpmne-smyata-che-sporazumenieto-s-gartsiya-ne-e-nito-patriotichno-nito-ukrepva-makedonskata-identichnost.html", "text": "Основната македонска опозиционна партия ВМРО-ДПМНЕ излезе с коментар, че споразумението за името с Гърция не е нито патриотично, нито укрепва македонската идентичност. Тя заяви, че споразумението е вредно, излиза от рамките на ООН и нарушава националните и държавни позиции, предава македонското електронно издание  „Курир“.\r\nВ официална своя реакция ВМРО-ДМПНЕ обвинява министър-председателя Зоран Заев, че той доброволно се е отказал от езика и идентичността с приемането на по-нататъшни разяснения. „Заявленията на гръцките министър-председател и външен министър Алексис Ципрас и Никос Коцияс, че в тези преговори не са дали нищо, а са получили много, са най-доброто доказателство що за договор е подписан от Заев“, пише в официалното заявление на опозиционната партия.\r\nОт там заявиха, че договорът създава единствено задължения за Македония и че Заев не може да оправдае „своето капитулиращо действие н нищо“.  Виктор Турмаков", "date": "2018.06.21", "title": "„Курир“: ВМРО-ДПМНЕ смята, че споразумението с Гърция не е нито патриотично, нито укрепва македонската идентичност"}
{"url": "http://www.focus-news.net/news/2018/06/21/2536716/ministar-lilyana-pavlova-2018-e-godinata-v-koyato-pravim-preosmislyane-za-tova-kakva-evropa-iskame-i-v-kakva-evropa-iskame-da-zhiveem.html", "text": "2018 е годината, в която правим преосмисляне за това каква Европа искаме и в каква Европа искаме да живеем ние и нашите деца, защото Европа премина през много кризи, едни преодоляхме, други преодоляваме тепърва, а на трети тепърва ще търсим решението за това как да бъдем по-добри. Това каза по време на „Икономически форум Пловдив“ министърът за Българското председателство на Съвета на ЕС Лиляна Павлова, предаде репортер на Радио „Фокус“ – Пловдив. „За нас Българското председателство беше една възможност да погледнем през друг поглед, през друга перспектива Европа и европейските институции, решаването на европейските проблеми и законодателството в един малко по-различен ъгъл не само вглеждайки се в себе си, но и в тогава когато трябва да представляваш не само България, но и да говориш от името на 27-те или 28-те в зависимост от формата  тогава предизвикателството е още по-голямо. По-голямо е защото отговорността за това да бъдеш и равно отдалечен и равно приближен до проблемите на всеки един европейски гражданин в тези трудни времена“, каза Лиляна Павлова. По думите й, ако се направи преглед назад през тези 6 месеца, в които е участвала в най-различни форуми и формати три думи  много често са излизали като заключение от тези форуми и това е много важно. \r\n„Една от тези думи беше бъдеще. Важното е, че всички гледаме напред към бъдещето, търсейки наистина решения за напред. Това е много важно. Ако нямаме перспективата напред за бъдещето и ако нямаме ясната визия къде искаме да отидем никой няма да ни помогне“, каза министър Павлова. Втората много важна дума и послания, която е излизала и от срещата на върха в София, е единство. Единството, което е липсвало в последните години и единството, което в много случаи в Европа са го приемали  за даденост. „И след решението на Великобритания за излизане от ЕС, думата единство, стабилност и сигурност в Европа са оказа решаваща за това когато говорим какво бъдеще искаме и каква Европа искаме. Третата дума, която много често излизаше е да работим заедно и с енергия, защото, ако заедно обединим усилията си, тогава и уравнението 1+1 прави 3, а не само 2. Тогава може да са по-успешни и по-ефективни“, каза Лиляна Павлова. Тя коментира, че това е резултатът от преосмислянето , което се наложи да се направи водени от позитивни и провокиращи причини. Тя изтъкна пет основни теми, които са важни. Бъдещето на Европа минава през дебата за младите хора, през дебата каква е визията, какви са приоритетите и политиките и как ще го подкрепим финансово. „За това се радвам, че през нашето председателство говорихме какъв искаме да е бъдещият бюджет. Той не е просто една аритметика, не е едно счетоводно уравнение, на което трябва да намерим как 10 милиарда евро годишно поради излизащата Великобритания, как да финансираме повече проблеми, повече приоритети, досегашните традиционни политики като регионална, селскостопанска и т. н. и как в същия момент да не пропуснем нито едно от новите предизвикателства-миграция и сигурност, дигитализация“, каза Лиляна Павлова. \r\nПо думите й втората тема е сигурността и миграцията. Всяко едно проучване, всяко едно изследване, всеки един форум, в който са участвали членовете на правителството показва, че всеки един гражданин се притеснява за сигурността си. Тя зададе въпроса достатъчно сигурна ли е Европа, достатъчно сигурно ли е мястото, в което живеем. „Това е притеснението на гражданите и всички ние сме призовани всеки в своите правомощия да намерим правилното решение. За съжаление това не беше факт. И не беше намерена добра формула, но в близките дни и седмици лидерите повече от всякога са призовани да бъдат мъдри, защото мъдростта е другото ключово послание заедно с единството“, каза Лиляна Павлова. По думите й това са основните две послания в идните дни, които трябват да се изтъкнат. Усилията трябва да се фокусират в тази посока. „Решението, за да се справим с проблемът на сигурността и миграцията няма да може да бъде решено, ако всеки търси егоистично само вътрешно за себе си решение. Трябва да го търсим в рамките на търсенето на единството. Вярвам, че България и българското председателство предложихме превенция на решаването на проблема с миграцията, който да е добра основа за преговорите, които ще проведат лидерите и на предстоящата среща в неделя и най-вече на ЕС, който предстои по-късно този месец.  С него ще завърши и българското председателство“, коментира министър Павлова. По думите й това е един доста тежък съвет, на който темата е именно темата за бюджета и за сигурността и темата с миграцията ще бъдат дискутирани. Ще бъдат дискутирани и още две теми. Едната е търговските отношения. Европа трябва да реагира адекватно, но Европа не иска война. Тя ще отговори с реципрочни действия и мерки, защото трябва да защити своя бизнес и интересите на икономическите си оператори. Всички живеем в нова реалност на дигитализация и дигитална трансформация. Това е една от темите, които Европа и европейските институции и законодателство и бизнес не сме най-напредничави. За това трябва да бъдат взети спешни мерки, с които да се работи адекватно.\r\nВесела КРЪСТЕВА", "date": "2018.06.21", "title": "Министър Лиляна Павлова: 2018 е годината, в която правим преосмисляне за това каква Европа искаме и в каква Европа искаме да живеем"}
{"url": "http://www.focus-news.net/news/2018/06/21/2536719/varna-zasilena-politseyska-proverka-se-izvarshva-na-vhodovete-i-izhodite-na-grada.html", "text": "Засилена полицейска проверка се извършва на входовете и изходите на града. Това съобщи слушател на Радио „Фокус“. Движението е затруднено.", "date": "2018.06.21", "title": "Варна: Засилена полицейска проверка се извършва на входовете и изходите на града"}
{"url": "http://www.focus-news.net/news/2018/06/21/2536717/the-washington-post-evropa-ochakva-kraya-na-osemgodishnata-odiseya-sas-spasitelnata-programa-na-gartsiya.html", "text": "Страните от Еврозоната са убедени, че ще намерят съгласие по последните елементи от плана за изкарване на Гърция от продължаващата вече осем години спасителна програма и ще успеят да направят дълга ѝ управляем, пише  The Washington Post.\r\nФинансовите министри от 19-те нации, използващи еврото, се събраха в Люксембург, за да приключат споразумението между Гърция и международните кредитори, което ще позволи страната да излезе от своята трета и окончателна спасителна програма на 20 август.\r\n„Убеден съм, че ще открием решение“, заяви европейският комисар по финансите Пиер Московиси. \r\n„Трябва да признаем, че Гърция е свършила добра работа – изпълнила е своите задължения“, заяви френският министър на финансите Брюно Льо Мер.\r\nГърция изискваше значителна финансова помощ от Еврозоната и от международните кредитори, за да оцелее финансово през последните осем години. В замяна тя трябваше да си наложи значителни бюджетни ограничения, които удариха обикновените гърци. Дори и да приключи спасителната си програма до края на лятото, Гърция все още ще бъде следена. \r\nЕдин от окончателните въпроси в четвъртък е как да се даде възможност на Гърция да разсрочи  погасяването на дълговете си в следващите  няколко години, за да гарантира, че разходите за погасяването на заемите няма да задушат икономиката ѝ. Гръцката икономика вече се е свила с около една четвърт от началото на финансовата криза в края на 2009 г., а растежът е ключов елемент за намаляване на дълговата тежест.\r\nСлед като спасителният план приключи, Гърция ще трябва да се финансира чрез заеми на международни пазари на облигации. Виктор Турмаков", "date": "2018.06.21", "title": "The Washington Post: Европа очаква края на осемгодишната Одисея със спасителната програма на Гърция"}
{"url": "http://www.focus-news.net/news/2018/06/21/2536712/nezavisen-vesnik-makedoniya-inatat-na-georgi-ivanov-e-po-silen-ot-zaplahite-za-impiychmant.html", "text": "Журналистът от скопския   „Независен весник“    Александра Митевска преди, че преди точно две години президентът Георги Иванов е обвинен от опозиционната тогава партия СДСМ, че е нарушил конституцията заради масовите подслушвания, но нейната инициатива завършва без успех.   \r\nСега Иванов отново е изправен пред заплаха от импийчмънт, но при други обстоятелства, предвид променения график на правомощията в законодателната власт. И в двата случая повод са опитите на държавния глава да саботира политиката на лидера на СДСМ Зоран Заев - тогава по отношение на корупционните скандали, които произлязоха от \"опозиционните бомби\", а сега за споразумението с Гърция, което международната общност класифицира като \"исторически\".\r\nСъобщението за импийчмънт дойде лично от премиера Заев след като Иванов намекна, че вероятно няма да подпише ратификацията на споразумението с Гърция.\r\nНо заплахата от Заев не е уплашила Иванов. Той се излезе вчера с писмена декларация, в която призовава премиера незабавно да повдигне процедура за импийчмънт срещу него и  подчерта, че позицията му по отношение на договора за името е окончателна и остава непроменена.\r\n„ Призовавам Заев, със същото мнозинство от две трети, което е необходимо за промяна на Конституцията, веднага да започне процедура за определяне на отговорността на президента, т.е. импийчмънт“, посочва Иванов в писмената декларация до медиите.\r\nЗаев пък в интервю за \"Канал 5\" заяви, че има желание за увеличи парламентарното мнозинство и че това ще се направи единствено за импийчмънт на президента.\r\nСпоред македонската конституция президентът е отговорен за нарушаването на Конституцията и законите при упражняване на правата и задълженията си. Процедурата по определяне на отговорността на председателя се инициира от парламента с мнозинство от две трети (най-малко 80 гласа) от общия брой на депутатите. Същевременно най-малко шестима от девет съдии в Конституционния съд на Македония би трябвало да се произнесат, че Иванов е нарушил Конституцията. Ако Конституционният съд определи отговорността, функцията на държавния глава ще бъде прекратена. Виктор Турмаков", "date": "2018.06.21", "title": "„Независен весник“ (Македония): Инатът на Георги Иванов е по силен от заплахите за импийчмънт"}
{"url": "http://www.focus-news.net/news/2018/06/21/2536720/shumen-tyalo-na-mazh-e-izvadeno-ot-yazovir-drumevo.html", "text": "Тяло на мъж е извадено от язовир „Друмево“, потвърдиха за Радио „Фокус“-Шумен от ОДМВР-Шумен. Сигналът за удавен мъж във водоема край селото е бил подаден в 11.38 часа. Тялото е било близко до брега на язовира и е извадено от екип на пожарната служба. По първоначална информация няма следи за насилствена смърт. Работата по изясняване на обстоятелствата и причините за инцидента продължава.\r\nИвелина ИВАНОВА", "date": "2018.06.21", "title": "Шумен: Тяло на мъж е извадено от язовир „Друмево“"}
{"url": "http://www.focus-news.net/news/2018/06/21/2536721/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.21", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/06/21/2536723/pregled-na-mezhdunarodnite-novini-do-18-chasa-agentsiya-fokus.html", "text": "Нито от гръцка, нито от македонска страна не се потвърждава дали Гърция, съгласно договора, подписан в неделя край Преспанското езеро, е изпратила уведомление до председателя на Европейския съвет Доналд Туск и до генералния секретар на НАТО Йенс Столтенберг, с което да потвърди, че всички пречки пред евроатлантическата интеграция на Македония са премахнати.\r\nБившият посланик на Македония в НАТО  Нано Ружин заяви, че не се съмнява, че Македония ще бъде възнаградена на срещата на високо равнище на Алианса на 11 и 12 юли, след като вчера министър-председателят Зоран Заев заяви, че Северноатлантическият съвет на НАТО е поставил на дневен ред поканата на страната.\r\nРужин обясни, че процесът за  официалното членство в НАТО е процес, който ще отнеме известно време. Необходимо е членството да се ратифицира във всички парламенти на държавите-членки, както провеждането и допълнителни реформи.\r\nЩо се отнася до получаването на дата за започване на преговорите със Съюза, нещата остават несигурни. В навечерието на Европейския съвет във вторник и срещата на високо равнище на ЕС два дни по-късно, гръцкият вестник „Катимерини“ отново напомня на съпротивата, която Франция, подкрепена от Холандия и Дания, има по отношение на разширяването. От друга страна, на срещата се очаква разширяването да остане в сянката на темата за справянето с мигрантската криза, около която има огромно разделение между страните-членки.\r\n***  Унгарският министър-председател Виктор Орбан обяви, че страните от Вишеградската четворка (Чешка република, Унгария, Полша и Словакия) заедно с Австрия са се съгласили да засилят защитата по външните граници на ЕС и да обработват мигрантите извън границите на Съюза.\r\nМинистър-председателите от Вишеградската четворка проведоха среща в Будапеща с австрийския канцлер Себастиан Курц, за да обсъдят миграцията, както и въпросите, свързани с бюджета на ЕС. Курц ще бъде единственият от петимата лидери, който ще посети мини-срещата на високо равнище на ЕС в края на тази седмица по тези въпроси. \r\n*** Председателят на Германската социалдемократическа партия (ГСДП) Андреа Налес не даде шанс на канцлера Ангела Меркел. Това стана пределно ясно по-рано тази седмица, когато лидерът на германските социалдемократи призна, че не вижда възможност за постигането на европейско решение на проблема с миграцията преди срещата на върха на ЕС на 28 юни.\r\nНалес изглежда е изправена пред предизвикателството да намери собствена позиция в спора между двете „сестрински“ парти от Съюза - ХДС и ХСС. Към настоящия момент обаче предложението й е за постигането на споразумение вътре в коалиция – нещо, на което германските социалдемократи залагат обикновено при възникването на спор между управляващите партии. Позицията на ГСДП обаче е важна за оцеляването на черно-червената коалиция в Берлин. Едва ли Налес би искала нови избори, на които партията й да рискува ново катастрофално представяне, коментират от редакцията. \r\n*** Обща голяма кампания на коалиция за евроатлантическа Македония е идеята на управляващите в Скопие партии за предстоящия през есента референдум, на който гражданите на югозападната ни съседка ще се произнесат за договора с Гърция за името.\r\nОсновните правителствени партньори, премиерът Зоран Заев (СДСМ) и лидерът на „Демократичен съюз за интеграция“ Али Ахмети, ще представят предложението за съвместна кампания пред останалите партньори в коалицията, но и на опозицията и на гражданските организации. Идеята е обединение на всички сили в подкрепа на евроатлантическото бъдеще на страната.\r\nАко инициативата им бъде приета, това ще доведе до създаването на уникиален единен щаб на партиите на Мендух Тачи, Африм Гаши, Билал Касами, Зиядин Села, на малките етнически партии и гражданските асоциации, които ще се присъединят към коалицията. Или казано по друг начин – за първи път в историята на Македония ще се води съвместна кампания, подкрепена от леви, десни, партии от центъра, управляващи и опозиция, от македонци и албанци, роми, босненци, сърби, власи… и всичко в името на успеха на референдума за името. \r\nВсяка от партиите ще действа в средите, където има най-голямо влияние върху електората, с цел не само да убеди в правотата на референдума, но преди всичко, за участие в плебисцита. Както разкриват източниците на медията, кампанията ще се води от врата на врата. \r\n*** Министерството на икономиката на Турция обяви в официално свое заявление, че е заставено да отговори на наложените от САЩ вносни мита върху стоманата и алуминия със собствени тарифи върху вноса. Същевременно от там изразиха надежда, че по-късно въпросът ще бъде разрешен чрез диалог.\r\nОт министерството е посочено, че нито един от представените от САЩ критерии за налагането на митата не може да се приложи върху Турция и турските износители.\r\nВ заявлението е съобщено, че турските ответни мита са „пропорционални, премерени и целящи защитата на турските интереси, докато окуражават диалога“. „Турция иска активни, здрави и реципрочни търговски отношения със САЩ, но разбира, че справедливостта не може да бъде едностранна“, пише в издадения документ.\r\n„Не можем и няма да позволим Турция да бъде несправедливо обвинявана за търговските предизвикателства пред САЩ“, допълва министерството.\r\nПрез март американският президент Доналд Тръмп наложи 25% вносни мита върху стоманата и 10% върху алуминия. От тогава този въпрос се обсъжда разпалено между САЩ и техните търговски партньори.\r\n***", "date": "2018.06.21", "title": "Преглед на международните новини до 18 часа /Агенция “Фокус”/        „"}
{"url": "http://www.focus-news.net/news/2018/06/21/2536718/premierat-boyko-borisov-doyde-li-bsp-na-vlast-vsichki-fondove-spirat-tezi-koito-iskat-vot-na-nedoverie-da-si-spomnyat-kakvo-beshe-v-balgariya.html", "text": "Дойде ли БСП на власт всички фондове спират, тези, които искат вот на недоверие да си спомнят какво беше в България. Това каза министър председателят Бойко Борисов във връзка с искания вот на недоверие за провал на правителството в политиката в сферата на сигурността, предаде репортер на Радио „Фокус\" - Пловдив. \"Дойде ли БСП на власт, всички фондове спират. С кое сме вредни – че сме ви докарали повече пари, че сме отсекли мигрантската вълна единствени в Европа, единствени! Така че тези, които искат вот на недоверие, да си спомнят бунтовете в Харманли, \"Овча купел\" и навсякъде и какво беше в България.", "date": "2018.06.21", "title": "Премиерът Бойко Борисов: Дойде ли БСП на власт всички фондове спират - тези, които искат вот на недоверие да си спомнят какво беше в България"}
{"url": "http://www.focus-news.net/news/2018/06/21/2536724/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас, това каза за Радио „Фокус“ – Бургас дежурният в Областно пътно управление - Бургас. Трафикът е с нормална интензивност.\r\nПродължават да са в сила ограничения за движение на моторни превозни средства по някои от пътищата в областта. Едното е по пътя Варовник – Вълчаново ханче от км 20+000 до 39+200. То е за моторни превозни средства над 10 т. поради стесняване на пътното платно. Другото ограничение в областната пътна мрежа е по пътя от разклона за с. Варовник до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 тона поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018 г.\r\nС нормална интензивност се осъществява движението по централните бургаски улици и булеварди  „Христо Ботев“ и „Демокрация“ в областния център. Нормално е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. По-натоварено е движението към най-големия комплекс на града „Меден рудник“.\r\nВеселина НИКОЛОВА", "date": "2018.06.21", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2018/06/21/2536715/makfaks-makedoniya-opredelen-e-tekstat-na-sporazumenieto-za-reshavaneto-na-otkritite-vaprosi-mezhdu-gartsiya-i-albaniya.html", "text": "На Гръцкия остров Родос външните министри на Гърция и на Албания Никос Коцияс и Дитмир Бушати установиха окончателния текст на Споразумението за  разрешаването на откритите въпроси между двете държави, предава македонската информационна агенция  „Макфакс“.\r\nСпоред албанските медии документът се очаква да бъде подписан на срещата на високо равнище на ЕС, която ще се проведе на 28 и 29 юни, от министър-председателите Еди Рама и Алексис Ципрас. Същите източници добавят, че въпреки че вече всичко е договорено в договора, тъй като Атина отказа да включи разпоредба за чамите (етническите албанци в Епир), може да възникнат проблеми с позицията на президента на Албания Илир Мета.\r\nОт медиите в Тирана оценяват положително, че в споразумението е договорена морската граница между Гърция и Албания и че има решение около правата на гръцкото малцинство в Албания. Виктор Турмаков", "date": "2018.06.21", "title": "„Макфакс“ (Македония): Определен е текстът на споразумението за решаването на откритите въпроси между  Гърция и Албания"}
{"url": "http://www.focus-news.net/news/2018/06/21/2536726/blagoevgrad-dvizhenieto-po-pat-i-108-am-struma-petrich-do-km-13-tryabva-da-se-osashtestvyava-s-povisheno-vnimanie-poradi-montirane-na-patni-znatsi.html", "text": "Движението по път IІІ-108 АМ „Струма“ – Петрич до км 13 трябва да се осъществява с повишено внимание поради монтиране на пътни знаци. Това съобщиха за Радио „Фокус“ – Пирин от Областно пътно управление – Благоевград. Интензивен е трафикът по автомагистрала „Струма“ и главен път Е-79. Без проблеми се осъществява движението по второкласен път – 19 Симитли – Гоце Делчев. Пътните настилки са сухи и нормално проходими, времето е слънчево и топло. Няма регистрирани инциденти на пътя през деня. В региона не са въведени ограничения за движението на леки и товарни автомобили.\r\nИнтензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nЛора КАЛЧЕВА", "date": "2018.06.21", "title": "Благоевград: Движението по път IІІ-108 АМ „Струма“ – Петрич до км 13 трябва да се осъществява с повишено внимание поради монтиране на пътни знаци"}
{"url": "http://www.focus-news.net/news/2018/06/21/2536725/aktsenti-v-sutreshniya-blok-dobro-utro-balgariya-po-radio-fokus-na-22-yuni.html", "text": "След месеци прекъсване диалогът Белград-Прищина ще бъде официално подновен. Традиционно както преди старта на всеки кръг от преговори и сегашният е съпроводен с остри изказвания и от двете страни. Въпросът сега - ще надделее ли разумът, запазвайки страните по пътя на евроатлантическата им интеграция? Ще се стигне ли до компромиси и кой е по-склонен да направи такива? Тези и други въпроси ще коментираме с бившия посланик на България в Албания и Косово д-р Боби Бобев. Броени дни остават до края на 6-месечната задача, с която страната ни се ангажира, председателствайки Съвета на ЕС. С какви нагласи обаче българското общество ще изпрати председателството? Промениха ли се те от старта на ангажимента ни и кои са най-големите постижения на България за този период? Отговорите ще потърсим от политолога Първан Симеонов. С председателя на КЗП Димитър Маргаритов ще разговаряме за получените сигнали и най-чести нарушения през 2017 година, както и акцентът на работа през летните месеци. В минутите след 9 часа- Весела Кръстева от Радио „Фокус“-Пловдив ще ни разкаже повече за празника на лавандулата, който ще се проведе в Карлово. Отново за празник, но този на минералната вода и дълголетието в панагюрското село Баня ще ни обърне внимание Ваня Николова от Радио „Фокус“-Пазарджик. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.06.21", "title": "Акценти в сутрешния блок „Добро утро, България“ по Радио „Фокус“ на 22 юни"}
{"url": "http://www.focus-news.net/news/2018/06/21/2536727/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.06.21", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/21/2536728/odmvr-gabrovo-vodachite-da-spazvat-striktno-vavedenite-ogranicheniya-za-dvizhenie-po-pat-ii-44-draganovtsi-gabrovo.html", "text": "Сектор „Пътна полиция“ припомня, че трафикът по направление Габрово-Севлиево е насочен по обходни маршрути, тъй като вече е спряно движението на моторните превозни средства по път II-44 Драгановци – Габрово, от км 18+000 до км 18+965, съобщиха от Областна дирекция на МВР – Габрово. Ограничението е въведено, поради ремонт на моста близо до село Новаковци и ще важи до 12 септември.\r\nОпределените от Агенция „Пътна инфраструктура“ обходни маршрути са, както следва:\r\nТоварните автомобили над 5 т се отклоняват на пътен възел „Поповци“ по път III-5004 към село Рязковци, оттам по път III-4403 към село Козирог и по път III-4041 към град Севлиево.\r\nВсички останали видове моторни превозни средства преминават по път III-4402 през селата Враниловци, Райновци, Гъбене, Горна Росица и град Севлиево.\r\nДвижението по направление Севлиево – Габрово се осъществява по път III-4402 през селата Горна Росица, Гъбене, Райновци, Враниловци и Габрово. Жителите на селата Драгановци и Новаковци, както и автобусите, обслужващи населените места, ползват общинския път GAB 3008 през село Новаковци.\r\nОт „Пътна полиция“ призовават водачите да спазват стриктно въведените ограничения за движение и допълват, че нарушителите ще бъдат санкционирани.", "date": "2018.06.21", "title": "ОДМВР-Габрово: Водачите да спазват стриктно въведените ограничения за движение по път II-44 Драгановци – Габрово"}
{"url": "http://www.focus-news.net/news/2018/06/21/2536722/sitel-makedoniya-vmro-dpmne-tvardi-che-dogovorat-za-imeto-shte-oznachava-promyana-na-himna-i-prerazglezhdane-na-uchebnitsite-v-makedoniya.html", "text": "Основната опозиционна македонска партия ВМРО-ДПМНЕ обвини правителството , че с договора с Гърция за името е приело и пълна промяна на учебниците в страната. Според нея под въпрос е поставен и химнът на страната. Партията смята договора за „етноцид“ и прочистване на цяла нация, предава скопският телевизионен канал  „Сител“.\r\nВМРО-ДПМНЕ обвини министър-председателя Зоран Заев и депутатите от парламентарното мнозинство, че заради тях съществителното Македония ще бъде изтрито от конституцията, че ще забранят употребата на всички форми на прилагателното „македонски“ в институциите. \r\nОпозиционната партия обвинява Заев, че този договор е вреден,  излиза от рамките на ООН и нарушава националните и държавните позиции. Виктор Турмаков", "date": "2018.06.21", "title": "„Сител“ (Македония): ВМРО-ДПМНЕ твърди, че договорът за името ще означава промяна на химна и преразглеждане на учебниците в Македония"}
{"url": "http://www.focus-news.net/news/2018/06/21/2536734/kyustendil-protsedura-za-izbor-na-predsedatel-shte-se-provede-na-predstoyashtoto-zasedanie-na-obshtinskiya-savet.html", "text": "Процедура за избор на председател ще се проведе на предстоящото заседание на Общинския съвет в Кюстендил. Това съобщи на пресконференция настоящият председател на Общински съвет – Кюстендил Михаела Крумова, предаде репортер на Радио „Фокус” – Кюстендил. Заседанието е насрочено за 28 юни, от 14.00 часа в залата на Общината. Първа точка в дневния ред е избор на временна комисия, която да проведе процедурата по избор на председател. Втората точка е тайно гласуване на предложените кандидати. Съгласно действащия правилник за работата на Общинския съвет в Кюстендил, председател се избира на всеки шест месеца. Новият председател ще бъде избран с тайно гласуване на ротационен принцип, а ротацията е на всеки 6 месеца. За тайното гласуване ще бъде избрана комисия от петима общински съветници, а съгласно правилника всеки общински съветник, партия, коалиция или група, представени в Общинския съвет, могат да издигат кандидатури за председател. През последните години най-често като председатели са избирани Михаела Крумова, Иван Андонов и Васил Иванов.\r\nКрумова съобщи още, че два общински имота ще бъдат приватизирани в Кюстендил. Предложенията за приватизация на общинските имоти са включени в дневния ред на предстоящото заседание на Общинския съвер. Първият имот е обществената баня в кварта „Изток”. Тя вече е извадена от капитала на дружеството „Хигия”. Предложението е за процедура по Закона за приватизация и следприватизационен контрол. Правният анализ и приватизационната оценка на имота са в размер на 64 350 лева. Предвижда се търгът да бъде проведен на 21 ден от обнародването на решението в Държавен вестник. „Когато влезе решението в сила, ще го изпратим за обнародване в Държавен вестник”, каза Михаела Крумова. Вторият имот, предвиден за приватизация, е бившето барище на булевард „Дондуков”. Приватизационната оценка на имота е за 156 750 лева.\r\nМихаела Крумова посочи също, че Община Кюстендил пренасочва над 50 хиляди лева за разширяване на системата за видеонаблюдение. Необходимостта от разширяване на системата произлиза от факта, че към момента се изпълняват проекти за градско благоустрояване, но вече изграденото е подложено на вандалски прояви. По този начин ще бъдат монтирани камери за видеонаблюдение в районите на новоизградените паркове. Отпускането на средствата ще стане с приемането от страна на общинските съветници вътрешни компенсирани промени в годишния общински бюджет. Предвижда се в частта на местните дейности да бъдат намалени средствата за обезщетения и помощи по решения на Общински съвет. В същото време се увеличават заложените средства за капиталови разходи по бюджета. Промяна се прави в поименния списък за капиталови разходи. Намаляват се средствата да енергийна ефективност в Детска градина „Слънце” и в Център „Вяра, надежда и любов”. Отпадат средствата за изготвяне на подробни устройствени планове на няколко местности в общината. Намаляват се и средствата за първи етап по отношение на ремонта на зоологическата градина. В същото време се увеличават средствата за доизграждане на системата за видеонаблюдение. „Това се налага с оглед извършваните ремонти и с оглед на това, че те не са завършени, но някои от нашите съграждани започнаха да ги унищожават”, каза Михаела Крумова.\r\nВенцеслав ИЛЧЕВ", "date": "2018.06.21", "title": "Кюстендил: Процедура за избор на председател ще се проведе на предстоящото заседание на Общинския съвет"}
{"url": "http://www.focus-news.net/news/2018/06/21/2536729/sdsm-oprovergava-vmro-dpmne-himnat-i-darzhavnite-simvoli-ne-sa-chast-ot-sporazumenieto-za-imeto-s-gartsiya.html", "text": "Управляващата македонска партия СДСМ реагира на обвиненията на опозиционната ВМРО-ДПМНЕ, че със споразумението с Гърция ще има промяна на химна и на държавните символи. Социалдемократите заявиха, че те не са били част от договора, не са били обсъждани на преговорите, което означава, че нито ще бъдат променяни, нито тяхната употреба е поставена под въпрос, предава македонската информационна агенция  „Макфакс“.\r\nОт СДСМ изтъкнаха, че споразумението гарантира македонската идентичност, която „никога повече няма да бъде оспорвана и отричана от другите“ и чрез него се отваря пътят на страната към евроатлантическата интеграция, която е основен национален език. \r\n„В интерес на гражданите и държавата ще бъде ВМРО-ДПМНЕ да спре с лъжливите твърдения, да покаже елементарна отговорност към тях“, пише в официално заявление на СДСМ. Виктор Турмаков", "date": "2018.06.21", "title": "СДСМ опровергава ВМРО-ДПМНЕ: Химнът и държавните символи не са част от споразумението за името с Гърция"}
{"url": "http://www.focus-news.net/news/2018/06/21/2536735/varna-proverki-zaradi-izdirvaniya-zatvornik-ot-lovech-se-izvarshvat-na-vsichki-vhodno-izhodni-tochki-grada.html", "text": "На всички входно-изходни точки във Варна има заградителни мероприятия от страна на полицията. Това съобщиха за Радио „Фокус“ – Варна от сектор КАТ в Областната дирекция на МВР. Органите на реда извършват проверки във връзка с издирвания затворник от Ловеч. Заградителни мероприятия има както по пътя за „Златни пясъци“, по пътя към Добрич, Бургас и към автомагистрала „Хемус“. Проверките предизвикаха огромни задръствания в рамките на града. Огромни опашки от чакащи автомобили има в двете ленти по бул. „Владислав Варненчик“ в посока към София. От Областната дирекция на МВР отказват да коментират към този момент с какво са свързани заградителните мероприятия.\r\nДиана СТОЕВА", "date": "2018.06.21", "title": "Варна: Проверки заради издирвания затворник от Ловеч се извършват на всички входно-изходни точки града"}
{"url": "http://www.focus-news.net/news/2018/06/21/2536733/elena-yoncheva-bsp-vseki-vot-na-nedoverie-kam-pravitelstvoto-na-boyko-borisov-e-zakasnyal.html", "text": "Всеки вот на недоверие към правителството на Бойко Борисов е закъснял. От това страда всеки български гражданин. Това каза пред БТВ народният представител и говорител на ПГ на „БСП за България” Елена Йончева, съобщиха от пресцентъра на БСП. „Работата на опозицията е сложна. Ние работим с инструментите на демокрацията. А как да работиш с демократични инструменти, ако пред себе си имаш една организирана престъпна група, по думите на доскорошен депутат от ГЕРБ? Вотът на недоверие е сигнал, за да се разбере от гражданите- какво се случва в държавата”, посочи народният представител.  Тя добави, че депутати от другите парламентарни групи трябва да подкрепят вота, дори и от ГЕРБ, защото не всички там са от организираната престъпна група. „Защото този вот на недоверие касае сигурността на гражданите. Има неразкрити убийства, агресия навсякъде, набези по селата. Обещанието на премиера, че във всяко населено място ще има полицай, се превръща в шега – водевил и цирк, в който ние участваме”, посочи тя. Йончева припомни и статистика, че много малък процент от кражбите се разкриват, а от телефонните измами - 85% са неразкрити.  „Коя е тази европейска държава, която не може да се справи с този вид престъпления? МВР не се справя със своята работа. И Цветанов го казва на комисия”, каза тя. Според нея в последно време са направени над 20 поправки на закона за МВР,  има недокомплект на редови полицаи, а служителите на реда получават мизерни заплати. „Не може да очаквате да ви охраняват, след като взимат 700 -  800 лева, а охранител на мутра или бизнесмен взима 2500 лева. Полицията няма самочувствие и достойнство. Хората не виждат там перспектива\", възмути се  Йончева. Тя изрази недоумението си, че на питане на народен представител от БСП-каква е числеността на администрацията в МВР, вътрешният министър не е знаел.", "date": "2018.06.21", "title": "Елена Йончева, БСП: Всеки вот на недоверие към правителството на Бойко Борисов е закъснял"}
{"url": "http://www.focus-news.net/news/2018/06/21/2536730/sliven-obshtinskiyat-savet-prie-promeni-svarzani-sas-sinyata-zona.html", "text": "Общински съвет - Сливен прие днес промени в Наредбата за условията и реда за платено и безплатно почасово паркиране на моторни превозни средства на територията на община Сливен. Вносител на промените е кметът Стефан Радев. Това съобщиха от пресцентъра на Общината. „Едната група промени е свързана с режима на паркиране за хората с увреждания, които са съгласувани със Съюза на хората с увреждания. Смятам, че така ще се подобрят техните възможностите да се възползват от безплатното паркиране. Другата група промени е свързана с промяна в работното време на „синята зона“, заяви от трибуната кметът. С приетите днес промени хората с увреждания ще ползват безплатно „синята зона“ до 2 часа на ден. С друга промяна в наредбата от днес се дава право на хора с увреждания, които не могат да се придвижват без помощни средства, да имат безплатно и денонощно място за паркиране до сградата по постоянния им адрес. Работното време на „синята зона“ е променено и вече ще бъде от 8.30 до 17.30 часа.\r\nНа заседанието днес бяха приети промeни в Правилника за устройството и дейността на ОП „Градска мобилност“. С тях се увеличи на 25 души персоналът на предприятието. То вече ще може да санкционира водачи на МПС по Закона за движение по пътищата. Функциите на служба по контрол ще се осъществяват в обхвата на „синята зона“.\r\nС 3 гласа „за“, 15 „против“ и 15 „въздържал се“ Общински съвет - Сливен не прие повторно гласуваното днес предложение за замяна на концесионера по договор за концесия между Община Сливен като концедент и ГД ДЗЗД „Спорт палас“ в качеството на концесионер с правоприемник „Спорт палас“ ООД, при условията на универсално правоприемство. Председателят на Общинския съвет Димитър Митев обясни от трибуната, че след като решението не е прието повторно, то няма да породи правни действия.\r\nОбщинският съвет утвърди протокола на Комисията по стипендиите.\r\nБяха приети и предложения за разпореждане с общински имоти, за одобряване на Подробни устройствени планове, за отпускане на финансови средства и персонални пенсии на граждани.\r\nЗаседанието започна с полагане на клетва от Васил Добрев, който става общински съветник от листата на БСП на мястото на напусналия Общински съвет - Сливен Минчо Афузов.\r\nПак в началото на днешното заседание Дружеството на художниците в Сливен подари на Общинския съвет картина на Радослав Николов като знак за благодарност за подкрепата, която е оказана на дружеството за реализация на негов проект.\r\nДнес общинският съветник Здравко Костадинов получи поздравления от колегите си по повод рождения му ден, а пожеланията към него са за здраве и успехи.", "date": "2018.06.21", "title": "Сливен: Общинският съвет прие промени, свързани със „синята зона“"}
{"url": "http://www.focus-news.net/news/2018/06/21/2536739/baseyonova-direktsiya-chernomorski-rayon-izvarsheni-sa-proverki-na-provodimostta-na-rechni-uchastatsi-i-uchastatsi-do-500-m-sled-yazovirnata-stena.html", "text": "Извършение са проверки по Заповед на Областния управител на Бургас и кметове на общини на проводимостта на речни участъци и участъци до 500 м след язовирната стена в и извън урбанизирана територия, през месец май. Това съобщиха за Радио „Фокус-Бургас от Басейонова дирекция „Черноморски район“. Проверена е проводимостта на 126 речни участъци, от които 45 са в населени места и 81 са в извън урбанизираните територии. Дадени са 81 предписания за речни участъци с установена нарушена проводимост. На община Средец са съставени 2 акта по Закона за водите, като след последваща проверка е констатирано, че нарушенията са преустановени и предписанията са изпълнени. Извършени са проверки за проводимост на 45 участъка до 500 м след язовирната стена. Дадени са 5 предписания. Съставен е акт на СН „Карнобатска вода“ за нерегламентирано водовземане. Ежемесечно се извършват проверки за изпълнение на режимните графици за използване на водите на язовирите по Приложение № 1 от Закона за водите – яз.“Ясна поляна“,яз.“Камчия“, яз.“Ахелой“, яз.“Порой“ и яз.“Мандра“. Не са установени  нарушения при изпълнението им.\r\nВъв връзка с летния сезон Басейонова дирекция „Черноморски район“ е поискала подробна информация от кметовете на Черноморските общини за констатирани нерегламентирани зауствания в реки, деретата, дъждовните канализации и в Черно море, на отпадъчни води от канализационните системи на населените места, курортите и вилните селища по крайбрежието на управляваните общини, както и за заустване на отпадъчни води от канално-пампените станции на канализационните системи на населените места в Черно море. Поискана е също информация за действащи заведения, хотели и други обекти, които не са включени към канализационната система на населените места и със задължения по Закона за Черноморското крайбрежие за пречистване на отпадъчните води.\r\nЗапочнали са и съвместните проверки с РИОСВ-Бургас на обектите, посочени от Черноморските кметове, както и други обекти потенциални замърсители на Черно море.\r\nДеница ДИМИТРОВА", "date": "2018.06.21", "title": "Басейонова дирекция „Черноморски район“: Извършени са проверки на проводимостта на речни участъци и участъци до 500 м след язовирната стена"}
{"url": "http://www.focus-news.net/news/2018/06/21/2536737/gd-granichna-politsiya-normalno-se-osashtestvyava-preminavaneto-prez-vsichki-balgarski-granichni-kontrolno-propuskatelni-punktove.html", "text": "Нормално се осъществява преминаването през всички български гранични контролно-пропускателни пунктове. Това съобщиха от пресцентъра на ГД \"Гранична полиция\".", "date": "2018.06.21", "title": "ГД \"Гранична полиция\": Нормално се осъществява преминаването през всички български гранични контролно-пропускателни пунктове"}
{"url": "http://www.focus-news.net/news/2018/06/21/2536731/blagoevgrad-normalno-intenziven-e-trafikat-na-gkpp-kulata-promahon.html", "text": "Нормално интензивен е трафикът на ГКПП „Кулата-Промахон“. Това съобщиха за Радио „Фокус“-Пирин от \"Гранична полиция\". Спокойно се осъществява преминаването през  ГКПП „Илинден-Ексохи“. Без проблеми се осъществява преминаването и на останалите гранични пунктове с Република Гърция.\r\nЛора КАЛЧЕВА", "date": "2018.06.21", "title": "Благоевград: Нормално интензивен е трафикът на ГКПП „Кулата-Промахон“"}
{"url": "http://www.focus-news.net/news/2018/06/21/2536732/the-hill-dzhon-boltan-shte-poseti-moskva-za-obsazhdane-na-vazmozhna-sreshta-mezhdu-donald-tramp-i-vladimir-putin.html", "text": "Съветникът по национална сигурност на Белия дом Джон Болтън ще посети Москва този месец, за да обсъди потенциалната среща между президентите на САЩ и на Русия Доналд Тръмп и Владимир Путин, пише   The Hill.\r\nПо-рано в редица американски медии бе посочено, че се очаква Тръмп да се срещне с Путин за тяхната първа двустранна среща на високо равнище през юли, когато се очаква американският президент да направи обиколка из Европа. \r\nСрещата най-вероятно ще се проведе или преди срещата на високо равнище на НАТО на 11 юли в Брюксел или след посещението на Тръмп във Великобритания на 13 юли.  Виктор Турмаков", "date": "2018.06.21", "title": "The Hill: Джон Болтън ще посети Москва за обсъждане на възможна среща между Доналд Тръмп и Владимир Путин"}
{"url": "http://www.focus-news.net/news/2018/06/21/2536740/ministar-ekaterina-zaharieva-2017-g-e-rekordna-po-otnoshenie-na-migratsiya-685-miliona-migranti-e-imalo-v-sveta.html", "text": "2017 г. е рекордна по отношение на миграция, 68,5 милиона мигранти е имало в света. Това каза по време на „Икономически форум Пловдив“ министърът на външните работи Екатерина Захариева, предаде репортер на Радио „Фокус“ – Пловдив. По думите ѝ прогнозите са до 2050 година населението на земята да се увеличи с 2,6 милиарда души, като 1,3 милиарда от тях ще са в Африка.\r\nЗахариева заяви, че се надява лидерите на ЕС да осъзнаят, че Балканите са част от сигурността на Европа. \"След една или две години според мен ще бъде късно и ще се стигне до нова дестабилизация“, каза Екатерина Захариева.\r\nВъншният министър коментира и ситуацията на Балканите. Захариева уточни, че ще остане много тежка и чувствителна точка, свързана с Белград и Прищина. \r\nВъв връзка с започването на преговори за членство на Македония в ЕС, министърът заяви: „Взе се това решение, чуваше се подкрепа от всички за Република Македония за започване на преговори за членство. За съжаление усещам някакво охлаждане на тази подкрепа, ентусиазъм, след като се постигна решение за името. Дали този ентусиазъм го имаше, защото си мислеха, че ще постъпим типично по Балкански и че няма да се разберем“, попита Захариева. \r\n\"Страните основателки на ЕС, включително Франция и Германия, трябва да дадат отговор на въпроса докъде са границите на сигурността на Европа и се надявам скоро да имаме този отговор\", заяви тя. „Нали някой не си мисли, че мигрантския проблем ще приключи с решаването на конфликта в Сирия, който също не изглежда скоро да бъде решен“, коментира още Екатерина Захариева.", "date": "2018.06.21", "title": "Министър Екатерина Захариева: 2017 г. е рекордна по отношение на миграция, 68,5 милиона мигранти е имало в света"}
{"url": "http://www.focus-news.net/news/2018/06/21/2536744/predstoyashti-mezhdunarodni-sabitiya-za-22-yuni-agentsiya-fokus.html", "text": "Руският президент Владимир Путин ще се срещне със своя южнокорейски колега Мун Джей-ин.\r\n*** Ще се проведе среща между министрите на петрола на страните членки на ОПЕК.\r\n*** Парламентът на Словения ще проведе първото си заседание след парламентарните избори по-рано този месец.\r\n*** Президентът на Турция ще проведе огромен митинг преди парламентарните и президентските избори в неделя.\r\n***", "date": "2018.06.21", "title": "Предстоящи международни събития за 22 юни (Агенция \"Фокус\")"}
{"url": "http://www.focus-news.net/news/2018/06/21/2536738/predsedatelyat-na-pg-na-gerb-tsvetan-tsvetanov-se-sreshtna-s-predstaviteli-na-hristiyandemokraticheskiya-sayuz-ot-mestnata-vlast-v-shtutgart.html", "text": "Председателят на ПГ на ГЕРБ и заместник-председател на партията Цветан Цветанов се срещна днес в София с представители на Християндемократическия съюз от местната власт в Щутгарт. В срещата участва и кметът на Велико Търново и председател на НСОРБ Даниел Панов. Това съобщиха от пресцентъра на ПП ГЕРБ.\r\nПо време на срещата Цветан Цветанов подчерта, че между българския и германския народ съществуват дълбоки връзки, като изтъкна, че това ясно проличава в доброто сътрудничество между ГЕРБ и фондациите „Конрад Аденауер“ и „Ханс Зайдел“. Председателят на ПГ на ГЕРБ отбеляза, че вследствие на кризата в Близкия изток и увеличения мигрантски поток към Европа, на България се е наложило да изгради възспиращо съоръжение по границата с Турция. „Справихме се отлично с тази задача, като днес можем да кажем, че мигрантският натиск е равен на нула“, изтъкна Цветан Цветанов. По думите му за България европейската солидарност, изразяваща се в кохезионната политика, е изключително важна за развитието на регионите и осигуряването на просперитет на гражданите.\r\nПред членовете на регионалната група на Християндемократическия съюз в Щутгарт Цветанов бе категоричен, че едно държавно управление е силно, когато има добре работеща местна власт. „Днес кметовете на ГЕРБ представляват над 5 млн. български граждани. Отговорността ни е голяма, затова всички депутати и представители на изпълнителната власт сме в непрекъснат диалог с кметовете“, обясни зам.-председателят на ГЕРБ, като подчерта, че именно в това се крие силата на ГЕРБ. „Ние сме постоянно сред хората в желанието си да чуем и съответно решим проблемите им“, посочи Цветанов.\r\nПредседателят на ПГ на ГЕРБ уточни, че от 2009 г. насам приоритет на правителството е поддържането и качественото изграждане на пътищата от републиканската пътна мрежа. „Малко след като обявихме кога окончателно ще бъде построена АМ „Хемус“, веднага бе проявен инвеститорски интерес към районите, през които тя ще минава“, съобщи Цветанов.\r\nНа свой ред председателят на НСОРБ и кмет на Велико Търново Даниел Панов разказа на гостите от Германия какви са функциите на сдружението. Той изтъкна, че кметовете в цялата страна усещат подкрепата на държавата и благодарение на това нещата се случват. „Все повече градове в България придобиват истински европейски облик“, заяви Панов. По думите му НСОРБ днес помага със своите препоръки в изработването на законите, които пряко касаят работата на общините.\r\nВ рамките на събитието се проведе и дискусия, по време на която представителите на ХДС споделиха своите впечатления от работата на местната власт у нас. „Като членове на Европейската народна партия, за нас е изключително приятно да видим колко активно работи местната власт“, казаха гостите.", "date": "2018.06.21", "title": "Председателят на ПГ на ГЕРБ Цветан Цветанов се срещна с представители на Християндемократическия съюз от местната власт в Щутгарт"}
{"url": "http://www.focus-news.net/news/2018/06/21/2536745/vidin-mokri-sa-patnite-nastilki-v-oblastta-vali-dazhd.html", "text": "Мокри са пътните настилки във Видинска област, вали дъжд, каза за Радио „Фокус“ – Видин дежурният служител в Областно пътно управление. Трафикът по главен път Е-79 посока за граничен пункт „Дунав мост 2“ е натоварен, движат се предимно тежкотоварни автомобили, най-оживен е трафикът в участъка между Видин и Дунавци. Там местата за паркиране са заети от тежкотоварни камиони. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул.“Панония“.\r\nАнна ЛОЗАНОВА", "date": "2018.06.21", "title": "Видин: Мокри са пътните настилки в областта, вали дъжд"}
{"url": "http://www.focus-news.net/news/2018/06/21/2536742/vss-izpalnenieto-na-prihodite-po-byudzheta-na-sadebnata-vlast-kam-30-april-2018-g-e-3698.html", "text": "Пленумът на Висшия съдебен съвет (ВСС) прие информация за изпълнението на бюджета на съдебната власт към 30 април 2018 г., която ще бъде публикувана на интернет сайта на ВСС. Това съобщиха от ВСС. Изпълнението на приходите по бюджета на съдебната власт към 30 април 2018 г. е 36,98% при среден пункт на изпълнение 33,3%. Общо постъпилите приходи във ВСС са 174,467 млн. лв., от които 74,51% от субсидия, 22,14% от съдилищата и 3,11% от НАП. Приходите от съдебни такси във връзка с дейността на органите на съдебна власт са 34,635 млн. лв., като се реализира 9,5% увеличение в сравнение със същия период на 2017 г. Налице е преизпълнение спрямо плана към 30.04.2018 г. с 0,635 млн. лв. Приходите от събрани глоби, конфискации и други санкции, постановени от съдилищата, са в размер на 3,560 млн. лв. и представляват 8,3% от общия размер на приходите от дейността на органите на съдебната власт.\r\nРазходите по бюджета на съдебната власт за посочения период са 207,250 млн. лв., което показва 34,34% изпълнение на бюджета за месец април 2018 г., при среден процент на изпълнение 33,3%. Изпълнението на капиталовите разходи е 0,540 млн. лв., което представлява 2,12% от утвърдения план.\r\nОтчита се изпълнението на бюджета и по органи на съдебната власт. Върховният административен съд има 35,67% изпълнение на плана на общите разходи от 5,261 млн. лв. Върховният касационен съд има 31,08% изпълнение на планираните общи разходи в размер на 5,620 млн. лв. За Прокуратурата изпълнението е 34,45% от общия размер на разходите от  77,435 млн. лв. ВСС има изпълнение от 22,75% от планирания общ размер 7,588 млн. лв. на разходите. Изпълнението на бюджета е по-ниско от плана, тъй като средствата за основен ремонт за цялата съдебна система са заложени първоначално в бюджета на ВСС. Националният институт на правосъдието реализира 42,15% изпълнение на общия план на разходите в размер на 1,614 млн. лв. Инспекторатът към ВСС отчита 30,61% от общите разходи в размер на 2,094 млн. лв. Съдилищата имат 35,76% изпълнение на плана за общите разходи от 107,637 млн. лв.", "date": "2018.06.21", "title": "ВСС: Изпълнението на приходите по бюджета на съдебната власт към 30 април 2018 г. е 36,98%"}
{"url": "http://www.focus-news.net/news/2018/06/21/2536749/nimh-utre-na-mnogo-mesta-shte-ima-kratkotrayni-valezhi-i-gramotevichni-buri-ochakvat-se-gradushki.html", "text": "През нощта и в сутрешните часове ще има разкъсана облачност, на места намаляваща до незначителна. Утре около обяд, под влиянието на добре изразен студен атмосферен фронт, отначало в северозападната половина от страната, а привечер и през нощта и в източните райони ще се развива мощна купесто-дъждовна облачност. На много места ще има краткотрайни валежи и гръмотевични бури. В отделни райони, главно от Северозападна България и Предбалкана, валежите ще са интензивни и значителни по количество. Очакват се градушки. Температурите ще са все още високи - максималните ще са от около 27° в северозападните, до около 33-34° в югоизточните райони. До вечерта вятърът ще се ориентира от северозапад, ще се усили и с него ще започне чувствително захлаждане. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното наляганe през деня ще се понижава и ще е по-ниско от средното за месеца, а вечерта ще започне да се повишава.\r\nНад Черноморието ще има променлива облачност, но през деня валежи са малко вероятни. Ще духа бриз. Максималните температури ще са 28°-31°. Температурата на морската вода е 23°-26°. Вълнението на морето ще бъде 1-2 бала.\r\nНад планините сутринта ще има и слънчеви часовe, но около обяд първо в масивите в Западна България, а по-късно през деня и в останалите планински райони, ще се развива мощна купеста и купесто-дъждовна облачност. На много места ще има краткотрайни валежи и гръмотевични бури, в отделни райони значителни. След обяд вятърът ще се ориентира от северозапад и ще се усили. Температурите през деня ще са все още високи и максималната на височина 1200 метра ще е около 19°, на 2000 метра - около 13°.\r\nВ събота ще бъде ветровито и захлаждането ще продължи. Преобладаващите максимални температури ще са между 21° и 26°. На места, повече в източните и южните райони, ще има краткотрайни валежи и гръмотевични бури, отделни райони - интензивни и с градушки. В неделя ще бъде хладно, ще има променлива, в следобедните часове по-често значителна облачност и на места ще превали дъжд. Вятърът чувствително ще отслабне. В понеделник вятърът ще се ориентира от изток. Сутринта ще има и слънчеви часове, след обяд на места в Западна България ще превали и прегърми.", "date": "2018.06.21", "title": "НИМХ: Утре на много места ще има краткотрайни валежи и гръмотевични бури, очакват се градушки"}
{"url": "http://www.focus-news.net/news/2018/06/21/2536743/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti-obhodniyat-marshrut-e-prez-selo-sheremetya.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново.  Времето е слънчево. Температурата е 28 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.06.21", "title": "Велико Търново: Ограничено е движението по път Горна Оряховица – Арбанаси поради ремонтни дейности, обходният маршрут е през село Шереметя"}
{"url": "http://www.focus-news.net/news/2018/06/21/2536736/alsat-m-malchanie-ot-kabineta-na-georgi-ivanov-sled-ratifikatsiyata-na-dogovora-za-imeto.html", "text": "Един ден след ратификацията на споразумението между Македония и Гърция в парламента в Скопие държавният глава Георги Иванов все още няма официална позиция за това как да ще процедира, предава скопският телевизионен канал  „Алсат-М“.\r\nПрезидентството на Македония потвърди, че той е получил законопроекта с подписа на председателя на парламента Талат Джафери и допълнш, че обществеността ще бъде информирана за позицията на президента. Преди той заяви, че няма да подпише ратификацията и дори се обърна към министър-председателя Зоран Заев, ако иска незабавно да започне процедура по импийчмънт срещу него. \r\n Като се има предвид, че импийчмънтът на президента според конституцията изисква мнозинство от две трети от гласовете в парламента, опозиционната партия ВМРО-ДПМНЕ информира Заев, че такава инициатива е невъзможна. \r\nСлед приемането на Закона за ратификацията, той бе изпратен на президента Иванов, който трябва да го подпише в седемдневен срок. Ако не го направи, документът се връща в парламента, където да бъде гласуван повторно. Виктор Турмаков", "date": "2018.06.21", "title": "„Алсат-М“: Мълчание от кабинета на Георги Иванов след ратификацията на договора за името"}
{"url": "http://www.focus-news.net/news/2018/06/21/2536746/predstoyashti-sabitiya-v-stranata-za-22-yuni-agentsiya-fokus.html", "text": "***\r\nОт 10.00 часа в Център за култура и дебат Червената къща „Андрей Николов“ на ул. „Любен Каравелов“ 15 ще се проведе  Международна конференция “Да живеем заедно в мрежата: Посланици за толерантност”. Официално обръщение ще направи Илияна Йотова, вицепрезидент на Република България.\r\n***\r\nОт 9.30 часа в зала „София\" на „Гранд хотел София\" започва Международна конференция на тема: „Предизвикателствата пред правната професия, произтичащи от програмата на Европейския съюз за дигитализация” организира Висшият адвокатски съвет. Участие ще вземат еврокомисарят Мария Габриел, министърът на правосъдието Цецка Цачева, Явор Нотев – зам.-председател на 44-то Народното събрание, Данаил Кирилов – народен представител и председател на Комисията по правни въпроси на НС, представляващият Висшия съдебен съвет Боян Магдалинчев, Микеле Лучерини президент на FBE, Маргарет Графен фон Гален – вицепрезидент на CCBE, Константин Димитров – член на изпълнителния комитет на UIA, Атанас Темелков - председател на ДАЕУ и др. \r\n***\r\nВ 17.30 часа в зала „Орфей“ на парк „Македония\", министърът на туризма Николина Ангелкова ще присъства на прием по повод старта на фестивала „Франкофоли“.\r\n***\r\nОт 9.00 часа ще се проведе заседание на Народното събрание. \r\n***\r\nОт 09.30 часа в зала „Изток“ на Народното събрание ще се проведе дискусия на тема „Борба срещу финансирането на тероризма – от законодателство към практика”. Председателят на Народното събрание Цвета Караянчева ще открие форума.\r\n***\r\nОт 09.30 часа 13 състав на Специализирания наказателен съд ще гледа делото срещу Пламен И., Явор А., Детелин И. и др. за организиране и ръководене на организирана престъпна група. \r\n***\r\nОт 09.30 часа 4 състав на Специализирания наказателен съд ще гледа делото срещу Христо А. за безстопанственост в особено големи размери. \r\n***\r\nОт 09.30 часа 12 състав на Специализирания наказателен съд ще гледа делото срещу Павел М. за престъпление по служба. \r\n***\r\nОт 10.00 часа 10 състав на Специализирания наказателен съд ще гледа делото срещу Цветомир М., Борислав П., Бойко Г. и др. за контрабанда. \r\n***\r\nВ 10.30 часа  кметът на София Йорданка Фандъкова  ще провери изграждането на нова сграда към 134 ДГ „Любопитко“ в район „Красно село“, ул. „Урвич“ 14.   \r\n***\r\nОт 11.00 часа, 4 състав на СГС ще разгледа молба за мярка за неотклонение, подадена от Й.И.\r\n***\r\nОт 12.30 часа в зала „Опера“ на хотел InterContinental (пл. „Народно събрание“ 4) Европейската федерация на бутилираните води (EFBW) и Асоциацията на производителите на безалкохолни напитки в България (АПБНБ) ще проведат медиен брифинг във връзка с акцентите в дейността на бранша, ангажиментите на индустрията към кръговата икономика и опазването на природните ресурси.\r\n***\r\nОт 13.30 часа 15 състав на Специализирания наказателен съд ще гледа делото срещу Димитринка Ф., Борис Б., Йордан Ч. и др. за организиране и ръководене на организирана престъпна група. \r\n***\r\nОт 13.30 часа в деловодството на Народното Събрание ще бъде внесена подписка от граждани, с предложение за промяна на Закона за ветеринарномедицинската дейност, където да бъде посочено че \"не се допуска отглеждането, умъртвяването и търговията на животни с цел добив на ценни кожи в Република България\".\r\n***\r\nОт 17.00 часа в зала 272 на 3-я етаж на Юридическия факултет на Софийския университет „Св. Климент Охридски” ще се проведе международен форум за осветяване на спорните въпроси на Споразумението за свободна търговия между Европейския съюз и Канада, известно като СЕТА.\r\n***\r\nОт 10.00 часа в зала „22 септември“,  френският музикант с български произход Винсент Винел ще проведе среща разговор с младежи, потребители на социални институции в Благоевград.\r\n***\r\nВ парк „Македония“ ще се проведе фестивалът „Франкофоли“.\r\n***\r\nОт 09.00 часа в Пристанище Бургас ще се проведе тренировка по ликвидиране на пожар на борда на търговски кораб в рамките на тактическото учение на Флотилия бойни и спомагателни кораби – ВМС „Черно море-2018”. \r\n***\r\nОт 18.00 часа в изложбената зала на ул.“Александровска“  ще се състои откриване на изложба „Малкото голямо изкуство“ .\r\n***\r\nОт 19.00 часа в зала НХК ще бъде представен шоу спектакълът „Приятели мои“. \r\n***\r\nОт 08.00 часа в Пункт за базиране Варна ще се проведе церемония по връчване на сертификати за експлоатация и обслужване на бързоходни моторни лодки.\r\n***\r\nОт 10.00 часа в Юнашки салон ще се проведе Конференция по повод водното спасяване. Инициативата е част от седмицата на водното спасяване. \r\n***\r\nОт 10.00 часа в стаята на общинския съветник ще се проведе пресконференция по повод проекта „Чисто море, чисти брегове“.\r\n***\r\nОт 11.00 часа в офиса на ДСБ-Варна – ул.”Македония” №9, ще се проведе пресконференция на председателя на Демократи за силна България – г-н Атанас Атанасов.\r\n***\r\nОт 12.00 часа на снимачната площадка, Планет клуб - Варна, стартират снимките на най-новия български сериал \"Фалшив герой\". Проектът ще бъде реализиран от NOVA с подкрепата на Община Варна, продуцент е „DreamsIndustry“.\r\n***\r\nОт 13.30 часа в Зала Варна  на Община Варна ще се състои пресконференция за откриването на музикалния фестивал Варненско лято.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Мартин Байчев ще проведе приемна за граждани. \r\n*** \r\nОт 10.30 часа на стадиона в Килифарево ще бъде открита Лятна полицейска академия за деца и младежи. \r\n*** \r\nОт 19.00 часа в МДТ „Константин Кисимов“ ще бъде представена  постановката „Духът на поета“.\r\n*** \r\nОт 20.00 часа на сцената „Арт лято“ до ХГ „Борис Денев“ като част от Проект „Арт лято на Галерията представя ще се състои Формат „Моята вдъхновяваща история” Vol.1  – формат, вдъхновен от TEDx. \r\n***\r\nОт 11.30 часа в Регионалния пресклуб на БТА във Видин ще се състои пресконференция във връзка с предстоящото второ издание на фестивала за опера и балет. Участие ще вземат кметът на Община Видин Огнян Ценков и секретарят на Общината Иванела Андреева, директорът на Държавна опера Стара Загора Огнян Драганов, директорът на Държавна опера Русе Иван Кюркчиев и директорът на Симфониета – Видин Мирослав Кръстев.\r\n*** \r\nОт 18.00 часа на пешеходната алея по пл. „Георги Измирлиев“  ще бъде представена концертна програма на участниците във XІV-ти Международен фолклорен фестивал „Раховче”. \r\n*** \r\nОт 19.00 часа в НЧ „Братя Грънчарови -2002“ /Летен театър/ предстои Четвърта фестивална вечер на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче”. \r\n***\r\nОт 16.00 часа в  Голямата заседателна зала сградата на Община град Добрич ще се проведе публично обсъждане на годишния отчет на бюджета на Общината за 2017 г.\r\n***\r\nОт 17.00 часа в Градски парк „Св, Георги“ ще се проведе концерт на Духов оркестър – Добрич. \r\n***\r\nОт 18.00 часа в Младежки център ще се състои концерт „И пак е лято\" на Вокална студия „Златно зрънце\" при Музикална школа  „Доминанта\".\r\n***\r\nОт 18.00 часа на тенис кортовете в град Каварна,  Тенис клуб „Каварна“ организира втори общински турнир по тенис на корт за любители – аматьори.\r\n***\r\nОт 18.00 часа в градинката пред областната администрация Областният информационен център в Кюстендил организира хепънинг по повод приключване на инициативата „Нашата Европа, нашето бъдеще“.\r\n***\r\nОт 20.00 часа на площад „Велбъжд“ започва празничната програма по случай Празника на Черешата 2018.\r\n***\r\nОт 10.00 часа в Конферентната зала на Двореца на културата Общинският съвет по наркотични вещества и Превантивно-информационният център към Община Перник организират кръгла маса на тема: „Превенция на употребата наркотичните вещества“.\r\n***\r\nОт 19.00 часа в Общински младежки дом ще се състои  честване на 15 години Фолклорен танцов ансамбъл  \"Чудно оро\".\r\n***\r\nОт 10.00 до 18.00 часа на Централната пешеходна зона ще се проведе двудневно изложение „Попитай фармацевта”.\r\n***\r\nВ 10.30 часа в Дома на културата „Борис Христов“ ще се състои 24-то заседание на Басейновия съвет към Басейнова дирекция „Източнобеломорски район“. \r\n***\r\nВ 13.30 часа в зала „Париж“ на Гранд Хотел Пловдив ще се проведе семинар за журналисти на тема „Онкохематологията – област на водещи здравни иновации\".\r\n***\r\nВ 18.00 часа на втория етаж в Залите за временни експозиции на Градската художествена галерия ще бъде представена самостоятелна изложба живопис „Видения“ на художника Васил Тенев.\r\n***\r\nОт 14.00 часа във фоайето на Общински културен център – Разград ще бъде дадена пресконференция  по повод ежегодния фестивал „Звезден път“.\r\n***\r\nОт 10.00 часа в Детски отдел на Библиотека „Родина” на ул. \"Българско опълчение\" 69 ще се проведе беседа на тема: „Стадии в детското развитие и взаимоотношенията родители – деца”.\r\n***\r\nОт 10.00 до 12.30 часа в Детски отдел на библиотека „Родина“, ул. „Българско опълчение“ 69, ще се проведат групови занимания с деца до 6 години и техните родители „Играя и се уча“.\r\n***\r\nОт 09.00 часа в Окръжен съд- Шумен продължава делото за влаковата катастрофа в Хитрино. \r\n***\r\nОт 09.30 часа в Градската градина ще се проведе Пети  фестивал „Еньовска магия“.", "date": "2018.06.21", "title": "Предстоящи събития в страната за 22 юни (Агенция „Фокус“)"}
{"url": "http://www.focus-news.net/news/2018/06/21/2536747/veliko-tarnovo-shest-ptitsi-nandu-se-izmatiha-v-zookat-pavlikeni.html", "text": "Щраусите в Зоокът \"Павликени\" се сдобиха с потомство. Шест пиленца от вида нанду се излюпиха преди ден в зоологическата градина, съобщиха от пресцентъра на Общината. Специфичното при този вид щрауси е, че мъжкият мъти яйцата в продължение на 40 дни. Затова след излюпването малките птичета са неразделни с баща си. Този вид щрауси отглежда поколение веднъж годишно, разказаха специалистите. За Дони и Анастасия, както са наречени възрастните нанду, това е първо потомство, откакто преди месец бяха настанени в Зоокъта.\r\nИстински бейбибум преживява Зоокът Павликени в края на пролетта. Заедно с шестте новоизлюпени щрауси, в единствената зоологическа градина в областта се радват и на двумесечно сърне-лопатар, новоизлюпени пауни и новородени виетнамски прасенца.\r\nВсеки може да види новите обитатели като посети Зоокъта в Павликени. Той работи без почивен ден, а входът е свободен. Сред животните има и кенгуру, маймуни гвенон, лами, мечка, чакали, вълци, бодливо свинче, язовец, богато разнообразие от фазани, гълъби и други птици и др.", "date": "2018.06.21", "title": "Велико Търново: Шест птици нанду се измътиха в Зоокът \"Павликени\""}
{"url": "http://www.focus-news.net/news/2018/06/21/2536741/24-vesti-makedoniya-za-referenduma-za-imeto-e-neobhodim-shirok-pravitelstven-front.html", "text": "Широка коалиция за евроатлантическа Македония е начинът, по който управляващите партии вероятно ще водят кампанията за предстоящия референдум за споразумението с Гърция, съобщават партийни функционери от управляващото мнозинство за скопския телевизионен канал „24 Вести“ .\r\nСпоред въпросните източници министър-председателят Зоран Заев и председателят на албанската етническа партия ДСИ Али Ахмети вероятно ще предложат тази идея и на по-малките партии и етнически общности, както и на гражданския сектор. Целта е да се обединят всички партии и граждани, които подкрепят евроатлантическото бъдеще на страната.\r\nУправляващата партия СДСМ смята, че всички алтернативи а възможни. Решението ще се вземе от партийните органи. \r\nОт ДСИ поясняват, че замисълът е да се води кампания, в която лексиката няма да бъде с националистически послания и в която ще има позоваване на общуването и съжителството, независимо от етническата принадлежност на гражданите.\r\n„Идеята е точно това - да се обединят всички граждани, които желаят доброто на Македония и виждат страната като част от европейското семейство“, съобщава ДСИ.\r\nСпоред досегашните им изказвания, а и заради положителното им гласуване за ратифицирането на договора в парламента, се очаква за референдума да лобират по-малките партии на Мендух Тачи, Африм Гаши, Билал Касами и Зиядин Села. Виктор Турмаков", "date": "2018.06.21", "title": "„24 Вести“ (Македония): За референдума за името е необходим широк правителствен фронт"}
{"url": "http://www.focus-news.net/news/2018/06/21/2536751/varna-platnoto-na-bul-saedinenie-v-posoka-chitalishte-prosveta-v-devnya-vremenno-shte-bade-zatvoreno-za-dvizhenie-na-24-yuni.html", "text": "Платното на бул. „Съединение“ в посока читалище „Просвета“ в Девня ще бъде затворено за движение от 8.00 до 18.00 часа на 24 юни. Това съобщиха от пресцентъра на Община Девня. Ще се допускат само участници и гости на танцовия фестивал „Фолклорна палитра“. Обходният маршрут ще е през отбивката за Девня, която се намира на пътя за с. Неофит Рилски.", "date": "2018.06.21", "title": "Варна: Платното на бул. „Съединение“ в посока читалище „Просвета“ в Девня временно ще бъде затворено за движение на 24 юни"}
{"url": "http://www.focus-news.net/news/2018/06/21/2536750/prof-valeriya-fol-kultat-kam-slantseto-otselyava-kato-svetlina-na-vyarata-prez-hristiyanskiya-period.html", "text": "Култът към слънцето оцелява именно като светлина на вярата и през християнския период. Това каза за дневния блок “Добър ден“ на Радио „Фокус“ проф. Валерия Фол - ръководител на Института за научни изследвания, по повод  древното тракийско светилище в античния град „Кабиле“, където бе пресъздаден уникален орфически ритуал по посрещане на Слънцето. Тя уточни, че възстановката на обреда се прави и от ученици, и по този начин се опазва културното наследство. Проф. Фол обясни, че в дните на слънцето са закрепени важни християнски обреди. И разясни връзката между свети Константин и слънцето. „Свети Константин унаследява идеята за владетеля, който е носител на просветителното знание и надживява тази си образност чрез нестинарството. Преди това той е изобразяван със слънчева корона на главата си като първожрец на непобедимото слънце. Така че идеята за владетеля слънце е много древна средиземноморска идея. Имало е още в Египет. Разпростира се в целия средиземноморски свят и в югоизточна Европа“, поясни тя. Проф. Валерия Фол каза още, че слънцето присъства във всички магически текстове като най-великия и добротворящ помощник, заради знанието, което носи.", "date": "2018.06.21", "title": "Проф. Валерия Фол: Култът към слънцето оцелява като светлина на вярата през християнския период"}
{"url": "http://www.focus-news.net/news/2018/06/21/2536753/pazardzhik-plovdivskiyat-mitropolit-nikolay-shte-otsluzhi-tarzhestvena-liturgiya-na-24-yuni-v-hram-sv-yoan-predtecha-v-bratsigovo.html", "text": "Пловдивският митрополит Николaй ще отслужи тържествена литургия на 24 юни в храм „Св. Йоан Предтеча“ в Брацигово, съобщиха за Радио „Фокус“ – Пазарджик от Архиерейското наместничество в града. Службата е по повод  рождеството на Йоан Кръстител. На Еньовден храмът „Св. Йоан Предтеча“ ще отбележи своя храмов празник. Очакват се миряни от околността, за да почетат светлата дата. Храмът Божий, посветен на „Св. Йоан Предтеча“ в Брацигово, е започнат през 1832г. и е завършен през 1833г. от най-добрите брациговски майстори, начело с първомайстор Атанас (Насе) Гърнето. В църквата е укрито и съхранено бойното знаме на априлските въстаници от 1876г., за да стигне до нас. Литургията ще започне в 9.00 часа.", "date": "2018.06.21", "title": "Пазарджик: Пловдивският митрополит Николай ще отслужи тържествена литургия на 24 юни в храм „Св. Йоан Предтеча“ в Брацигово"}
{"url": "http://www.focus-news.net/news/2018/06/21/2536755/kyustendil-za-peta-poredna-godina-se-provede-sabitieto-poeziya-i-muzika-kray-struma.html", "text": "За пета поредна година се проведе събитието „Поезия и музика край Струма”. Това каза пред Радио „Фокус” – Кюстендил председателят на читалище „Асклепион” Виолета Атанасова, организатор на събитието. То е част от провеждащия се в село Шишковци художествен пленер „В духа на Майстора”. В рамките на творческата вечер, провела се в двора на къщата, където повече от четвърт век е живял големият художник, са се срещнали местните хора, студенти от Националната художествена академия и кюстендилски поети и музиканти от различни поколения. Събитието е открито с изпълнения на тамбурашкия оркестър на Людмила Стоянова към читалище „Искра” и своеобразна изложба от произведенията на жени от селото – майсторки на зелници, баници и погачи. Тази година музикалната атмосфера на срещата е създадена и от известния цигулар Владимир Тасев – лауреат на редица престижни международни награди, както и от китарата на Георги Велков, която съпровождала представянето на неговите стихове. Пред гостите са прозвучали стихове на Мирослава Салмова, Ева Константин, Виолета Атанасова.\r\nВенцеслав ИЛЧЕВ", "date": "2018.06.21", "title": "Кюстендил: За пета поредна година се проведе събитието „Поезия и музика край Струма”"}
{"url": "http://www.focus-news.net/news/2018/06/21/2536757/panos-kamenos-ministar-na-otbranata-na-gartsiya-vsyako-narushenie-na-gratskiya-suverenitet-shte-bade-posreshtnato-s-opustoshitelna-reaktsiya.html", "text": "Гръцкият министър на отбраната Панос Каменос заяви, че всяко турско нарушение на териториалната цялост на Гърция ще се посрещне с „опустошителна“ реакция, пише Ekathimerini.\r\nМинистърът заяви това след преговорите с неговия кипърски колега Савас Ангелидес. „Ако Турция посмее да постави под въпрос суверенните ни права, нека знае, че гръцкият отговор ще бъде опустошителен“. \r\nКоментирайки продължаващото задържане в Одрин на двамата гръцки войници, пресекли през март случайно сухопътната граница между двете държави заради лошото време, Каменос заяви, че Анкара нарушава международното право.\r\n„Искаме Турция да следва различен път, пътят към Европа, път, който уважава човешките права и пътя на мира – това ще е във всеобщ интерес“, обобщи той. Виктор Турмаков", "date": "2018.06.21", "title": "Панос Каменос, министър на отбраната на Гърция: Всяко нарушение на гръцкия суверенитет ще бъде посрещнато с опустошителна реакция"}
{"url": "http://www.focus-news.net/news/2018/06/21/2536758/d-r-yanka-draganova-rzi-varna-obrabotki-sreshtu-komari-i-karlezhi-se-izvarshvat-neprekasnato-v-grada-osobeno-v-rayonite-na-detski-zavedeniya.html", "text": "Ведомствената служба на Община Варна по дезинфекция, дезинсекция и дератизация извършва непрекъснато обработки срещу комари и кърлежи, особено в районите на детските заведения и обществените сгради. Това съобщи за Радио „Фокус“ – Варна д-р Янка Драганова, директор на Дирекция „Надзор на заразните болести“ към Регионалната здравна инспекция (РЗИ). Тя допълни, че обработките са започнали още докато насекомите са били ларви. Д-р Янка Драганова подчерта, че подобни обработки се извършват във всички общини от областта. „По заповед на областния управител всички общини от областта са задължени всяка година да сключат договори с фирми, които извършват този вид обработка. В инспекцията получихме обратна информация, че всяка от общините е сключила договори, дадени са подробности как по график ще бъдат осъществени дейностите“, добави д-р Драганова.\r\nМарияна ВАЛЕНТИНОВА", "date": "2018.06.21", "title": "Д-р Янка Драганова, РЗИ – Варна: Обработки срещу комари и кърлежи се извършват непрекъснато в града, особено в районите на детски заведения"}
{"url": "http://www.focus-news.net/news/2018/06/21/2536748/nova-tv-nikola-dimitrov-zayavi-che-problem-za-referenduma-za-imeto-na-makedoniya-shte-bade-izbiratelnata-aktivnost.html", "text": "Министърът на външните работи на Македония Никола Димитров заяви, че за да бъде успешен референдумът за името на страната, избирателната активност трябва да бъде висока, но в момента опозицията все още има колебания как да действа и дали да призове към участие. Той допълни, че в предстоящия период ще има консултации по този въпрос, предава  македонското електронно издание  „НОВА ТВ“.\r\nМинистърът на външните работи призова правителството и опозицията да поемат отговорността, защото гражданите „трудно гласуват“ и припомни, че на последните президентски избори избирателната активност е била ниска. През 2008 г. всички политически партии в Македония се споразумяха и намалиха избирателната активност за избор на  държавен глава от 50% на 40%, за да се предотврати възможността вотът да се провали, ако някоя партия реши да ги бойкотира.\r\nОт правителството съобщават, че не мислят да се намаля минималната избирателна активност, за да може референдумът да бъде признат  и че през следващия период ще се опитат да убедят гражданите масово да подкрепят споразумението с Гърция. \r\nСъщевременно от министерството на правосъдието съобщават, че все още не е решено дали референдумът ще бъде задължителен или консултативен, но посочват думите на министър-председателя Зоран Заев, че „резултатите от референдума ще се спазват независимо дали ще бъде задължителна или консултативен“. Виктор Турмаков", "date": "2018.06.21", "title": "„Нова ТВ“: Никола Димитров заяви, че проблем за референдума за името на Македония ще бъде избирателната активност"}
{"url": "http://www.focus-news.net/news/2018/06/21/2536756/tenis-dzhokovich-pobedi-grigor-dimitrov-s-20-seta-v-london.html", "text": "Григор Димитров приключи участието си на турнира на трева в Куинс Клъб. В двубой от втория кръг, българинът отстъпи с 4:6, 1:6 пред бившия лидер в ранглистата Новак Джокович. Интрига в срещата имаше до осмия гейм на първия сет, след който Димитров започна да изпитва сериозни проблеми на начален удар и впоследствие допусна пет двойни грешки – по две в първите два пробива на съперника си.\r\nТова беше осми двубой между двамата, като Джокович постигна победа №7. Единственият успех на Димитров над този съперник остава мачът им в Мадрид през 2013-а година. Следващият турнир, на който Димитров ще участва е Уимбълдън.", "date": "2018.06.21", "title": "Тенис: Джокович победи Григор Димитров с 2:0 сета в Лондон"}
{"url": "http://www.focus-news.net/news/2018/06/21/2536759/vzglyad-gerhard-shryoder-e-preizbran-za-predsedatel-na-saveta-na-direktorite-na-rosneft.html", "text": "Бившият германски канцлер Герхард Шрьодер е преизбран за председател на съвета на директорите на „Роснефт“, пише  Взгляд.\r\nВ официално заявление на компанията, издадено след годишното събрание на акционерите пише, че в четвъртък е избран нов състав на съвета на директорите от 11 души. Шрьодер е преизбран за председател, а в съвета влизат министърът на енергетиката на Русия Александър Новак, съветника на президента на Русия Владимир Путин Андрей Белоусов и президента на „Бритиш Петролиъм“ Робърт Дъдли. \r\nСъветът на директорите е напуснат от бившия финансист на „Ексън Мобил“ Доналд Хъмфриз.   Виктор Турмаков", "date": "2018.06.21", "title": "Взгляд: Герхард Шрьодер е преизбран за председател на съвета на директорите на „Роснефт“"}
{"url": "http://www.focus-news.net/news/2018/06/21/2536754/mon-i-ban-shte-tarsyat-varianti-da-pokriyat-nedostiga-v-byudzheta-na-nimh-meteorolozite-spirat-protestite-no-ostavat-v-gotovnost-obzor.html", "text": "Министерството на образованието и науката (МОН) и Българската академия на науките (БАН) ще търсят варианти да покрият недостига в бюджета на Националния институт по метеорология и хидрология (НИМХ), метеоролозите ще спрат протестите, но остават в стачна готовност. Това стана ясно след среща между НИМХ, БАН и МОН. \r\nОбразователният министър Красимир Вълчев заяви, че ще потърсят възможности с БАН да подпомогнем конкретни разходи на НИМХ за тази година. По думите му Институтът има специфично място в структурата на БАН и е едно от трите й звена или може би най-важното, което има постоянно възложени функции - за метеорологично обслужване на обществото и на редица сектори в него. По думите му методика на БАН е била съгласувана с МОН, но тя не отчита спецификата на НИМХ. „Готови сме да съгласуваме и променена методика, ако такава бъде предложена. По-скоро ще търсим други варианти, предвид, че средствата вече са разпределени. Имаме споразумение за догодина бюджетната субсидия за БАН да бъде утвърдена по дейности, като една от тях ще бъде хидрометеорологичното обслужване на държавата и обществото. Ще търсим възможности с БАН да подпомогнем конкретни разходи за тази година. Основният проблем е, че трябва дългосрочно да съхраним хората в НИМХ и да подобрим условията за работа. Много ми се иска и ОС на БАН да отчита по-голямата специфика на НИМХ“, обясни той и уточни, че е поел ангажимент да имат разговори с ОС на БАН. Според него работата на НИМХ е най-видима и ежедневно сме зависими от нея. Вълчев подчерта, че от страна на МОН служителите на НИМХ имат тяхното разбиране. Той уточни, че е много радостен, че точно от страна на БАН в началото на годината е било предложено бюджетът да се разпределя по дейности. „Ние го приехме и заложихме в споразумението. Ключово е да проведем този разговор и с този за важността на НИМХ и с ОС на БАН. Днес тук можем само частично да гарантираме и обещаем нещо, необходима е и промяна в Закона за БАН, за да утвърждаваме тази субсидия и по дейности. Ще предложим заедно със Закона за държавния бюджет такава промяна в Закона за БАН. Надяваме се, че като имаме съгласие всички страни, ще бъде приета“, каза още Красимир Вълчев. \r\nПредседателят на БАН акад. Юлиан Ревалски обясни, че са обещали на първо време 160 000 лв. за НИМХ и вече са превели 43 000 лв. и ще търсят поетапно решения. По думтите му създалата се ситуация е заради дългогодишното недофинансиране. Ревалски посочи, че за да се реши проблемът, дейността на НИМХ трябва да се извади на отделен ред. \r\nДиректорът на НИМХ проф. Христомир Брънзов коментира, че се надява, че такива протести като този пред сградата на БАН, няма да има. Той подчерта, че първата им задача е да запазят хората, защото ако напуснат и си тръгнат, то тогава вече проблемът няма да може да се реши с никакви финанси. Той обясни, че прекратяването на дейностите на НИМХ на 9 юли е било, ако не получат никакви средства. „Сега министърът ще осигури поне за още един месец дейностите, акад. Ревалски каза, че вече са ни преведени 43 000 лв. и чакаме следващи етапи. Очевидно до края на годината ще получаваме месец за месец необходимите средства“, каза още директорът на НИМХ. Орлин Георгиев – ръководител на отдел „Специализирани метеорологични измервания и хидрометеорологични методики“ към НИМХ допълни, че ангажиментите, които са поели БАН и МОН донякъде ги удовлетворяват. „Предвид ангажимента на министъра и на председателя на БАН, може би ще останем в някаква готовност, засега нямаме такива намерения“, коментира Георгиев. Той уточни, че остават в някакъв вид готовност, но ако не бъдат осигурени разходите, няма как да продължат работа, колкото и да искат.  \r\nЛюба АЛЕКСИЕВА", "date": "2018.06.21", "title": "МОН и БАН ще търсят варианти да покрият недостига в бюджета на НИМХ, метеоролозите спират протестите, но остават в готовност (ОБЗОР)"}
{"url": "http://www.focus-news.net/news/2018/06/21/2536752/korea-herald-shtabat-na-vaorazhenite-sili-na-sasht-v-yuzhna-koreya-shte-se-premesti-ot-seul.html", "text": "Щабът на въоръжените сили на САЩ в Южна Корея ще се премести от Сеул в нова сграда във военната база „Кемп Хъмпри“, разположена на около 70 км. от столицата край град Пьонтек в провинция Кьонги. Церемонията по откриването на новата централа ще се състои на 29 юни, пише  Korea Herald.\r\nОчаква се на събитието да участват високопоставени военни и правителствени служители от Южна Корея и САЩ. На 28 юни в Сеул пристига министърът на отбраната на САЩ Джеймс Матис, но все още неговото присъствие не е потвърдено.\r\nРелокацията на щаба е част от плана за преместването на основната част от американските сили в Южна Корея. Очаква се пълното преместване на персонала от щаба в центъра на Сеул в новата сграда край Пьонтек да приключи до края на годината.\r\nПреместването на щаба се случва на фона на спекулациите, че президентът на САЩ Доналд Тръмп обмисля изтеглянето на част или на всичките 28 хил. американски войници в Южна Корея в рамките на преговорите за ядреното разоръжаване със Северна Корея.  По-рано той заяви, че поддръжката на американските сили на толкова отдалечено място като Корейския полуостров струва твърде много, макар и Южна Корея да е поела част от тяхната поддръжка.  Виктор Турмаков", "date": "2018.06.21", "title": "Korea Herald: Щабът на въоръжените сили на САЩ в Южна Корея ще се премести от Сеул"}
{"url": "http://www.focus-news.net/news/2018/06/21/2536760/plovdiv-na-24-yuni-shte-bade-razreshen-svoboden-ribolov-na-grebniya-kanal-v-grada.html", "text": "На 24 юни ще бъде разрешен свободен риболов на Гребния канал в Пловдив. Това съобщиха за Радио „Фокус“ – Пловдив от Общината. Свободният риболов ще се проведе за времето от 07.00 до 16.00 часа от северната страна на Гребния канал. Разрешено е да се използват до три въдици на човек само на плувка, като Изпълнителната агенция по рибарство и аквакултури си запазва правото да извършва проверки. Инициаторите призовават участниците да не идват на Гребния канал преди обявения начален час и да пазят чисто. Взети са необходимите мерки, които да гарантират спазването на обществения ред.\r\nЦелта на контролния улов в Гребния канал е да се установи моментното биосъстояние на съоръжението, което е под постоянен експертен контрол спрямо растителността и видовете риба.", "date": "2018.06.21", "title": "Пловдив: На 24 юни ще бъде разрешен свободен риболов на Гребния канал в града"}
{"url": "http://www.focus-news.net/news/2018/06/21/2536761/varna-ulitsa-do-stroezh-propadna-prekasnato-e-vodosnabdyavaneto-i-elektrichestvoto-v-chast-ot-tsentara-na-grada.html", "text": "Улица до строеж във Варна пропадна, вследствие на което падна и огромно дърво. Прекъснат е достъпът до водоснабдяването и електричеството в част от центъра на града, предаде репортер на Радио “Фокус” - Варна. Инцидентът е станал след 17.00 часа днес на кръстовището на улиците “Петър Парчевич” и “Иван Вазов”, където се строи жилищна кооперация. На мястото има екипи на Гражданска защита. Kъм момента домакинствата в района са без електричество и водоподаване. Служители на Дирекцията по пожарна безопасност и защита на населението се опитват да отстранят падналото дърво. Според живеещи в района то е на повече от 70 години.Според екипите на Гражданска защита в момента няма опасност за живеещите наблизо хора. Съседи до мястото на строежа твърдят, че от седмица по улицата се стичала вода. Някои от хората се опасяват, че събореното дърво може да е засегнало подземен газопровод, тъй като в района има домакинства, ползващи газ. Засега от гражданска защита отричат да съществува подобна опасност. Мястото на инцидента е оградено със сигнални ленти и екипите не допускат пешеходци в близост до строежа и падналия път. Засега ул. \"Иван Вазов\" не е затворена за автомобили.\r\nДиана СТОЕВА", "date": "2018.06.21", "title": "Варна: Улица до строеж пропадна, прекъснато е водоснабдяването и електричеството в част от центъра на града"}
{"url": "http://www.focus-news.net/news/2018/06/21/2536763/veliko-tarnovo-novi-lyulki-i-saorazheniya-za-igra-izrabotvat-uchastnitsite-v-ezhegodnata-skulpturna-koloniya-v-mestnostta-ksilifor.html", "text": "Нови люлки и съоръжения за игра изработват участниците в ежегодната Скулптурна колония в местността Ксилифор край Велико Търново. Това съобщи за Радио „Фокус“ – Велико Търново Георги Димитров, секретар на Туристическо дружество „Трапезица 1902“. Тяхната работа вече започна. Общо девет студенти и докторанти от Великотърновския университет ще изработят новите атракции от дърво. Георги Димитров посочи, че идеята е те да бъдат разположени до творбите от миналата година. Тогава участниците от Скулптурната колония сътвориха приказни герои от дърво, сред които Храбрият оловен войни, Пинко Розовата пантера, Маша и други. „Целта е новите съоръжения да допълнят този кът с приказни герои. Част от тях вече са готови и ще бъдат монтирани утре“, посочи Георги Димитров. Той допълни, че друга от задачите на участниците тази година е да реставрират първата дървена пластика на Ксилифор – Добрият змей. Едната част от скулптурата ще бъде изработена наново. Първата фигура в парка бе направена през 2011 година. Дължината й е 8 метра, а височината – 2 метра.\r\nСкулптурната колония ще приключи в неделя. Тогава ще е и официалното откриване на новите съоръжения, веднага след празника за Еньовден в местността Ксилифор.\r\nНадежда КРЪСТЕВА", "date": "2018.06.21", "title": "Велико Търново: Нови люлки и съоръжения за игра изработват участниците в ежегодната Скулптурна колония в местността Ксилифор"}
{"url": "http://www.focus-news.net/news/2018/06/21/2536780/kyustendil-detsa-ot-grada-shte-posreshtnat-enyovden-v-osogovska-planina.html", "text": "По традиция Еньовден ще бъде отбелязан в Осоговска планина. Това каза пред Радио „Фокус” – Кюстендил Бойко Малинов, директор на Обединен детски комплекс – Кюстендил. По думите му в програмата за лятна работа с децата от града е залегнало отбелязването на празника. Вече е направено предварителното записване, осигурен е и транспорт до местността „Иглика” в Осоговска планина. „На място децата ще бъдат запознати с традициите и обичаите, свързани с празника. Те ще събират билки, ще направят и еньовски венец, ще хапнат питка с мед”, каза Бойко Малинов. Децата ще имат възможност да занесат в домовете си събраните билки. Предвидена е и разходка от местността „Иглика” до „Студен кладенец”.\r\nВенцеслав ИЛЧЕВ", "date": "2018.06.21", "title": "Кюстендил: Деца от града ще посрещнат Еньовден в Осоговска планина"}
{"url": "http://www.focus-news.net/news/2018/06/21/2536782/montana-10-kashti-v-s-erden-sa-bili-navodneni-sled-poroen-dazhd-15-godishno-momiche-e-bilo-spaseno-ot-pozharnikari.html", "text": "Водосборен канал в монтанското село Ерден преля след пороен дъжд в региона. Водата наводни 10-ина къщи, предава Нова телевизия. 15-годишно момиче е спасено от пожарникарите. Тийнейджърката била в дома си, когато водата е почнала да нахлува и тя се оказала в капан. Заради наводнението в селото за кратко е било спряно движението през главния път. Преди дни същият канал преля отново.", "date": "2018.06.21", "title": "Монтана: 10 къщи в с. Ерден са били наводнени след пороен дъжд, 15-годишно момиче е било спасено от пожарникари"}
{"url": "http://www.focus-news.net/news/2018/06/21/2536779/reuters-vanshnata-politika-na-donald-tramp-shte-napravi-evropa-po-silna-spored-sluzhitel-na-vanshnoto-ministerstvo-na-sasht.html", "text": "Твърдата позиция на Доналд Тръмп по отношение на Иран, новите мита за внос на метал от Европейския съюз и изискванията на САЩ за по-високи харчове за отбрана в Европа, са част от стратегия за укрепване на Запада, заяви в четвъртък помощник-държавният секретар по Европейски и евразийски работи на САЩ Уес Мичел, цитиран от Reuters.\r\nСпоред него без подобни действия, американското и европейското лидерство в дипломацията и военното дело ще бъде превзето от Китай, Русия и Иран.\r\n„Заемането на твърди позиции по тези въпроси може не винаги да води до моментално съгласие. Но дългосрочните разходи от неглижирането на тези неща далеч надхвърлят политическото единство“, заяви Мичел пред представители на ЕС и НАТО по време на реч в Брюксел.\r\nМичел се опита да постави решенията на Тръмп в общ политически план, който би помогнал на европейските държави, защото американският президент е действал решително с идеята да донесе промяна, вместо да разчита на безкрайни преговори.\r\n„Във всички тези сектори, разходи за отбрана, търговия и прочие, ние сме ангажирани към намирането на общ път напред и сме ангажирани към действието. Можем да дебатираме, да обмисляме стратегии, да се координираме, но трябва да действаме“, заяви той.\r\n„В действията, които предприемаме, се надяваме да стимулираме многостранен отговор на някои от най-сериозните световни предизвикателства“, допълни американският дипломат. Йонислав Дочев", "date": "2018.06.21", "title": "Reuters: Външната политика на Доналд Тръмп ще направи Европа по-силна, според служител на външното министерство на САЩ"}
{"url": "http://www.focus-news.net/news/2018/06/21/2536785/oblastniyat-upravitel-na-montana-rosen-belchev-v-s-erden-e-imalo-navodneni-dvorove-a-ne-kashti-ekipi-na-pozharnata-sa-okazali-pomosht.html", "text": "В с. Ерден е имало наводнени дворове, а не къщи – екипи на пожарната са оказали помощ. Това каза за Агенция „Фокус“ областният управител на Монтана Росен Белчев във връзка с поройния дъжд в района на село Ерден. Белчев припомни, че в понеделник отново е имало наводнени участъци в селото заради проливен дъжд. „В селото е имало два екипа, които вече са се прибрали. Водата се е оттекла. Постъпил е сигнал за застрашено 17-годишно момиче, на което пожарникарите са оказали помощ“, обясни Белчев. Той уточни, че в пожарната няма информация за наводнени къщи, а само за дворове. „Не става дума за катаклизъм“, допълни той.", "date": "2018.06.21", "title": "Областният управител на Монтана Росен Белчев: В с. Ерден е имало наводнени дворове, а не къщи – екипи на пожарната са оказали помощ"}
{"url": "http://www.focus-news.net/news/2018/06/21/2536784/varna-avtobusi-na-gradskiya-transport-shte-se-dvizhat-s-udalzheno-rabotno-vreme-prez-letniya-sezon-zaradi-predstoyashtite-festivali-i-kulturni-sabitiya.html", "text": "Автобуси на градския транспорт във Варна ще се движат с удължено работно време през летния сезон заради предстоящите фестивали и културни събития. Това каза в интервю за Радио „Фокус“ – Варна инж. Злати Златев, изпълнителен директор на „Градски транспорт”. „Броят на пътниците е запазен спрямо миналата година, но срещаме трудности във връзка с ремонтните дейности по пътната инфраструктура в града и изграждането на бул. „В. Левски“. През целия ден има тапи, които се получават по трасетата. Това затруднява ритмичното изпълнение на графиците. Ако автобусът закъснее в едната посока, неминуемо закъснява и в обратната посока, защото няма как да стигне до крайна точка навреме, за да тръгне обратно. Проблемите са свързани с трудното спазване на графиците“, коментира инж. Злати Златев. По отношение на летния сезон инж. Златев отбеляза, че вече се движи бърза линия по маршрута на 209 от кв. „Владиславово“ до курорта „Златни пясъци“. „В края на юни, началото на юли предстои удължаване на часовете на обслужване на отделни линии заради фестивалите и културни мероприятия във вечерните часове. Определени линии до кварталите ще увеличат времето на обслужване. След приключване на учебната година ще бъдат спрени и автобусите в часовете, в които учениците отиват или се връщат от училище“, каза още инж. Златев.\r\nМарияна ВАЛЕНТИНОВА", "date": "2018.06.21", "title": "Варна: Автобуси на градския транспорт ще се движат с удължено работно време през летния сезон заради предстоящите фестивали и културни събития"}
{"url": "http://www.focus-news.net/news/2018/06/21/2536786/oliver-spasovski-ministar-na-vatreshnite-raboti-na-makedoniya-makedoniya-ne-e-krayna-destinatsiya-za-migrantite-ne-se-izklyuchva-neobhodimostta-ot-kachestven-zakon-za-tyah.html", "text": "Министърът на вътрешните работи на Македония Оливер Спасовски заяви, че преди два месеца е влязъл в сила Законът за международна защита, като надграждане на Закона за убежище и временна закрила, предава скопският телевизионен канал „ТВ 21“.\r\nСпоред него, Република Македония не може да се разглежда като крайна дестинация за мигрантите, а по-скоро като временно убежище. Той допълни, че не се изключва необходимостта от въвеждане на качествен закон за мигрантите в съгласие с международното право. Йонислав Дочев", "date": "2018.06.21", "title": "Оливер Спасовски, министър на вътрешните работи на Македония: Македония не е крайна дестинация за мигрантите, не се изключва необходимостта от качествен закон за тях"}
{"url": "http://www.focus-news.net/news/2018/06/21/2536781/kathimerini-gartsiya-i-albaniya-shte-tarsyat-razreshavane-na-dvustrannite-vaprosi.html", "text": "Гърция и Албания вървят към споразумение в предстоящите дни за разрешаване на двустранните си висящи въпроси, пише гръцкото електронно издание Kathimerini.\r\nСпоред информациите, двете страни ще търсят сключването на споразумение преди срещата на върха на европейските външни министри на 25 юни.\r\nОчаква се Атина и Тирана да подпишат споразумение за разграничаване на ексклузивните икономически зони на двете страни, прекратяване на състоянието на война, което е още в сила от Втората световна война, и осигуряването на права на етническите гърци в Албания.\r\nГръцкото правителство категорично отрече, че в преговорите ще влезе спорният въпрос за исканията на чамската етническа група.\r\nЧамите, които са албанска етническа група, твърдят, че имат право върху собствеността, която са оставили в Гърция, след като са били изгонени по време на Втората световна война. Йонислав Дочев", "date": "2018.06.21", "title": "Kathimerini: Гърция и Албания ще търсят разрешаване на двустранните въпроси"}
{"url": "http://www.focus-news.net/news/2018/06/21/2536787/veliko-tarnovo-vazhena-gradina-izgrazhdat-v-park-ksilifor.html", "text": "Въжена градина се изгражда в парк „Ксилифор“ край Велико Търново. Това съобщи за Радио „Фокус“ – Велико Търново Георги Димитров, секретар на Туристическо дружество „Трапезица 1902“. Съоръжението ще е единствено по рода си в региона. Идеята за новата атракция е на туристическото дружество, а средствата за нейното изграждане бяха събрани по време на Коледния благотворителен бал, който се организира ежегодно. Събраната сума бе в размер на 4600 лева. Тогава като дарение дружеството получи и самото съоръжение от Ивайло Пенчев и Метин Мусов, собственици на фирма за производството на стени за катерене. Туристическата атракция ще е с височина 13,5 метра и обща обиколка 45 метра. На две нива, на 6 и на 12 метра височина, ще има разнообразни препятствия, общо 14 на брой. Съоръжението ще е обезопасено. Инструктори ще подготвят желаещите да преминат по него, които ще бъдат екипирани със съответните осигурителни приспособления.\r\nНамерението на Туристическо дружество „Трапезица 1902“ е въжената градина да е готова за Европейското първенство по ориентиране, чиито домакин ще е Велико Търново. „В момента се строи конструкцията. Другата седмица най-вероятно ще започне монтажът на препятствията. Планираме в средата на юли месец най-късно атракцията да е готова“, посочи Георги Димитров.\r\nНадежда КРЪСТЕВА", "date": "2018.06.21", "title": "Велико Търново: Въжена градина изграждат в парк „Ксилифор“"}
{"url": "http://www.focus-news.net/news/2018/06/21/2536788/afp-klyuchovoto-glasuvane-za-imigratsionen-zakon-be-otlozheno-v-kongresa-na-sasht.html", "text": "Ключово гласуване за реформа в имиграционната политика на САЩ беше отложено в Конгреса в четвъртък, след като републиканците не успяха да съберат достатъчно подкрепа за прокарването на закон, който би разрешил проблема с разделянето на мигрантски семейства, предава AFP.\r\nПоначало, твърдото предложение за закон беше отхвърлено, както се и очакваше, със 193 срещу 231 гласа.\r\nСлед това гласуването върху компромисен вариант на законопроект беше отложено поне до петък.\r\nГласуването се провежда ден, след като президентът на страната Доналд Тръмп подписа изпълнителна заповед за прекратяване на практиката на разделяне на мигрантски семейства, които пресичат нелегално границата между САЩ и Мексико. Йонислав Дочев", "date": "2018.06.21", "title": "AFP: Ключовото гласуване за имиграционен закон бе отложено в Конгреса на САЩ"}
{"url": "http://www.focus-news.net/news/2018/06/21/2536789/tass-ruskata-politsiya-e-gotova-da-uchastva-v-spetsializiranite-misii-na-oon.html", "text": "Русия е готова да обмисли участието си в специализирани проекти на полицейски мисии към ООН, заяви министърът на вътрешните работи на Русия Владимир Колоколцев в четвъртък, по време на речта си на втората среща на полицейските началници на ООН, предава ТАСС.\r\n„Готови сме да обмислим въпроса за участие на руски полицейски служители в проекти на специализирани полицейски групи, включително съвместни англоезични мисии с други страни“, отбеляза той.\r\n„Каним нашите партньори да си сътрудничат и разменят опит в сферите на мироопазването и поддържанете на мира и сигурността“, допълни Колоколцев. Йонислав Дочев", "date": "2018.06.21", "title": "ТАСС: Руската полиция е готова да участва в специализираните мисии на ООН"}
{"url": "http://www.focus-news.net/news/2018/06/21/2536783/hristiyan-mitskoski-edinstveniyat-vinovnik-za-tazi-antidarzhavna-politika-e-zoran-zaev.html", "text": "„Единственият виновник за това, което се случва на Македония, без значение от етническите общности, които живеят в страната ни, си има име и презиме – това е Зоран Заев“, заяви в четвъртък председателят на ВМРО-ДПМНЕ Християн Мицкоски в гостуването си на македонската телевизия „Алсат-М“, предава македонското електронно издание „Курир“.\r\nСпоред Мицкоски, обвиненията за националистически лозунги и скандирания на протестите на ВМРО-ДПМНЕ не са истина. Той посочи, че на двата скорошни протеста, организирани от партията му, не са забелязани подобни неща.\r\n„В миналото, аз съм бил свидетел, и в този период бяха част от Изпълнителния комитет, на един или два протеста, в които са се чули подобни викове, но ние като политическа партия сме се разграничили от тях“, допълни още лидерът на ВМРО-ДПМНЕ. Йонислав Дочев", "date": "2018.06.21", "title": "Християн Мицкоски: Единственият виновник за тази антидържавна политика е Зоран Заев"}
{"url": "http://www.focus-news.net/news/2018/06/21/2536762/moskovskiy-komsomolets-ukrayna-reshi-da-se-primiri-sas-severen-potok-2.html", "text": "Директорът на украинската компания „Нафтогаз“ Юрий Витренко призна, че Киев на практика няма шансове да спре строителството на газопровода „Северен поток – 2“ по дъното на Балтийско море, пише  „Московский комсомолец“.\r\n„Това е невероятно тежък бой и ние имаме малко шансове да го спечелим“, заяви Витренко. Той допълни, че компанията му предприема всички законни мерки, за да спре осъществяването на руския проект. Според директора на компанията е напълно възможен сценарий, при който стартирането на проекта, заедно с двете разклонения на „Турски поток“ ще лиши Украйна от пари от транзит на руски газ към Европа.\r\n„Северен поток-2“ ще позволи на Русия да доставя на Европа 55 милиарда кубически метра газ ежегодно. Стартът на строителството е насрочен за края на 2019 г. На практика всички страни, през чиято икономическа зона ще премине обектът, са дали съгласие за това. Засега все още не е определена единствено Дания. \r\nПо-рано украинският президент Петро Порошенко заяви, че „Северен Поток-2“ ще лиши Украйна от три милиарда долара ежугодно, които тя използва за издръжка на армията си. Виктор Турмаков", "date": "2018.06.21", "title": "„Московский комсомолец“ : Украйна реши да се примири със „Северен поток -2“"}
{"url": "http://www.focus-news.net/news/2018/06/21/2536793/sputnik-vodenata-ot-sasht-koalitsiya-udari-siriyskata-provintsiya-homs-siriyski-voennosluzhesht-e-zaginal.html", "text": "Поне един сирийски военнослужещ е загинал във въздушната атака на водената от САЩ коалиция срещу позиции на сирийската армия в източната част на провинцията Хомс, заяви сирийски полеви командир пред Sputnik.\r\n„Бойните самолети, принадлежащи на коалицията водена от САЩ, нападнаха позициите на армията в Джабал Гураб, около 150 километра източно от Палмира, близо до границата с Ирак“, заяви командирът.\r\n„Един военнослужещ е бил убит и няколко други са ранени“, допълни той. Йонислав Дочев", "date": "2018.06.21", "title": "Sputnik: Водената от САЩ коалиция удари сирийската провинция Хомс, сирийски военнослужещ е загинал"}
{"url": "http://www.focus-news.net/news/2018/06/21/2536790/bivshiyat-predsedatel-na-konstitutsionniya-sad-na-makedoniya-trendafil-ivanovski-podpisat-na-george-ivanov-za-dogovora-s-gartsiya-ne-e-neobhodim.html", "text": "Бившият председател на Конституционния съд на Македония Трендафил Ивановски заяви пред македонската електронна медия „Фактор“, че за договора с Гърция има ясно определение в международното право, но за съжаление може да се усложни работата, за да се търсят правомощията на Конституционния съд.\r\n„Международните договори в името на държавата се сключват от президента на Републиката и правителството в определени законово утвърдени случаи. Когато един международен договор се сключи, той подлежи на ратификация, а след нея договорът е този, който влиза в сила. Но заради формалностите, един акт трябва да бъде обявен, за да бъде цялостно завършен, а за неговото обнародване трябва да бъде публикуван в Държавен вестник, за който се изисква подпис от страна на президента на държавата. Тъй като самият закон е за ратифициране на договор за публикуване, с други думи самият акт на неговото обявяване е малко по-различен от редовната система. Знаем, че президентът на републиката вече обяви, че няма да сложи своя подпис под договора, но никой не търси от него подпис, тъй като договорът ще бъде подписан от този, който вече го е направил. От друга страна, дали президентът иска да допринесе за по-нататъшното цивилизационно развитие на Македония и нейният път напред, или иска да бъде твърд, той се опитва по някакъв начин да не дава подписа си на договора. Той смята, че го спира по този начин. Може и формално да го забави, но следва връщане в парламента, повторно гласуване и ако отново се гласува с над 61 гласа, тогава ще е длъжен да го подпише“, заяви Ивановски. Йонислав Дочев", "date": "2018.06.21", "title": "Бившият председател на Конституционния съд на Македония, Трендафил Ивановски: Подписът на Георге Иванов за договора с Гърция не е необходим"}
{"url": "http://www.focus-news.net/news/2018/06/21/2536791/hristiyan-mitskoski-pravitelstvoto-absolyutno-kapitulira-priemayki-ultimatum-ot-gartsiya.html", "text": "Лидерът на ВМРО-ДПМНЕ Християн Мицкоски заяви в интервю за македонската телевизия „Алсат-М“, че договорът с Гърция е капитулантски договор, който в много отношения значи приемане на гръцките позиции, предава македонското електронно издание „Курир“.\r\nМицкоски подчерта, че когато има договор, е логично да се поставят интересите на едната и на другата страна и решението да се вземе в рамките на тези интереси.\r\n„В този случай нашата страна абсолютно капитулира и прие ултиматум от противниковата страна. Не твърдя, че договорът трябва да бъде симетрично 50-50, нека да бъде асиметричен, но нека не бъде 100-0 за противника. През изминалите шест месеца имаме едно ексхибиционистично водене на преговори. Знам, че те нямат капацитета да се справят с реалните проблеми на гражданите в областта на икономиката, здравеопазването и всичко останало“, заяви той.\r\nСпоред Мицкоски няма визия за воденето на страната, а както са потвърдили и скорошните преговори, в дипломацията се води катастрофална политика, която е донесла абсолютна катастрофа за Република Македония. Йонислав Дочев", "date": "2018.06.21", "title": "Християн Мицкоски: Правителството абсолютно капитулира приемайки ултиматум от Гърция"}
{"url": "http://www.focus-news.net/news/2018/06/21/2536792/24-vesti-makedoniya-v-chetvartak-vecher-otnovo-protesti-pred-sgradata-na-parlamenta-v-skopie.html", "text": "В четвъртък вечер пред сградата на парламента в Скопие отново се провеждат протести против договора за решаване на спора за името, предава македонската телевизия „24 Вести“.\r\nГражданите отново повториха исканията си и блокираха булевард „11 октомври“ пред сградата на парламента, пред която има полицейски кордон.\r\nПротестиращите заявиха, че гражданите са тези, които решават своето бъдеще и това на държавата. Докато веят македонски знамена, те обявиха че договорът за името с Гърция е вреден и че не трябва да се преговаря за името.  Йонислав Дочев", "date": "2018.06.21", "title": "„24 Вести“ (Македония): В четвъртък вечер отново протести пред сградата на парламента в Скопие"}
