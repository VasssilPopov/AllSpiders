{"url": "http://www.focus-news.net/news/2018/03/06/2496614/sport-arsenal-i-napoli-se-interesuvat-ot-vratarya-na-bayer-leverkuzen-bernd-leno.html", "text": "Вратарят на Байер Леверкузен Бернд Лено може да продължи кариерата си в Арсенал или в Наполи. \r\nИталианският клуб води преговори за придобиването на Лено още от миналия сезон. Самият 26-годишен вратар има интерес да се прехвърли в Арсенал, но единствено при гарантирано място в основния състав на английския тим.  Виктор Турмаков", "date": "2018.03.06", "title": "Спорт: Арсенал и Наполи се интересуват от вратаря на Байер Леверкузен Бернд Лено"}
{"url": "http://www.focus-news.net/news/2018/03/06/2496643/tass-donald-tramp-ne-se-trevozhi-za-eventualna-ruska-namesa-na-izborite-za-kongres-prez-noemvri.html", "text": "Президентът на САЩ Доналд Тръмп заяви, че не се тревожи за евентуална руска намеса на частичните избори за Конгрес през ноември, предава ТАСС.\r\nТази своя позиция Тръмп изрази на съвместна пресконференция с шведския министър-председател Стефан Льовен.\r\n„Ние няма да допуснем това. Провеждаме сериозно проучване. Мисля, че ние ще излезем с доста сериозни предложения за изборите през 2018 година. Убеден съм, че ще проведем много добре изборите през 2018 година\", заяви Доналд Тръмп.\r\nТой добавя, че Русия „и възможно и други страни и лица“ са се намесили на президентските избори в САЩ през 2016 година, но това не е повлияло на резултатите. Юлиян Марков", "date": "2018.03.06", "title": "ТАСС: Доналд Тръмп не се тревожи за евентуална руска намеса на изборите за Конгрес през ноември"}
{"url": "http://www.focus-news.net/news/2018/03/06/2496619/plovdiv-vazstanovyava-se-marshrutat-na-avtobus-nomer-6.html", "text": "Автобус номер 6 от масовия градски транспорт в Пловдив възстановява маршрута си от 7 март 208 г. Това съобщиха за Радио „Фокус“ - Пловдив от ОП „Организация и контрол на транспорта“. Това се прави, за да се облекчи трафикът по бул. „Васил Априлов“, обясниха от предприятието.\r\nОт днес е затворена за ремонт още една част от улица „Отец Паисий“. До 30 април 2018 г. се спира движението на пътни превозни средства по ул. „Отец Паисий” в отсечката между кръстовищата с ул. „Станислав Доспевски” и ул. „Патриарх Евтимий.", "date": "2018.03.06", "title": "Пловдив: Възстановява се маршрутът на автобус номер 6"}
{"url": "http://www.focus-news.net/news/2018/03/06/2496616/prof-mihail-konstantinov-analizator-ako-do-sedmitsa-pravitelstvoto-ne-vzeme-barzi-merki-po-klyuchovite-skandali-ne-go-chaka-nishto-dobro.html", "text": "Ако до седмица правителството не вземе бързи мерки по ключовите скандали, не го чака нищо добро. Това каза анализаторът проф. Михаил Константинов, като отправи в ефира на Радио „Фокус“ няколко съвета към управляващите, за да успеят да потушат наличните огнища на социално напрежение у нас. „Първо трябва незабавно да спрат с лъгането и „мишкуването“ по Истанбулската конвенция – тя трябва да бъде изтеглена от Народното събрание, а не прибрана в някое чекмедже и да се чака тихомълком да стане нещо. На второ място – разширяване на механизма за самоотбрана, бърз процес срещу д-р Димитров и справедлива присъда, която да задоволи и обществото, и правните изисквания. Освен това трябва да бъде много ясно, че в България има предприятия  от национално значение и тяхното притежаване не може да става така, че държавата да се прави, че ги няма. Трябва да има държавен контрол на структуроопределящите предприятия, защото не е вярно, че държавата винаги е лош стопанин. Случаят с ЧЕЗ показа какво трябва да се направи“, коментира проф. Михаил Константинов. Той подчерта, че нарастващото напрежение би могло да доведе до приближаващи предсрочни парламентарни избори. Анализаторът добави, че парламентарни избори сега не биха били добро решение у нас, както и не решават никакви проблеми и в Европа – в Германия, Италия и Франция.", "date": "2018.03.06", "title": "Проф. Михаил Константинов, анализатор: Ако до седмица правителството не вземе бързи мерки по ключовите скандали, не го чака нищо добро"}
{"url": "http://www.focus-news.net/news/2018/03/06/2496615/dobrich-bezrabotni-litsa-ot-rayoni-s-visoki-niva-na-bezrabotitsa-ot-pet-obshtini-shte-badat-obhvanati-v-na-nova-shema-za-osiguryavane-na-rabota.html", "text": "Пет общини от областта попадат в обхвата на нова схема за осигуряване на работа на безработни лица в райони с високи нива на безработица. Това съобщи Васил Сивков, директор на Бюро по труда - Добрич, предаде кореспондент на Радио „Фокус” – Варна.  Близо 200 души от общините Генерал Тошево, Каварна, Крушари, Тервел и Шабла ще могат да се възползват от проект „Работа“, по който се осъществява новата схема. Работодатели от публичния и частния сектор ще имат възможност да разкрият общо 173 работни места в тези общини за дейности, насочени към подобряване на жизнената среда и услуги за населението. Целта на проекта е да подпомогне преодоляването на регионалните диспропорции на пазара на труда чрез повишаване на уменията и насърчаване заетостта на безработните и неактивните лица от районите с високо равнище на безработица. Приоритетно подкрепа ще бъде предоставяна на дълготрайно безработни лица с цел преодоляване на пречките и създаване на предпоставки за включването им в трудова заетост. В проекта ще се включат и неактивни лица, които ще бъдат активирани от наети към съответните общини специалисти. Лицата ще бъдат наемани на пълно или непълно работно време (най-малко 4 часа на ден) за период до 12 месеца и ще получават възнаграждение равно на минималната заплата. По заявка на работодателя може да бъде осигурен и наставник, който също ще е част от целевата група на проекта. Има възможност заетостта да се комбинира с обучение, за да може наетите да придобият трудови навици и да успеят да останат на пазара на труда и след края на финансирането на програмата. Работодателите, желаещи да разкрият работни места по проекта, могат да подадат заявка за участие до 9 март 2018 г. включително. Подаването на заявките за включване в проекта може да стане както по електронен път през сайта на Агенция по заетостта, така и на място в Дирекция „Бюро по труда” в Добрич. По данни на ведомството през изминалия месец най-много свободни работни места са били обявени в сферата на преработващата промишленост, държавното управление, строителството, търговията, хотелиерството и ресторантьорството. При специалистите с висше образование най-голямо търсене на трудовия пазар има на лекари и митнически брокери, при позициите за лица със средно образование има интензивно търсене на сервитьори, рецепционисти за хотел и пиколо, също информатор приемна. За лицата с основно образование остава трайната тенденция на липса на кадри в областта на шивашките услуги. Търсят се работници в строителството, шивачи на обувки и текстил готвачи. Във филиалите на общините Добричка и Крушари няма заявени свободни работни места. \r\nЖулиета НИКОЛОВА", "date": "2018.03.06", "title": "Добрич: Безработни лица от райони с високи нива на безработица от пет общини ще бъдат обхванати в на нова схема за осигуряване на работа"}
{"url": "http://www.focus-news.net/news/2018/03/06/2496621/veliko-tarnovo-v-obshtinata-shte-se-provede-obrazovatelen-kontsert-posveten-na-rodopskiya-folklor.html", "text": "С тайните на родопския фолклор ще се запознаят ученици от града в рамките на образователен концерт с участието на музикантите от формация „Тъпани и гайди”. Това съобщи за Радио „Фокус“ – Велико Търново Добрин Пелтеков, преподавател по музика в ОУ „Патриарх Евтимий“ и организатор на събитието. Концертът ще се проведе на 9 март от 18.00 часа в Голяма зала на Община Велико Търново. Входът е свободен. Очаква се на събитието да присъстват учениците от училищата на територията на общината. Те ще имат възможност да се запознаят с родопската каба гайда, както и с нетрадиционни за българския фолклор музикални инструменти като шотландска гайда, диджериду от Австралия и кахон от Перу. \r\n„Тъпани и гайди“ е формация от седем изпълнители, свирещи на каба гайди, кахан, диджериду и една певица. Тяхната музика черпи вдъхновение от Родопите. Тези народни песни те пречупват и обработват по техен начин. Надявам и учениците да бъдат изненадани“, посочи Добрин Пелтеков. Той добави, че ще бъде представен и нов музикален инструмент, който децата ще имат възможността да видят за първи път. Това е хенгдръм, създаден през 2002 година. Изпълнение на него ще представи Петър Йорданов-Бъни. От формация „Тъпани и гайди“ са обещали да изнесат интересни факти за родопския фолклор и за устройството на инструментите. Очаква се да присъстват около 200 ученици, като местата в Голяма зала вероятно ще бъдат запълнени. „Искам да благодаря на Община Велико Търново, които ми предоставиха възможността да използвам залата, както и на самата формацията, които дадоха идеята да направим този образователен концерт. Надявам се да е интересно за учениците, а те да зададат много въпроси на музикантите, така че да научат нещо ново“, каза още Добрин Пелтеков.\r\nНадежда КРЪСТЕВА", "date": "2018.03.06", "title": "Велико Търново: В Общината ще се проведе образователен концерт, посветен на родопския фолклор"}
{"url": "http://www.focus-news.net/news/2018/03/06/2496624/kyustendil-shestima-bezrabotni-ot-dupnitsa-sa-naeti-po-programata-roditeli-v-zaetost.html", "text": "Шестима безработни от Дупница са наети по програмата “Родители в заетост”. Това съобщи за Радио „Фокус” – Кюстендил Наташа Илиева, директор на Дирекция „Бюро по труда” – Дупница. По думите ѝ предстои подписването на още един трудов договор. Сред наетите са баби, дядовци и един баща. Те ще работят като детегледачи на собствените си внуци или деца. Държавата им осигурява минимална заплата за срок от 18 месеца, като изискването е да са в добро физическо състояние и трудоспособна възраст. Целта на програмата е младите хора с деца до 5-годишна възраст да продължат кариерите си.\r\nВенцеслав ИЛЧЕВ", "date": "2018.03.06", "title": "Кюстендил: Шестима безработни от Дупница са наети по програмата “Родители в заетост”"}
{"url": "http://www.focus-news.net/news/2018/03/06/2496622/blagoevgrad-seminar-srednovekovno-obleklo-i-vaorazhenie-shte-se-provede-v-yuzu-neofit-rilski-na-7-mart.html", "text": "Семинар „Средновековно облекло и въоръжение“ ще се проведе в ЮЗУ „Неофит Рилски“ на 7 март от 16.00 часа в зала 114. За Радио „Фокус“ – Пирин докторантът Кристиян Ковачев, който е един от организаторите на събитието, каза, че лектори на семинара ще бъдат Калина Атанасова и представители на Сдружението за възстановяване и съхранение на българските традиции „Авитохол“. „Гостите на семинара ще имат възможност да видят облекло, въоръжение и снаряжения на средновековните българи. Акцент ще бъде поставен върху артефактите, източниците и развитието на въоръженията“, добави Ковачев.\r\nЛивия НИНОВА", "date": "2018.03.06", "title": "Благоевград: Семинар „Средновековно облекло и въоръжение“ ще се проведе в ЮЗУ „Неофит Рилски“ на 7 март"}
{"url": "http://www.focus-news.net/news/2018/03/06/2496625/afp-bryuksel-razkritikuva-sedem-strani-chlenki-na-es-zaradi-agresivna-danachna-politika.html", "text": "Европейският комисар по икономическите въпроси Пиер Московиси седем страни членки на ЕС ще бъдат разкритикувани в Брюксел заради своята „агресивна“ данъчна политика, която е в ущърб на останалите страни членки на ЕС, предава  AFP.\r\n„За първи път, Европейската комисия ще постави ударение върху агресивната данъчна политика в Белгия, Кипър, Унгария, Ирландия, Люксембург, Малта и Холандия“, заяви Пиер Московиси. Очаква се утре ЕК да издаде доклад относно икономиките на страните членки.  Виктор Турмаков", "date": "2018.03.06", "title": "AFP: Брюксел разкритикува седем страни членки на ЕС заради „агресивна“ данъчна политика"}
{"url": "http://www.focus-news.net/news/2018/03/06/2496623/predstoyashti-mezhdunarodni-sabitiya-za-7-martagentsiya-fokus.html", "text": "Външният министър на Турция Мевлют Чавушоглу ще проведе среща с германския си колега Зигмар Габриел. \r\n*** Армията на САЩ ще проведе артилерийски учения в Германия край базата си в Графенвор.\r\n*** Престолонаследникът на Саудитска Арабия Мохамад Бин Салман ще посети Великобритания. \r\n*** Председателят на Европейския съвет Доналд Туск ще проведе преговори с министър-председателя на Люксембург Ксавие Бетел, посветени на Брекзит.\r\n*** Китайският национален народен конгрес ще прегледа предложенията за конституционни изменения, които ще премахнат ограниченията върху броя мандати на президента на страната.\r\n*** Държавният секретар на САЩ Рекс Тилърсън започва обиколка из страните в Африка.\r\n*** В Сиера Леоне ще се проведат парламентарни избори.\r\n*** Руският външен министър Сергей Лавров ще посети Зимбабве.\r\n***", "date": "2018.03.06", "title": "Предстоящи международни събития за 7  март(Агенция „Фокус“)"}
{"url": "http://www.focus-news.net/news/2018/03/06/2496620/tass-stefan-de-mistura-obsadi-razreshavaneto-na-konflikta-v-siriya-s-poslanitsite-ot-iran-rusiya-i-turtsiya.html", "text": "Специалният пратеник на ООН за Сирия Стефан де Мистура обсъди с представители на Иран, Русия и Турция междусирийския преговорен процес, предава ТАСС.\r\n„Де Мистура обсъди с трите гаранта на процеса от Астана по Сирия следващите действия във връзка със заключителното заявление на форума в Сочи и по-нататъшното придвижване на женевския политически процес с цел пълно осъществяване на резолюциите на Съвета за сигурност на ООН“, пише в официално заявление на пресслужбата на Световната организация.\r\nПо време на срещата е подчертана необходимостта за деескалация във връзка с планираната на 16 март среща на външните министри на Русия, Турция и Иран относно Сирия в Астана.  Виктор Турмаков", "date": "2018.03.06", "title": "ТАСС: Стефан де Мистура обсъди разрешаването на конфликта в Сирия с посланиците от Иран, Русия и Турция"}
{"url": "http://www.focus-news.net/news/2018/03/06/2496618/reuters-frenskite-vlasti-sa-predali-na-turtsiya-da-prekrati-operatsiyata-v-afrin.html", "text": "Френският външен министър Жан-Ив Льо Дриан заяви, че международният фокус върху Сирия е насочен върху подкрепеното от ООН примирие  в контролирания от опозицията анклав Източна Гута край Дамаск, но ситуацията в Африн, където турските въоръжени сили провеждат операция срещу кюрдите, също не трябва да се игнорира, предава  Reuters.\r\n„Примирието е за всеки в Сирия. Трябва да кажем това, защото ще бъдем мобилизирани в близките дни по въпроса за Източна Гута, но примирието трябва да се приложи навсякъде, включително и върху Африн“, заяви Жан-Ив льо Дриан пред депутати във френския парламент.\r\nТой допълни, че френските власти са предали това на турските и заяви, че Франция съжалява за намесата срещу кюрдските въоръжени части в Африн. Министърът заяви, че посъветвал Анкара „да сложи край на всичко това“.  Виктор Турмаков", "date": "2018.03.06", "title": "Reuters: Френските власти са предали на Турция да прекрати операцията в Африн"}
{"url": "http://www.focus-news.net/news/2018/03/06/2496626/zam-predsedatel-na-pg-na-dps-halil-letifov-dps-se-gotvi-za-uchastie-v-tsentralnata-vlast-s-ideyata-da-predlozhi-programa-za-uskoreno-razvitie-na-balgariya.html", "text": "ДПС се готви за участие в централната власт с идеята да предложи програма за ускорено развитие на България. Това каза за вечерния блок „Това е България“ на Радио „Фокус“ зам.-председателят на ПГ на ДПС Халил Летифов. Той уточни, че партията има активно участие в местната власт, което я поставя на най-близка до българските граждани позиция. Халил Летифов подчерта, че амбицията на ДПС да участва в правителството има смисъл, само ако се изпълняват целите им за по-добро управление, за по-добра чуваемост и по-активно участие на гражданите в процеса на взимане на решение. \r\n„Скандалите и кризите, които се генерират, са благодарение на пропастта между управляващите и българските граждани. Късането на тази връзка е първото нещо, което поражда напрежение: първо – от неумението да се управляват кризи, второ – от всички сигнали, които са разнопосочни и разноречиви, трето – от липсата на ясен отговор как ще се разрешат скандалите, така че да се запази обществения интерес. Няма ги тези отговори и ситуацията изглежда сякаш в безизходица“, коментира Халил Летифов. Той каза още, че ДПС не приема заявката за пряко участие на държавата в управлението на електроразпределителното дружество ЧЕЗ. Зам.-председателят на ПГ на ДПС обясни, че според тях това е вид национализация и излъчва грешен сигнал към и без това намаляващия брой инвеститори. \"Официалната позиция на партията е, че държавата има своите лостове и механизми, така че да изиграе регулативна и надзирателна роля в тази сделка\", добави Летифов.", "date": "2018.03.06", "title": "Зам.-председател на ПГ на ДПС Халил Летифов: ДПС се готви за участие в централната власт с идеята да предложи програма за ускорено развитие на България"}
{"url": "http://www.focus-news.net/news/2018/03/06/2496628/veliko-tarnovo-45-vodni-spasiteli-sa-obucheni-ot-oblastniya-savet-na-bchk-prez-izminalata-godina.html", "text": "45 водни спасители са обучени от Областния съвет на БЧК – Велико Търново през изминалата година. Това съобщи за Радио „Фокус“ – Велико Търново Румяна Христова, специалист по водно спасяване в червенокръстката организация. Курсовете за воден спасител на плувни басейни и водни паркове са преминали 22 лица, а тези за воден спасител на открити водни площи и море – 23 лица. Отделно в Свищов е проведен курс за начално обучение по плуване, в който са се включили 43 деца. Град Велико Търново е ежегоден домакин на Националния турнир по водно спасяване „Любен Кантарджиев“. В него по традиция вземат участие рекорден брой състезатели, настоящи и бъдещи водни спасители. В 16-ото издание на турнира са участвали 138 лица. Най-ярката изява на водните спасители е масовото традиционно 60-о преплуване на река Дунав при град Свищов. Охраната на преплуването ежегодно е поверена изцяло на спасители на БЧК, а Областният съвет на БЧК участва в мероприятието със свои представители и награден фонд. В традиционното преплуване на река Дунав са участвали 151 лица. В началото на месец юни се е провела Седмицата на водното спасяване. Водноспасителната служба на БЧК – Велико Търново информира обществеността за основните опасности при къпане и плуване.\r\nНадежда КРЪСТЕВА", "date": "2018.03.06", "title": "Велико Търново: 45 водни спасители са обучени от Областния съвет на БЧК през изминалата година"}
{"url": "http://www.focus-news.net/news/2018/03/06/2496270/denyat-6-mart-v-balgarskata-istoriya.html", "text": "2016 г. \r\nЕдна от най-красивите сгради от емблематичните тютюневи складове в Пловдив беше почти изцяло съборена.2013 г. \r\nПарламентът и правителството на Финландия се обявяват против присъединяването на Румъния и България към Шенген.2009 г. \r\nПрезидентът Георги Първанов връчва на Румяна Нейкова орден „Стара планина” първа степен „за изключителния ѝ принос за развитието на физическото възпитание и спорта.“2009 г. \r\nПрезидентът Георги Първанов връчва на Свилен Нейков орден „Стара планина” първа степен „за изключителния му принос за развитието на физическото възпитание и спорта.“2009 г. \r\nПрезидентът Георги Първанов връчва на Никола Корабов орден „Стара планина” първа степен „за изключително големите му заслуги към Република България в областта на културата и филмовото изкуство.“2002 г. \r\nПрезидентът Георги Първанов налага първото си отлагателно вето върху Закона за приватизацията, приет на 21 февруари от парламента. Основни мотиви за ветото са, първо, че е отказано да се запази възможността работниците и служителите в дружества да се сдобият с част от капитала с преференции по време на приватизацията. В дотогавашния закон за работниците са предвидени 20%, които могат да се купят с преференции. Второ срокът - 30 септември 2002 г., след който българските граждани не могат да участват в приватизацията с инвестиционни бонове, е твърде кратък. По този начин се отнемало едно социално право на българските граждани. Други несъгласия на държавния глава по отношение на закона са свързани с отмяната на параграф 6 от стария закон. Чрез премахването на параграфа се намалявала сигурността на инвеститорите за реалното финансово състояние на предприятието към момента на сделката. Отменяла се необосновано и разпоредба, която досега е задължавала купувачите на раздържавени предприятия да изпълняват задачи по подготовка на страната във военно време и в кризи. Президентът Първанов изразява несъгласие и по отношение на ограничаването на съществуващите възможности малки и средни предприятия да участват при облекчени условия в приватизационни сделки по Закона за малките и средни предприятия. Държавният глава не се съгласява и с централизирането на приходите от приватизацията в бюджета.2000 г. \r\nПрезидентът Петър Стоянов връчва на Хавиер Солана, върховен представител на по въпросите на общата външна политика и политиката на сигурност и генерален секретар на Съвета на Европейския съюз орден „Стара планина” първа степен1995 г. \r\nВелко Вълканов е преизбран за председател на Комитета по правата на човека. Велко Вълканов е роден на 16 ноември 1927 г. в Елхово, Бургаска област. Завършва специалност \"Право\" в СУ \"Св. Климент Охридски\". Доктор на юридическите науки на Лайпцигския университет, Германия. Адвокат. Сътрудник на Законодателния съвет при Министерство на правосъдието. Старши научен сътрудник по наказателно право в Института за държавата и правото при Българска академия на науките 1981-1988 г. Професор е по конституционно право. Има публикувани 7 монографии и 60 научни статии.Член е на Изпълнителното бюро и говорител на Комитета по правата на човека. Председател е на Комитета по правата на човека. Председател на Централния съвет на Българския антифашистки съюз. Председател на Международна фондация \"Георги Димитров\". Депутат е от София в VII Велико народно събрание (Парламентарна група на БСП). Първи заместник-председател на ПГ на БСП в VII ВНС. Заместник-председател e на Законодателната комисия в VII ВНС. Депутат e от Варна в XXXVI Народно събрание (Парламентарен съюз за социална демокрация). Независим кандидат за президент, подкрепен от БСП през януари 1992 г. Депутат в XXXVII НС (Парламентарна група на Демократичната левица). Председател на Комисията по правата на човека и вероизповеданията в XXXVII НС. Депутат от Пловдив в XXXVIII НС( Парламентарна група на Демократичната левица). Член на парламентарната Комисия по образованието и науката в XXXVIII НС. През 1999 г. създава Национален комитет в защита на Абдула Йоджалан. През септември 2000 г. по покана на югославската парламентарна комисия по външна политика е наблюдател на президентските избори в Югославия. Съпредседател e на Международния инициативен комитет в защита на Милошевич. На 10 декември 2001 г. е удостоен с Наградата за човешки права за 2001 г. от Дружеството за защита на гражданските права и човешкото достойнство – Германия.1964 г. \r\nНа съвещание на ЦК на БКП се обсъжда работата сред българите- мюсюлмани и се поставя въпросът за започналата смяна на имената. Отправен е упрек към \"изоставащия\" в това отношение Благоевградски окръг. Няколко дни по-късно градският комитет на БКП там нарежда да се извърши масово преименуване на българите- мюсюлмани. Привлечени са служители на МВР и войскови части. Използва се подмяната на личните паспорти, за да се принуждават хората да сменят имената си. Насилието предизвиква масови брожения, които са особено остри в селата Рибново, Корница и Брезница. Има и ранени партийни активисти. ЦК е принуден да изпрати в района своя комисия начело с ген. Иван Бъчваров, която да отмени наложените мерки, като хвърли вината върху местното ръководство. През месец април редът е възстановен.1961 г. \r\nОткрива се Национална изложба на младите художници, обединени в създаденото през пролетта на 1960 г. Ателие на младия художник. Наградите за живопис получават Светлин Русев, Георги Баев, Иван Филчев.1949 г. \r\nНа Двадесет и третия конгрес на Българската радикална партия се решава партията да се саморазпусне и членовете й да се влеят в ОФ. След 9 септември 1944 г. се съставя първото отечественофронтовско правителство, в което влизат представители на БРП (к), пладненци, звенари, социалдемократи и независими общественици. Министър-председател става К. Георгиев. На Първия конгрес на ОФ през март 1945 г. се очертават най-важните задачи на външната и вътрешната политика. Те са приключване на участието на България в окончателния разгром на хитлеристка Германия 1944–1945 г., провеждане на парламентарни избори, укрепване на народнодемократичната власт и др. На Втория си конгрес през февруари 1948 г. ОФ прави сериозни промени в организационното си устройство. От междупартийна коалиция се превръща в масова обществено-политическа организация, която възприема програмата на БРП(к) за изграждане на социализма по сталински модел.1948 г. \r\nВНС приема закон, по силата на който всички гори в България стават държавна собственост.1945 г. \r\nЗапочва Дравската отбранителна операция на Първа българска армия в заключителната фаза на Втората световна война. В същия ден започва и Балатонската отбранителна операция на 3-и украински фронт. България се намесва във войната след подписването на Тристранния пакт на 1 март 1941 г. и остава съюзник на страните от хитлеристката Ос. Тя обаче не участва в никакви военни операции на съюзниците си. Под натиска на Оста на 13 декември 1941 г. България е заставена да обяви война на САЩ и Англия, но отново не се ангажира с преки военни действия. За разлика от другите сателити на Германия, като Унгария и Румъния, България не изпраща свои войски на Източния фронт. Независимо от тази позиция тя не е пощадена от държавите от антихитлеристката коалиция. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия. На 5 септември 1944 г. последва обявяване на война и от страна на СССР. На 8 септември части на Червената армия прекосяват от север българската граница. Тяхното присъствие улеснява правителствената промяна в страната, извършена на 9 септември 1944 г. Съставено е правителство на Отечествения фронт, което предприема незабавни мерки за действията срещу хитлеристка Германия, след като на 8 септември 1944 г. кабинетът на К. Муравиев и обявява война. По силата на Крайовския договор 1944 г. Югославия дава съгласието си за преминаване на части от българската войска през нейна територия като съставни части на Червената армия. България участва със свои войскови части в окончателния разгром на хитлеристка Германия през есента на 1944 г. и пролетта на 1945 г. Благодарение на това тя избягва надвисналата над нея опасност от нова национална катастрофа. Жертвите, които дава страната ни са повече от 32 000 души, но противниците на Германия не признават България за свой съюзник. Мирният договор между нея и държавите победителки във Втората световна война е сключен на 10 февруари 1947 г. в Париж.1938 г. \r\nЗапочват избори за XXIV ОНС, проведени по новия избирателен закон, който възстановява мажоритарната избирателна система и забранява участието на политически партии, спечелени от управляващите. За тях гласуват 27 % срещу 14 % за опозицията и 58 % за неизбрани кандидати. Избрани са 93 проправителствени и 67 опозиционни народни представители.1925 г. \r\nЗапочва издаването на всекидневен информационен вестник “Днес”. Излиза в София от 6 март до 16 април 1925 г. Издател и главен редактор е Й. Хербст. Сътрудници: А. Разцветников, Н. Фурнаджиев, А. Каралийчев и др. На 16 април 1925 г. по повод атентата в църквата \"Св. Неделя\" в София вестникът излиза с второ издание. Същия ден Й. Хербст \"изчезва безследно\".1913 г. \r\nГенерал Радко Димитриев е изпратен с дипломатическа мисия в Санкт Петербург да защити пред руския император накърнените български интереси от страна на съюзниците - сърби и гърци. Командването на Съединените 1-ва и 3-а армия се поема от генерал-лейтенант Васил Кутинчев. Генерал Димитриев е роден на 24 септември 1859 г. в с. Градец, Сливенско. Взема участие в националноосвободителните борби на българския народ. Включва се като доброволец в Руско-турската освободителна война 1877–1878 г. След Освобождението завършва Военното училище в София и Академията на Генералния щаб в Русия. Завръща се в България и става офицер в милицията на Източна Румелия. Участва в обявяването на Съединението на Източна Румелия с Княжество България, а по време на Сръбско-българската война е пом. нач.-щаб на Западния корпус. Русофил по убеждения, Димитриев е сред организаторите на детронацията на княз Александър I Батенберг (август 1886 г.). След неуспеха и емигрира в Русия. Завръща се в България след 11 г. Включва се във военното управление на страната – началник-щаб на армия (1904–1907 г.) и началник на 3-та Военноинспекционна област (1907–1912 г.). По време на Балканската война 1912–1913 г. е командир на Трета българска армия, а през Междусъюзническата война е пом.-главнокомандващ Действащата армия. След войната е изпратен като пълномощен министър в Русия. Поради несъгласие с управляващите среди по отношение ориентацията на България в годините на Първата световна война 1914–1918 г. Димитриев си подава оставката и постъпва на военна служба в руската армия. Разстрелян е при метеж на есери и меншевики във Владикавказ на 18 октомври 1918 г.1911 г. \r\nБългарското книжовно дружество е преименувано в Българска академия на науките. Самото дружество е основано в края на септември 1869 г. в Браила (Румъния) от представители на българските общини във Влашко, Молдова и Южна Русия. На първото общо събрание е приет устав на БКД, който регламентира организационното изграждане. За пръв председател на БКД е избран проф. Марин Дринов. Дружеството издава и свой печатен орган - \"Периодическо списание на Българското книжовно дружество\". По време на Априлското въстание 1876 г. и Руско-турската освободителна война 1877-1878 г. БКД временно прекратява своята дейност. Непосредствено след Освобождението в Браила е свикано общо събрание, което взема решение за неговото преместване в София. В столицата на дружеството се отпуска от княжеското правителство ежегодна субсидия. През 1884 г. е приет нов устав на БКД, според който то фактически се превръща в академия. За осъществяване на научния му живот се създават три клона: историко-филологически, природо-медицински и държавно-научен. През 1901-1911 г. дружеството издава \"Летопис на Българското книжовно дружество в София\", а от началото на 1902 г. започва да излиза и поредицата \"Българска библиотека\". През 1903 г. дружеството се натоварва и с издаването на \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица- \"Български старини\". БКД развива богата и многостранна дейност, особено в годините непосредствено след Освобождението.1837 г. \r\nСъс заповед на руския император Николай І Зографският манастир си възвръща изгубените имоти в Бесарабия, като получава и компенсация от руското правителство в размер на 400 000 рубли. Манастирът „Свети Георги Зограф“, наричан още Зографски манастир, се намира в монашеската \"република\" на полуостров Атон, Република Гърция. Според преданието е създаден през X век от трима българи от Охрид - Аарон, Мойсей и Йоан (Иван). Прието е да се смята, че това е историческият български манастир в Света гора, тъй като традиционно го населяват монаси от България. До средата на XIX в. манастирът е обитаван освен от български монаси и от сръбски и не малко гръцки, но постепенно обителта става изключително българска. Там сега живеят около 10 монаси. Зографският манастир е един от най-големите манастири в Света гора (Атон) и единственият днес български манастир там. Той стои на 9-то място в йерархията на светогорските манастири. Зографският манастир притежава богата библиотека с ценни паметници от времето на средновековната българска държава. В него се съхранява черновата на \"История славянобългарска\" на Паисий Хилендарски. Тук Паисий завършва този свой труд през 1762 г. В библиотеката се съхранява житието на св. Наум Охридски, запазено в препис от XV век, житието на св. Петка от XIV век, Зографската история, ценни хрисовули и др. Манастирската библиотека притежава днес 126 гръцки и 388 славянски ръкописи и приблизително 10 хиляди печатни книги.На тази дата са родени:1943 г. \r\nРоден е Александър Бръзицов - български композитор, аранжор, автор на филмова музика. Сред филмите, за които е писал музика са \"Фильо и Макензен\", \"Похищение в жълто\", \"Ламята\" и др. Създава песни от началото на 70-те години. Печели награди у нас и в чужбина. Един от водещите аранжори на забавна музика в България през 70-те и 80-те години. През 1984 г. издава авторски албум в \"Балкантон\".1933 г. \r\nРоден е Стойчо Панчев - български физик-метеоролог, академик (1997 г.). Завършва физика в СУ “Св. Климент Охридски” (1956 г.), специализира метеорология в СССР. Професор (1970 г.), ръководител на Катедрата по метеорология и геофизика на физическия факултет на СУ “Св. Климент Охридски”, декан на факултета (1979-1983 г.). Член е на Английското кралско метеорологично дружество (1973 г.), на Американското метеорологично дружество (1973 г.), на Европейското дружество по теоретична физика (1975 г.). Заместник-председател е на БАН (1988-1991 г.). Автор е на научни публикации (на руски, английски, китайски език), на учебници. Интересите му са в областта на динамиката на атмосферата и океана.1896 г. \r\nРоден е Никола Димитров Обрешков - български математик, академик (1945 г.), доктор по математика на университета в Палермо (1932 г.), доктор по математика в Сорбоната в Париж (1933 г.). Завършва математика в СУ “Св. Климент Охридски” (1920 г.), специализира в Берлин (1922-1923 г.), доцент (1922-1925 г.), професор (1925 г.) и ръководител на Катедрата по висша алгебра и теория на вероятностите (1928-1963 г.) в СУ “Св. Климент Охридски”. Има значителен научен принос в различни области на математиката. Създава научна школа. Умира на 11 август 1963 г. в София.1877 г. \r\nРоден е д-р Никола Василев Михов - български библиограф, икономист, сатирик, академик (1947 г.). Завършва социални науки в Женева и Брюксел. Дълги години работи в библиотеките на Виена, Берлин, Дрезден, Лайпциг, Женева, Брюксел, Париж, Лондон, София и др. Трудове (издания на БАН): “Библиографски източници за историята на Турция и България” в 4 т. (I – 1914 г., II – 1924 г., III – 1928 г., IV – 1934 г.), “Населението на Турция и България през ХVIII и ХIХ в.” в 4 т. (I – 1915 г., II – 1924 г., III – 1929 г., IV – 1935 г.). Вторият му труд е започнат през 1912 г. в Мюнхенската държавна библиотека, а е завършен през 1932 г. в Британския музей в Лондон. Умира на 5 април 1962 г. в София.1867 г. \r\nРоден е Георги хаджи Бонев - български писател (псевд. Г. Малиновски). В творбите си описва живота на селяните и псевдоинтелигенцията. Някои от разказите са повлияни от Ал. Константинов, М. Георгиев, Ив. Вазов. Съчинения: \"Братът на бай Ганьо Балкански\" (1897 г.), \"Разкази из българския живот\" (1898 г., с предговор от Ив. Вазов), \"Една рожба на времето\" (1898 г.), \"По своя вина\" (1899 г.). Умира на 21 юли 1909 г. във Враца.На тази дата умират:1998 г. \r\nУмира Костадин Спасов Кюлюмов - български писател, сценарист. Роден е на 19 ноември 1925 г. Създател и главен редактор е на алманах “Струма” (от 1980 г.). Сценарист е на филмите “Златният зъб” (1961 г.), “Школникът” (1965 г.), “Опасен полет” (1967 г.), “Слънце над Пирин” (1973 г.), “Четвърта оперативна зона” (1974 г.), съсценарист е на тв-сериалите “С пагоните на дявола” (1966 г.), “На всеки километър” (1966-1972 г.). Пише драмите “Вечерен гост” (1965 г.), “Последният шанс” (1969 г.) и др. Някои прозаични книги: “Момичето и предателят” (1964 г., в съавторство с В. Диаватов), “Урок по толерантност” (1973 г.), “Момъкът и планината” (1974 г.), “Залезът” (1975 г.), “Безсънни нощи” (1976 г.), “Скалите на пролетта” (1977 г.), “Не отбивай водата” (1978 г.), “Възшествието” (1978 г.), “Тихи утрини” (1979 г.), “Разлюлени сенки” (1979 г.), “Да дочакаш слънцето” (1980 г.), “Записки на Иван Козарев” (1980 г.), “Мисли на майстора” (1981 г.), “Младостта на инспектора” (1982 г.), “Яне” (1982 г.), “Скендер войвода” (1983 г.), “Срещу вятъра” (1983 г.), “Фаталният изстрел” (1985 г.), “Душманин на империята” (1985 г.), “Смърт за надежда” (1987 г.), “Полковникът” (1989 г.), “Убийството на хан Кубер” (1992 г.) и др.1991 г. \r\nУмира Александър Пантелеев Карасимеонов - български писател. Роден е на 12 септември 1930 г. в София. Завършва българска филология в СУ “Св. Климент Охридски” (1948 г.), кинодраматургия и Висшите сценични курсове в Москва (1966 г.). Работи като редактор във в. “Литературен фронт”, Студията за игрални филми, сп. “Септември”. Публикува от 1953 г. Автор е на разкази, очерци, фейлетони, сценарии на филми (“С особено мнение”, “Обич”, Началото на деня”). Публикува сборник разкази “Главният свидетел” (1963 г.), повестта “Толкова очаквани приятелства” (1966 г.), романите “Обич” (1969 г.), “Приближаване” (1976 г.) и др.1988 г. \r\nУмира Константин Николов Илиев - български композитор и диригент. Роден е на 9 март 1924 г. в София. Завършва БДК - композиция при проф. П. Хаджиев и проф. П. Владигеров и диригентство при М. Големинов. Специализира в Прага (1957 г.). В България е диригент на оркестрите в Русе и Варна, а от 1956 г. в продължение на повече от 25 години е диригент на Софийската държавна филхармония. Професор е в Консерваторията. Пише статии по музикални проблеми, монографии. Работи в почти всички жанрове: създава 5 симфонии, симфонични пиеси (Дивертименто, Вариации, Кончерто гросо, Фрагменти, Китка), вокално-инструментални творби (кантатата \"Септември 1923\", \"Похвално слово за Константин Философ, наречен Кирил\"), камерно-инструментални творби, песни. Автор е на оперите \"Боянският майстор\", \"Еленово царство\", \"Време разделно\".1949 г. \r\nУмира Ана Карима – българска писателка. Ана Карима е псевдоним на Ана Тодорова Велкова-Сакъзова. Основателка е на много женски дружества, създава няколко благотворителни дружества и сиропиталища. Член е на Съюза на българските писатели. Редактира сп. “Почивка”, в. “Женски глас”, сп. “Нова струя”, в. “Равноправие” и др. Автор е на драмите: “Подхлъзна се” (1900 г.), “Над зида” (1912 г.), “Поп Богомил” (1930 г.), “Зла свекърва” (1930 г. ), “По-силният” (1930 г.), “За свободата” (1931 г.) и др., разкази, повести, между които “Под натиска на живота” (1901 г.), “Чиста любов” (1924 г.), “Голгота” (1933 г.), както и романите “Мъртво сърце” (1940 г.) и “Разкаяние” (1941 г. ).1872 г. \r\nУмира Христо Георгиев - български обществено-политически и стопански деец, брат на Евлоги Георгиев. От 1842 г. живее при брат си в Румъния - отначало в Галац, а по-късно в Букурещ, където до смъртта си ръководи създаденото от двамата и от техни сродници търговско съдружие. Той е русофил, привърженик на идеята за освобождение на България по мирен път. Един от основателите и водачите на Добродетелната дружина (1854 г.), член на Комитета за набиране на доброволци по време на Кримската война (1853-1856 г.). Има съществен принос за успеха на преговорите със Сръбското правителство във връзка с организирането, дейността и разпускането на Втора българска легия (1867-1868 г.). Заедно с брат си подпомага културно-просветните начинания на българите в Румъния и България. Братята Евлоги и Христо Георгиеви даряват 6,8 млн. лева и парцел в центъра на София за построяването на висше училище. Най-старото и най-голямото висше учебно заведение в България е основано на 1 октомври 1888 г. като Висш педагогически курс с едногодишен срок на обучение. Със Закон за университета през 1904 г. Висшето училище приема статут на университет и е преименувано на Български университет “Братя Евлоги и Христо Георгиеви от Карлово”. На 4 януари 1905 г. университетът е преименуван на “Св. Климент Охридски”.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.06", "title": "Денят 6 март в българската история"}
{"url": "http://www.focus-news.net/news/2018/03/06/2496302/koordinatorat-za-reviziya-na-proekta-skopie-2014-istoricheskoto-vmro-e-fashistko-a-makedonskiyat-narod-e-sazdaden-prez-1945-godina.html", "text": "Координаторът на работната група за ревизия на проекта „Скопие 2014“ Мирослав Гърчев в гостуването си в македонския „Канал 5“ в понеделник заяви, че историческото ВМРО е фашистко, македонският народ е създаден през 1945 година, пише приближеното към Никола Груевски скопско издание „Курир“.\r\nОсвен това Гърчев е изразил мнение, че мемоарите на македонските герои са фашистки акт. Той изтъкна още, че работната група има еднакво отношение към всички паметници, без разлика дали са македонски или албански и обеща, че ще препоръча и трите албански паметници от „Скопие 2014“ да бъдат отстранени.\r\n„Около площадът в рамките на „Скопие 2014“ има три албански паметници. Всички те са поставени от общината, а не от парламента, което единствено има правото да поставя паметници. Гарантирам ви, че препоръката за тези три паметника ще бъде да се отстранят, а мястото да бъде върнато към първоначалното му състояние“, заяви Гърчев.\r\nКоординаторът е претендирал, че никога не е казвал, че македонската нация и език са създадени през 1943 година. \r\n„Това не е цитат, това е злоупотреба. Аз казах, че в рамките на югославския държавен проект е създадена македонската държава, в която се еманципират нацията, езикът и идентичността“, заяви Гърчев.\r\n„Курир“ припомня, че членът на Съвета за култура на СДСМ, заяви пред сръбските медии през ноември миналата година, че македонската нация е измислена в рамките на Югославия.\r\n„Македонската държава буквално е измислена в рамките на Югославия, в края на Втората световна война, тогава тя е основана за първи път и в нея се еманципира и македонската нация, и македонската култура, македонският език, всички македонски символи, всички научни постижения“, е изтъкнал тогава Гърчев, според цитата на „Курир“.\r\nПревод и редакция:", "date": "2018.03.06", "title": "Координаторът за ревизия на проекта Скопие 2014: Историческото ВМРО е фашистко, а македонският народ е създаден през 1945 година"}
{"url": "http://www.focus-news.net/news/2018/03/06/2496362/evrodeputatat-eva-maydel-gerbenp-tryabva-ni-masovo-predpriemachestvo-i-institutsiite-mogat-da-go-stimulirat.html", "text": "България и Европа имат нужда от масово предприемачество, за да имат висок жизнен стандарт и в бъдеще, и институциите могат да допринесат. В Европа само 37% от хората имат предприемаческа нагласа, докато в САЩ процентът е 52%. Можем да стимулираме предприемачеството, като от една страна улесним тази 1/3 от населението да развива бизнес, а от друга увеличим броя на предприемачески настроените хора. Това заяви българският евродепутат Ева Майдел (ГЕРБ/ЕНП) по време на откриващата си реч на конференцията по предприемачество „Следвай идеите си – стани предприемач“, в София на 6 март 2018 г., съобщиха от пресцентъра на ПП ГЕРБ. \r\nНа събитието, част от календара на българското председателство на Съвета на ЕС, говориха министърът на икономиката Емил Караниколов, високопоставени представители на Европейската комисия, български и европейски предприемачи и инвеститори.\r\n„Европейските институции могат да спомогнат много за стимулирането на предприемачеството, особено що се отнася до премахване на пречките пред единния пазари улесняване на достъпа до финансиране. Но освен това работим и за регулации, помагащи, например, на предприемачите да започнат отново бизнес чрез безусловно освобождаване от дълговете им от предходен фалит в рамките на максимум 3 години.“ Това допълни Ева Майдел, която работи по важни инициативи за стимулиране на предприемачеството като плана за инвестиции „Юнкер“, завършването на Единния цифров пазар и промотирането на предприемаческо образование чрезплатформи като Образование България 2030. \r\n„България вече има добра стартъп среда, имаме своите примери за успешни ‘изходи‘ на предприемачи, създали компания и продали я за доста повече от вложенията си, имаме фондове за рисково и дялово финансиране като Eleven и Launchub, имаме акселератори като този на Start it Smart, мотивационни лекции и събития по темата почти всеки ден и то не само в 1-2 града,“ заяви още българският евродепутат.", "date": "2018.03.06", "title": "Евродепутатът Ева Майдел (ГЕРБ/ЕНП): Трябва ни масово предприемачество и институциите могат да го стимулират"}
{"url": "http://www.focus-news.net/news/2018/03/06/2496226/predstoyashti-sabitiya-v-stranata-za-6-mart-agentsiya-fokus.html", "text": "***\r\nОт 12.00 часа в зала „Запад“ на Народното събрание Комисията за борба с корупцията, конфликт на интереси и парламентарна етика ще проведе открито заседание, на което ще се проведе изслушване на допуснатите кандидати за председател на Комисията за противодействие на корупцията и за отнемане на незаконно придобитото имущество.\r\n***\r\nОт 14.00 часа в зала „Изток“ на Народното събрание ще се проведе обсъждане на тема: „Предстоящите промени в Закона за енергетиката – стъпка към пълна либерализация на електроенергийния пазар в България“. Участие в кръглата маса ще вземат председателят на Комисията по енергетика в 44-то Народно събрание Делян Добрев, министърът на енергетика Теменужка Петкова, председателят на КЕВР доц. д-р Иван Иванов, представители на работодателските организации и енергийни експерти.\r\n***\r\nВ Националния дворец на културата ще се проведе Конференция, посветена на възможностите за осигуряване на по-добър достъп до лекарствени продукти за всички европейски граждани.\r\n***\r\nОт 9.30 часа 18 състав на Специализирания наказателен съд ще гледа делото срещу Бисер Хр. и Ивайло И., обвинени в организиране и ръководене на организирана престъпна група. \r\n***\r\nОт 10.00 часа 10 състав на Специализирания наказателен съд ще гледа делото срещу Цветелин Цв., Тихомир В., Пламен А., Емил И. и др., обвинени в организиране и ръководене на организирана престъпна група. \r\n***\r\nОт 10.00 часа в Национален пресклуб на БТА ще се проведе премиера на късометражното филмче \"Пенсионната схема\" и представяне на икономически доклад за състоянието на системата в момента и предизвикателствата пред пенсионното осигуряване в полза на настоящите млади и работещи хора.\r\n***\r\nОт 10.00 в Изложбена зала ЦУМ ще се проведе Мартенски базар–Всичко за жената.\r\n***\r\nОт 10.00 часа, в хотел „Риу Правец Ризорт”, в близост до София, Съюзът на транспортните синдикати в България (СТСБ) ще събере над 100 синдикални активисти и лидери на Европейски форум по равнопоставеност и на заключителната конференция по проекта „Жените в транспорта – обучение за стойностна заетост (EVE)”, изпълняван с финансовата подкрепа на Европейския съюз.\r\n***\r\nОт 10.30 часа в зала 7 на Cinema City Mall of Sofia ще се състои медийната прожекция на филма „Лично правосъдие“.\r\n***\r\nОт 11.00 часа в Българската академия на науките Институтът за космически изследвания и технологии ще представи изложба „Освобождението – поглед от Космоса“ по повод 140 години от Освобождението на България. \r\n***\r\nОт 12.30 часа в сградата на Специализирания наказателен съд, ул. „Черковна” 90, ще се проведе пресконференция, на която ще бъде представен Доклад за дейността на Специализирания наказателен съд през 2017г. \r\n***\r\nОт 12.30 часа 3 състав на Специализирания наказателен съд ще гледа делото срещу Илко Е. и Калоян Н., чл. 65 НПК-молба за изменение на мярка за неотклонение. \r\n***\r\nОт 13.00 часа в Националния прекслуб на БТА ще се проведе пресконференция на ПП „Възраждане“.\r\n***\r\nОт 13.30 часа 18 състав на Специализирания наказателен съд ще гледа делото срещу Атанас М., Ивайло Г. и др., обвинени в организиране и ръководене на организирана престъпна група. \r\n***\r\nОт 14.00 часа 14 състав на Специализирания наказателен съд ще гледа делото срещу бисер Г., Владимир В. и др., обвинени в организиране и ръководене на организирана престъпна група.\r\n***\r\nОт 14.30 часа 6 състав на Специализирания наказателен съд ще гледа делото срещу Шерго А., Теодор Д. и др., обвинени в организиране и ръководене на организирана престъпна група.\r\n***\r\nОт 15.00 часа в постоянната приемна на БСП – София на ул. \"Леге\" №10, етаж 1, зам.-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани.\r\n***\r\nОт 17.30 часа в Галерия Арте ще бъдат представени най-новите творби на Николай Янакиев.\r\n***\r\nОт 18.00 часа в София тех парк, сграда „Бизнес инкубатор“, ще бъда представена първата безплатна платформа за обучение и кариерно развитие на млади хора „Дай старт на успеха“ - Youth Empowered. \r\n***\r\nОт 18.00 часа в Унгарски културен институт ще бъде открита изложбата на унгарския фотограф Дорон Ритер \"От древната в новата родина\".\r\n***\r\nОт 18.00 часа в къща музей „Петко и Пенчо Славейкови” ще се проведе музикално-поетичен рецитал „За нов живот ще се родя...” с участието на известни наши поетеси.\r\n***\r\nОт 18.00 часа в залите на Националния Етнографски музей при БАН ще бъде официално открита изложбата „Поздрави от... Италия и България“.\r\n***\r\nОт 18.30 часа в ателие-книжарница „Къща за птици” (София, ул. Проф. Асен Златаров 22) Интернет портал Православие България ще проведе мартенската среща от поредицата беседи и дискусии под надслов „Православие и съвремие“.\r\n***\r\nОт 19.00 часа в Литературен клуб „Перото” в НДК ще се състои премиерата на мемоарната книга на режисьора Николай Волев „Девствената проститутка”.\r\n***\r\nОт 19.30 часа в Червената къща ХаХаХа ИмПро театър ще представи най-новото си комедийно шоу „Авангард”.\r\n***\r\nОт 11.00 часа в Регионален исторически музей – Благоевград ще се проведе награждаване на учениците, участвали в конкурса „Свободата на България“.\r\n***\r\nОт 13.00 часа в зала Варна в Община Варна, ЦПЛР-ЛЦ-Варна ще даде пресконференция послучай 6-ти март – Европейския ден на логопедията и Празника на центъра.\r\n*** \r\nОт 18.00 часа в Зала 1 на Общината ще гостува Стоянка Мутафова. Ще бъде представена биографичната книга „Добър вечер, столетие мое!“, посветена на легендата на българския театър Стоянка Мутафова, с автор Мария Грубешлиева.\r\n*** \r\nОт 9.00 часа в Спортна зала „Никола Петров“ ще се проведе Областно първенство по баскетбол за момичета и момчета 5 - 7 клас от ученически игри 2017/2018 година. \r\n***\r\nОт 14.00 часа в залата на Областна администрацията ще се проведе заседание на Асоциацията по ВиК.\r\n***\r\nОт 9.00 часа пред общината в Пловдив ще гостува пътуващо читалище „Бащино огнище“.\r\n***\r\nОт 09.00 часа в зала 10 на Окръжен съд Пловдив ще се гледа делото срещу подсъдимия Венцеслав К., който е с повдигнато обвинение в това, че на 15.05.2016 г. в гр. Пловдив умишлено е умъртвил повече от едно лице\r\n***\r\nОт 10.00 часа, в новия офис на НФСБ, пресконференция ще направят народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и бившият кмет на район  „Западен“ в Пловдив Десислава Желязкова. \r\n***\r\nОт 16.30 часа в председателят на Парламентарната комисия по въпросите на децата, младежта и спорта Славчо Атанасов ще даде старт на Пролетните игри в Университета по хранителни технологии. \r\n***\r\nОт 17.30 часа пред сградата на Второ районно полицейско управление в града ще се проведе протест в подкрепа на д-р Иван Димитров, обвинен в убийството на 38-годишен мъж.\r\n***\r\nОт 18.00 часа в обновените Зали за временни експозиции на Градската галерия на ул. „Княз Александър I“№15 ще бъде представена изложба на Янко Ненов.\r\n***\r\nОт 18.30 часа в зала \"Русе\" на Историческия музей ще бъде открита фотографската изложба \"Мила моя\" - проект на актрисата Евгения Явашева и фотографа Явор Седянков. \r\n***\r\nОт 19.00 часа в Канев Център ще се проведе концерт на Русенска филхармония и рок група „Фондацията“.", "date": "2018.03.06", "title": "Предстоящи събития в страната за 6 март (Агенция „Фокус“)"}
{"url": "http://www.focus-news.net/news/2018/03/06/2496227/sport-vereya-i-pirin-zavarshiha-00.html", "text": "Верея и Пирин (Благоевград) завършиха 0:0 в последен двубой от отложения 23-и кръг на Първа лига. Тимът от Стара Загора все пак остава шести в класирането с 32 точки,а Пирин е на 11-то място с 23 точки.\r\nВ друг мач от кръга ЦСКА-София постигна победа с 2:0 при гостуването си на Дунав, която приближи отбора на три точки от лидера във временното класиране Лудогорец. Тимът от Разград е с актив от 57 точки.", "date": "2018.03.06", "title": "Спорт: Верея и Пирин завършиха 0:0"}
{"url": "http://www.focus-news.net/news/2018/03/06/2496627/spetsializiraniyat-nakazatelen-sad-otchete-poveche-osadeni-litsa-i-razresheniya-za-izpolzvane-na-srs-prez-2017-godina-obzor.html", "text": "Председателят на Специализирания наказателен съд Георги Ушев представи Доклада за дейността на съда през 2017 година. Той обяви, че заместникът му Стоян Тонев е подал молба за освобождаване от поста, а на негово място ще бъде назначена Мариета Райкова. След промените в НПК през 2017 година в Специализирания наказателен съд вече се гледат и делата за корупция по високите етажи на властта. 9 са постъпилите дела за корупция в съда - срещу министрите Дянков и Трайков, Иво Прокопиев и други; срещу министър Даниел Митов и зам.-министъра Христо Ангелички; срещу изпълнителния директор на Фонд „Земеделие“ Мирослав Николов; срещу 9 лица от община Неделино, подсъдими за длъжностни престъпления; срещу съдия Румяна Ченалова; срещу изпълнителния директор на Изпълнителната агенция по рибарство и аквакултури Майдън Сакаджиев; срещу кмета на Павел баня Станимир Радевски; срещу кмета на Пловдив Иван Тотев; срещу зам.-министъра на външните работи Христо Ангелички. Георги Ушев заяви, че щатът на съда трябва да бъде удвоен, защото 19 съдии не биха могли да разглеждат всички дела за организирани престъпни групи, за корупция и за тероризъм. „Това са едни от най-важните дела в държавата“, заяви председателят на СпНС. В съда са постъпили и са образувани 6 957 дела. Спрямо 2016 година те са се увеличили с над 5.73%. Един съдия е получил средно по 385 дела. Най-много са делата за организирани престъпни групи. Съдия Георги Ушев изтъкна, че 97, 53% от разглежданите дела през 2017 година са приключени. Само 175 дела са останали неприключени. 98,92% от делата приключват в срок до 3 месеца. „Делата са с много подсъдими и свидетели, понякога са стотици томове“, коментира Георги Ушев. Най-голямото дело е от 864 тома, в съда е постъпило дело с 414 свидетели. С 15% намаляват прекратените производства и върнатите на Специализираната прокуратура. С 61% се увеличават осъдените лица в сравнение с 2016 година. Най - често налаганото наказание е \"лишаване от свобода\" до 3 години. 2146 са издадените разрешения за използване на СРС през 2017 година. Издадените разрешения, както и отказите за такива, се увеличават спрямо предходната година.  „Независимо, че делата са с изключителна правна сложност и под лица, съдиите са работили качествено. Насрочвали са делата в изискуемите сроковете“, заяви председателят на СпНС. Георги Ушев подчерта, че съдиите ще работят за това съдът да си изгради облик като авторитетна и водеща институция в правораздаването, както и за утвърждаване на върховенството на закона.\r\nБиляна ИВАНОВА", "date": "2018.03.06", "title": "Специализираният наказателен съд отчете повече осъдени лица и разрешения за използване на СРС през 2017 година (ОБЗОР)"}
{"url": "http://www.focus-news.net/news/2018/03/06/2496225/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Бюджетът за отбрана на Китай през 2018 г. ще бъде в размер на 1,1069 трилиона юана (174,5 млн. долара), бележейки ръст от 8,1% в сравнение с миналата година. Това е третата година подред, в който той се увеличава с еднопроцентов темп, което според анализаторите ще бъде „новата норма за Китай“, пише   Global Times.\r\nРазходите за отбрана през 2017 г. са 1,0226 трилиона юана, което е ръст от 7% в сравнение с 2016 г. През 2013, 2014 и 2015 ръстът е съответно 10,7%, 12,2% и 10,1%.  \r\n„Едноцифреният ръст ще стане нормална ситуация“, смята Сон Жонпин, китайски военен експерт. Според друг, анонимен експерт ръстът на разходите за отбраната зависи от ситуацията със сигурността около Китай във вътрешно и външно отношение.  Той допълни, че той зависи и от икономическата ситуация. \r\nБюджетът за отбрана на Китай е по-малко от1,5% от БВП и е сред по-ниските сред другите големи сили на света. „Това показва, че Китай предпочита мирно развитие и дефанзивна военна стратегия“, смята Сон Жонпин.\r\n***Посолството на САЩ в Анкара е затворено заради неуточнена заплаха за сигурността, пише  The Hill.\r\n„Посолството ще предоставя единствено спешни услуги и няма да подновява паспорти, да докладва за раждания в чужбина или да изпълнява други не толкова важни услуги“, пише в официално заявление на дипломатическата мисия. Интервютата за визи са отложени докато посолството е затворено.\r\nОт там съветват хората в района да избягват големи събирания на хора, да стоят далеч от сградата и „да бъдат тихи“. \r\nОт управата на губернатора на Анкара издадоха официално заявление, че ще бъдат предприети мерки за сигурността, след като е получена разузнавателна информация, че „терористични действия“ могат да бъдат насочени срещу граждани на САЩ.\r\n*** Министър-председателят на Израел Бенямин Нетаняху пристигна в Белия дом, където ще се срещне с президента на САЩ Доналд Тръмп, пише  St. Louis Post Dispatch.\r\nДвамата ще проведат преговори относно мирния процес в Близкия изток между израелците и палестинците. Друга важна тема на разговорите ще бъде Иран. Израел смята, че усилията на Тръмп да се справи с регионалното влияние на неговия архивраг за недостатъчни. \r\nТръмп заяви, че може да посети Израел през Май за откриването на новото американско посолство в Ерусалим. Той възмути арабския свят миналата година, след като обяви, че страната му ще премести там от Тел Авив своята дипломатическа личност.\r\n*** Бившият главен стратег на президента на САЩ Доналд Тръмп Стийв Банън сравни успеха на крайнодясната „Лига“ на италианските парламентарни избори с резултата от президентските избори в САЩ през 2016 г., предава  Politico.\r\n„Те получиха 20% от гласовете в Тоскана, което е традиционно лява територия. Това може да се сравни с това как щатът Уисконсин гласува за Тръмп“, заяви Банън. \r\nБанън, който по-рано заяви, че подкрепя Матео Салвини, председателя на „Лигата“ заяви, че вярва, че коалиция между нея и „Движение 5 звезди“ може да свърши работа на Италия. „Ако те се обединят , те ще имат голям мандат за управление“, убеден е бившият главен стратег.\r\n***", "date": "2018.03.06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/03/06/2496617/dvamata-kandidati-za-posta-predsedatel-na-antikoruptsionniya-organ-uveriha-parlamenta-che-sa-resheni-da-se-boryat-s-koruptsiyata-obzor.html", "text": "Комисията за борба с корупцията, конфликт на интереси и парламентарна етика изслуша двамата кандидати за председател на Комисията за противодействие на корупцията и за отнемане на незаконно придобитото имущество. За поста се борят Пламен Георгиев, издигнат от ГЕРБ и „Обединени патриоти, и Николай Николов – предложен от БСП. \r\nПо време на изслушването и двамата увериха парламентарната комисия, че са твърдо решени да се борят срещу корупцията и че постът председател на Антикорупционния орган е не просто работа, а лична кауза. \r\nКандидатурата на Георгиев бе представена от депутата от ГЕРБ Красимир Велчев, който заяви, че кандидатът им се ползва с авторитет сред своите колеги. „Предложеният кандидат е добре подготвен юрист. Доказал е, че е развил умения и способности. Отчетените резултати се дължат, че той проявява диалогичност, уравновесеност и почтеност. Той е търпелив и открит за изслушване за възприемане на различни гледни точки. В личен план той притежава изконни човешки ценности като честност, почтеност и трудолюбие“, заяви той. \r\nДанаил Кирилов също се включи в представянето на кандидата. „Членовете на Правната комисия може би най-добре познаваме професионалните качества и работа на Пламен Георгиев. Като колега и юрист мога да кажа, че Пламен Георгиев присъстваше ярко в парламентарната работа на 43-тото и 44-тото НС. Винаги имаше своевременни качества и предложения за подобряване на законодателството, които бяха отчетени при мониторингвоия доклад за сътрудничество и оценка. Кандидатурата на Пламен Георгиев обедини нас и колегите от „Обединени патриоти“. Ние сме единни в това, че Пламен Георгиев заслужава нашето доверие и той ще го оправдае с ефективна работа“, допълни Кирилов. \r\nОт своя страна Георгиев подчерта, че твърдото му убеждение е, че този нов антикорупционен орган има възможност ефективно да се бори с корупцията. Той уточни, че е далеч от мисълта, че борбата с корупцията ще бъде лесна, тъй като това е една сложна задача. Георгиев бе категоричен, че ако получи доверието на депутатите, ще използва целия си административен опит, за да направи този орган функциониращ ефективно. По думите му целта е да се разработи модел, който да гарантира, че няма да има лов на вещици. „Ще се правят периодични тестове на знанията. Ще се задават въпроси от психологическо ниво. Планираме периодични проверки за употреба на алкохол и упойващи вещества. Предвиждаме и повишаване на професионалния капацитет на служителите чрез обучения на служителите“, допълни той. По думите му трябва да има пълна прозрачност за дейността на Комисията. Според него Антикорупционният орган би могъл да стане център на Балканите. Той изрази готовност да се яви на проверка за почтеност пред Комисията за борба с корупцията, конфликт на интереси и парламентарна етика. Георгиев подчерта, че ако не бъде избран за шеф на антикорупционната комисия, ще се върне да работи в прокуратурата. На въпрос дали ако бъде избран за шеф на Антикорупционния орган ще избере за свой заместник опонента си, той уточни, Николай Николов е една много силна кандидатура, има много сериозен опит. „Той е едно от имената, които... ще преценя\".\r\nВ тази връзка отговорът на Николай Николов бе, че ако Георгиев е съгласен, би го предложил за свой заместник. Кандидатурата на Николов бе представена от депутата от ПГ на „БСП за България“ Крум Зарков. Той посочи, че теоретичната подготовка на Николов е впечатляваща. „Д-р Николов е автор на единствената цялостна монография по темата. Неговата кариера е съсредоточена в комисии от типа на тази, която създаваме. Николов не е дал нито сянка на съмнение относно своята почтеност. Това е важно с оглед на широките правомощия на новия орган. Кариерата му се е развивала последователно, логично“, каза още Зарков. По думите му трите основания, поради които ПГ на \"БСП за България\" се е спряла на кандидатурата му, са именно съчетанието на теоретически познания, практически опит и гаранциите за независимост и почтеност, които той е давал в кариерата си до сега. \r\nНиколов уточни, че ако бъде избран, ще предложи законопроекти. Той акцентира върху процедурите по обявяване на обществени поръчки, тъй като именно те са начинът, по който се разходват голяма част от публичните средства. Според него Комисията трябва да определя кой външен експерт трябва да участва в обществената поръчка. По думите му всеки, който е пристъпил антикорупционния режим, ще понесе своята отговорност с пълната строгост на закона. Николов подчерта, че Антикорупционният орган не е ЦИК и трудно може в него да има партийни и политически квоти. „За мен най-важното в сферата на борбата с корупцията е създаване на среда – обществена, превантивна, институционална. Среда, която да формира у обществото абсолютна неприемливост към това отрицателно явление. Очаква се от кандидатите да са изцяло професионално подготвени. Няма да има време да се учат и затова трябва да имат богат професионален опит“, коментира Николов. Според него наличните 5 териториални дирекции на КОНПИ не са достатъчни, за да се уплътни дейността. „Предвиждам изграждане на не по-малко от 10 териториални дирекции. Всеки един от петте членове на Комисията ще получи поне едно от направленията – превенцията на корупцията, оперативно-издирвателните дейности, производството за конфликт на интереси и гражданската конфискация. Важно е да се използва целият потенциал на екипа“, каза още Николай Николов и добави, че работата с прокуратурата е приоритет.  \r\nПо закон Антикорупционният орган се състои от петима членове – председател, зам.-председател и трима членове. Председателят на комисията се избира от Народното събрание по предложение на депутатите. Зам.-председателят и членовете също се избират от парламента, по предложение на председателя. Председателят на антикорупционния орган ще получава 90% от заплатата на този на Народното събрание.\r\nЛюба АЛЕКСИЕВА", "date": "2018.03.06", "title": "Двамата кандидати за поста председател на Антикорупционния орган увериха парламента, че са решени да се борят с корупцията (ОБЗОР)"}
{"url": "http://www.focus-news.net/news/2018/03/06/2496233/izvestiya-zatvaryat-granitsite-na-ruskata-federatsiya-za-zapodozreni-v-sadeystvie-na-terorizma.html", "text": "Списъкът на основания за забрана за влизане в Руската федерация може да бъде разширен с чужденци, заподозрени в съдействие на терористични организации. Препоръките за това кой да не бъде допускан в страната ще бъдат оформени въз основа на данните от Генералната прокуратура, Следствения комитет, Министерството на правосъдието, Федералната служба за сигурност, Министерството на вътрешните работи и Министерството на външните работи, отбелязва руският вестник „Известия“ в ексклузивен материал по темата.\r\nПравителствената комисия по законодателната дейност подкрепи инициативата на депутатите от „Единна Русия“, която предвижда забрана за влизане в Руската федерация на чужденци, чиито сметки са замразени поради подозрения за финансиране на тероризъм или пране на пари. Сега документът се подготвя за разглеждане на първо четене в Държавната Дума.\r\nОт редакцията подчертават, че не се изискват изрични съдебни решения за включването на лица в списъка. Впоследствие той ще бъде използван като основа за решения на Междуведомствената комисия по противодействие на финансирането на тероризма. \r\nПредседателят на комисията на Държавната дума за развитието на гражданското общество и за въпроси на обществени и религиозни асоциации Сергей Гаврилов (Комунистическа партия) заяви, че законопроектът има „добър дух\".\r\n„Ние имаме положително отношение към този документ, готови сме да го доразвием с авторите на второ четене като се вземат предвид изказаните в посланието на президента (Владимир Путин) желания“, заяви за изданието Гаврилов. Тереза Герова", "date": "2018.03.06", "title": "„Известия“: Затварят границите на Руската федерация за заподозрени в съдействие на тероризма"}
{"url": "http://www.focus-news.net/news/2018/03/06/2496232/temata-balgariya-v-chuzhdestrannite-medii-v-avstriya-vazraziha-sreshtu-deportatsiyata-na-siriysko-semeystvo-v-stranata-ni-razgovor-mezhdu-vladimir-putin-i-boyko-borisov-i-poseshtenieto-na-patriarh-kiril-agentsiya-fokus.html", "text": "В Австрия възразиха срещу депортацията на сирийско семейство в България, отбелязва националният ежедневник Der Standard.\r\nКъм сутрешните часове на понеделник около 6,5 хил. души бяха подписали петиция, с която призоваха властите във Виена да не изпращат обратно в България шестчленното сирийско семейство от кюрдски произход. Съгласно разпространената информация, депортацията трябва да бъде извършена във вторник, 6 март. \r\nВъпреки че двойката и четирите им деца са получили субсидиарна закрила в страната ни, семейството е било настанено в център за задържане в продължение на дни. От редакцията отбелязват, че на едно от децата е нанесен побой. Ето защо семейството се бори „със зъби и нокти“ срещу обратното му изпращане в югоизточната европейска държава.  \r\nОсвен това семейството е добре установено в Австрия. Братът на съпругата, който е австрийски гражданин, подкрепя сестра си, включително финансово. Независимо от това полицията ги е извела от дома им в Оберват, провинция Бургаланд. При акцията бащата е направил опит да се нарани с нож. Той е бил категоричен, че предпочита да умре, отколкото да се върне в България.\r\n*** Президентът на Русия Владимир Путин проведе в понеделник телефонен разговор с българския министър-председател Бойко Борисов, предава ТАСС.\r\n„Владимир Путин и Бойко Борисов обмениха поздравления по случай 140-годишнината от освобождаването на България в резултат от Руско-турската война от 1877 и 1878 г. Подчертано е, че това историческо събитие има особено значение за укрепването на дружбата, взаимното уважение и духовната близост на народите от двете страни“, съобщава пресслужбата на Кремъл. \r\n„Обсъдени са перспективните направления на руско-българското сътрудничество, в това число и в сферата на енергетиката. Двамата са се уговорили да продължат контактите на различни равнище“, подчертава Кремъл.\r\n*** Хиляди протестиращи са се събрали във втория по големина град в България Пловдив, за да искат освобождаването на лекар, обвинен в убийството на крадец. Те смятат, че обвиненията е действал при самоотбрана, за да защити дома си, предава  Reuters.\r\nПротестиращите смятат, че властите не могат да се справят с обирите на домовете – престъпление, от което селските райони страдат най-силно. Прокуратурата в Пловдив съобщиха, че е задържала анестезиолога Иван Димитров за 72 часа по обвинение, че е убил 38-годишен ром по време на инцидента. Той може да бъде осъден на 20 години затвор, ако бъде признат за виновен. \r\nСпоред полицията Димитров е застрелял крадеца, влязъл взлом, след като е бил пронизан в крака при инцидента. \r\n„Искам незабавното освобождаване на Иван Димитров и незабавно сваляне на обвиненията“, заяви заместник-председателят на националистичната партия ВМРО и евродепутат Ангел Джамбазки. Той допълни, че партията му ще стартира дебат в парламента, който да въведе законодателство относно самоотбраната. \r\nСъпругата на Димитров заяви по-рано, че е благодарна на съпруга си, че е защитил семейството си и допълни, че двете им дъщери са били у дома по време на инцидента. \r\nХиляди души са подписали петиция за освобождаването на лекаря. Възможни са протести и в столицата София и на други места.\r\n*** В дъждовното неделно утро патриарх Кирил, пристигнал в България за тържествата по случай 140-годишнината от освобождението на страната от османско робство, отслужи литургия в катедралния храм Александър Невски. Изрисувания включително и от Виктор Васнецов величествен храм е построен през 1912 година в памет на руските воини, подарили независимостта на Балканите след победата на Руската империя над Османската империя през 1878 година, пише руското издание „Комсомолская правда“.\r\n„Русия се намеси сама, пренебрегвайки собственото си благополучие и възможната политическа изгода от ненамеса в конфликта. Тук проляха кръвта си десетки хиляди руски войници“, напомни руският патриарх на дошлите да се помолят с него жители на София.\r\nА преди отлитането му за Москва се случи неголям, но значителен конфликт, коментира вестникът. За първи път по време на посещение в чужбина патриархът публично изказа своето недоволство и то от първо лице. Оказва се, че по време на празничния парад президентът на България Румен Радев е изразил признателност за националното освобождение не на единната руска армия, а на различните народи, които са я съставяли – румънци, украинци, белоруси, финландци, поляци, литовци и други. Както казват руснаците, запознати с въпроса, тази формулировка се използва в България вече от много години. И от ръководството на страната, и от пресата.\r\n„Русия не се съобрази с Европа. Движена от своята любов, отслабена и без да има никаква политическа поддръжка по света, тя започна борбата. Това е велик пример за това, как духовната и културната солидарност надделяват над политическия прагматизъм. Радвам се, че мога да ви кажа това. Не Полша, не Литва – Русия! Беше ми трудно да слушам всички тези позовавания на участието на други страни в освобождението. Нито полският, нито литовският сейм са имали участие във вземането на решение за започване на войната с Османската империя. Надявам се, че медиите ни слушат и ще предадат моето разочарование от неправилната интерпретация. Ние сме за историческата истина, господин президент. Ние я завоювахме със своята кръв и не може да има никакви политически и прагматически причини, за да се премълчава и да се интерпретира неправилно. В мен остана нееднозначно впечатление от юбилея и аз ще го кажа открито пред целия свят“, е казал руският патриарх на Радев, според цитата на „Правда“.\r\nМедиите са чули това, пояснява изданието – чрез говорител в съседната стая на президентски дворец, но при тези думи българите са изключили звука, твърди авторът на материала, като добавя, че цялото изказване е чуто чак след това, на запис.\r\n„Всички разговори за дружба трябва да се проявяват в реалността. Двустранните отношения трябва да използват този голям потенциал, ние трябва да се договорим да направим всичко, за да работи той за бъдещето. Ние обичаме България независимо от политическата конюнктура“, е смекчил своят тон Кирил, според цитата на изданието.\r\nВ отговор на това, държавният глава се е опитал да обясни, че е имал предвид народите, влизащи в състава на руската армия.\r\n„Не чух името на Александър II, но за сметка на това бяха назовани други страни“, е продължил патриархът. „На Шипка разбрах, че независимо от политиката, която провежда държавната власт, българският народ има дълбока признателност към нас. Съветвам ви да отчитате тези настроения“.\r\nКирил неочаквано е похвалил Радев за ораторската му дарба, но само, за да се върне отново към главния въпрос, но вече от друга перспектива, коментира „Комсомолская правда“.\r\n„В съветско време българските другари се смятаха за най-лошите оратори, които въобще не умеят да говорят без да четат. Когато ви слушах, се наслаждавах. Само искам да ви помоля винаги в своята политическа дейност да помните това, което се е случило в историята на Русия и България. И накъдето и да води политическата траектория на Европа, моля вас и вашите колеги да не забравяте за Шипка и за тази любов, която съществува на дълбочинно народно ниво“, са били думите на патриарх Кирил.\r\nА вече на летището, преди да си замине за Москва, предстоятелят на Руската православна църква е изразил увереността си пред журналистите, че този политически контекст скоро ще изчезне.\r\n„Оказва се, че лейбгварейски финландски полк е взел участие в освободителната борба. Но това е бил полк на руската гвардия, разквартируван във Финландия. Точно такива са и полковете, разквартирувани в Полша. В историята на Полша и Финландия тази страница я няма. Но тя е изписана с кървави букви в историята на Русия. Много ми се иска тази политическа историософия да изчезне от българското политическо ежедневие. Никаква политкоректност не може да оправдае фалшивата историческа интерпретация. Моят най-светъл спомен от визитата е посещението ми на Шипка. Там не видяхме нито финландски знамена, нито румънски, нито полски – само знамена на Русия и България. И с какъв ентусиазъм посрещнаха Патриарха Московски и на цяла Русия – беше невъзможно да преживея без сълзи този народен възторг, който изрази искреното отношение към великите жертви на Русия. Убеден съм, че негативният политически контекст ще премине. Дай Боже, това да бъде разбрано по-бързо от политиците!“, подчерта предстоятелят на РПЦ.\r\n***", "date": "2018.03.06", "title": "Темата България в чуждестранните медии – в Австрия възразиха срещу депортацията на сирийско семейство в страната ни, разговор между Владимир Путин и Бойко Борисов и посещението на патриарх Кирил (Агенция „Фокус“)"}
{"url": "http://www.focus-news.net/news/2018/03/06/2496230/kommersant-za-intsidenta-v-solzbari-s-bivshiya-polkovnik-ot-ruskoto-voenno-razuznavane-izvesten-shpionin-se-otrovi-na-shoping.html", "text": "Осъден в Русия за държавна измяна попадна в британска болница, пише руският вестник „Коммерсант“ във водеща статия, посветена на инцидента в Солзбъри с бившия полковник от военното разузнаване, 66-годишния Сергей Скрипал.\r\nСкрипал, бивш полковник от Главното разузнавателно управление (ГРУ) на Руската държава, шпионирал за британското разузнаване, и неговата 30-годишна спътница, се оказваха в реанимация след посещение в търговски център в Солзбъри, където живеят. Полицията подозира, че двойката е отровена с неизвестно вещество, обобщават от редакцията.\r\nИнцидентът се е случил в неделя в търговски център в града. На двамата посетители обаче им е станало лошо и са повикали екипи на „Бърза помощ“, които са ги транспортирали в болница. Лекарите са заключили, че двамата са пострадали от въздействието на неизвестно токсично вещество. След резултатите от първия анализ в търговския център са изпратени представители на спецслужбите, които са извършили дезактивация (отделяне на радиоактивни вещества) в помещенията, в които са се намирали Скрипал и спътницата му. Медиците в града обаче са разпространили съобщение, в което призовават жителите да се обръщат към болниците само при спешни случаи. \r\nПричината за отравянето на бившия полковник на руското разузнаване все още не е установена. От полицията уточниха, че към настоящия момент нямат основания да третират случая като терористичен акт, макар да подчертаха, че инцидентът все още се разследва.\r\nСкрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев.Тереза Герова", "date": "2018.03.06", "title": "„Коммерсант“ за инцидента в Солзбъри с бившия полковник от руското военно разузнаване: Известен шпионин се отрови на шопинг"}
{"url": "http://www.focus-news.net/news/2018/03/06/2496235/tass-turskata-armiya-e-podlozhila-na-obstrel-pokrayninite-na-afrin-zaginali-sa-18-dushi.html", "text": "Турската армия е подложила на масиран обстрел околностите на сирийския град Африн, в резултат на което са загинали 18 души, предава TACC, като се позовава на информация от агенция Firat. Сред жертвите има най-малко три деца.\r\nПо-рано в понеделник вицепремиерът на Турция Бекир Боздаг обяви, че около 50% от територията на Африн се намира под контрола на военните на Анкара. Съгласно думите му, от началото на операция „Маслинова клонка“ (20 януари) са неутрализирани 2 795 „терористи“. Заедно със силите на Сирийската свободна армия (ССА) турската войска контролира 112 населени места и 30 стратегически височини.Тереза Герова", "date": "2018.03.06", "title": "ТАСС: Турската армия е подложила на обстрел покрайнините на Африн, загинали са 18 души"}
{"url": "http://www.focus-news.net/news/2018/03/06/2496237/vladimir-putin-obemat-na-orazheyniya-iznos-prez-2017-g-nadhvarlya-15-miliarda-dolara.html", "text": "През 2017 г. обемът на оръжейния износ от Руската федерация е надхвърлил 15 милиарда долара. Това обяви държавният глава на страната Владимир Путин, предава TACC.\r\nРусия ще развива военно-техническото сътрудничество с всяка заинтересована страна, въпреки натиска упражняван върху тях от трети страни. Също така Москва стриктно ще спазва международноправните си задължения, като няма да поставя търговските ползи пред глобалната сигурност. Това бяха уверенията на лидера на Кремъл, които даде в рамките нна първото заседание за годината заседание на Комисията за военно-техническо сътрудничество между  Русия и други страни.\r\n„Опитът в съвременните войни и конфликти показват, че е недопустимо пренебрегването на средствата за защита на държавния суверенитет и сигурността на гражданите. Русия ще развива активно военно- техническото сътрудничество с всяка заинтересована страна“, подчерта Путин. \r\nПутин благодарил на колектива предприятия от ВПК за ефективната работа. „Този успех е особено ценен при жестоките, неконкурентни условия, в които са принудени да работят руските предприятия“, счита той. „Не е тайна, че на страните, които искат сътрудничество с Русия във военно- техническата сфера се оказва безпрецедентно и неприкрито влияние, чиято цел е не само да отстранят конкурента от световния оръжеен пазар, но и да подкопаят отбранителните способности на отделните държави, като увеличат изоставането им във военната област. Умението ефективно да се работи в условията на политически провокации и икономически диверсии подчертава силните страни на вътрешната система на военно- техническото сътрудничество, нейната устойчивост и огромен потенциал“, изрази увереност президентът на Руската Федерация.  \r\nОткривайки срещата, Путин отбелязва, че „Русия потвърждава статуса си на един от водещите износители на световния пазар“. „Обемът на износ на въоръжение и военна техника расте трета година поред, като за миналата година е повече от 15 милиарда долара“, поясни руският президент. „Обемът на подписаните сделки (от резултатите за 2017 г.), нарасна почти два пъти и прехвърли 16 милиарда долара“, обясни Путин, като същевременно поясни, че стойността на получените, но все още неизпълнени поръчки е повече от 45 млрд. долара. ВПК имат поръчки за няколко години напред, а броят на партньорите на Москва надвишава 100 държави, допълни още руският президент.", "date": "2018.03.06", "title": "Владимир Путин: Обемът на оръжейния износ през 2017 г. надхвърля 15 милиарда долара"}
{"url": "http://www.focus-news.net/news/2018/03/06/2496231/der-standard-v-avstriya-vazraziha-sreshtu-deportatsiyata-na-siriysko-semeystvo-v-balgariya.html", "text": "В Австрия възразиха срещу депортацията на сирийско семейство в България, отбелязва националният ежедневник Der Standard.\r\nКъм сутрешните часове на понеделник около 6,5 хил. души бяха подписали петиция, с която призоваха властите във Виена да не изпращат обратно в България шестчленното сирийско семейство от кюрдски произход. Съгласно разпространената информация, депортацията трябва да бъде извършена във вторник, 6 март. \r\nВъпреки че двойката и четирите им деца са получили субсидиарна закрила в страната ни, семейството е било настанено в център за задържане в продължение на дни. От редакцията отбелязват, че на едно от децата е нанесен побой. Ето защо семейството се бори „със зъби и нокти“ срещу обратното му изпращане в югоизточната европейска държава.  \r\nОсвен това семейството е добре установено в Австрия. Братът на съпругата, който е австрийски гражданин, подкрепя сестра си, включително финансово. Независимо от това полицията ги е извела от дома им в Оберват, провинция Бургаланд. При акцията бащата е направил опит да се нарани с нож. Той е бил категоричен, че предпочита да умре, отколкото да се върне в България.Тереза Герова", "date": "2018.03.06", "title": "Der Standard: В Австрия възразиха срещу депортацията на сирийско семейство в България"}
{"url": "http://www.focus-news.net/news/2018/03/06/2496228/tass-kakvi-tochno-sa-novite-superorazhiya-na-rusiyai.html", "text": "Руската държавна агенция ТАСС публикува материал за новите оръжейни системи, създаването и успешните им изпитания, за които държавният глава на страната Владимир Путин обяви в годишното си послание към Федералното събрание - в реч, предизвикала остри реакции на международната общност.\r\nВ началото на месеца президентът на Руската федерация Владимир Путин се обърна с послание към Федералното събрание, в което освен икономически, международни и социални теми бяха засегнати и въпроси за отбранителните способности на страната и създаването на нови образци на стратегически и хиперзвукови оръжия, а също и оръжейни системи, работещи на физически принципи. Въпреки това лидерът на Кремъл уточни, че с оглед на перспективите за бъдещи разработки, информацията за тези супероръжия все още е скрита. \r\n\"Подчертавам, че създадените и произведени образци на новите стратегически оръжия - в действителност са нови видове стратегически оръжия, а не резерви на СССР\", заяви Путин, отбелязвайки, че всичко това, за което говори, е резултат от дългогодишната работа на десетки научни организации, бюра и институции.\r\nВ рамките на речта си руският президент също припомни, че притежаването на свръхзвукови оръжия \"дава сериозни предимства в областта на въоръжената борба\". Президентът също така обяви разработването на небалистични стратегически оръжия (т.е. такива, които нямат балистични полетни траектории при придвижване към целта), които обезсмислят системите за противоракетна отбрана (ПРО). \r\nСпоред руския министър на отбраната Сергей Шойгу усъвършенстваните оръжия, за които говори Путин, ще възпрепятстват въвличането на Русия в поредната надпревара на въоръжаването и ще \"пробие\" ПРО на САЩ. Създаденото в Русия оръжие е най-модерното и изпреварващо времето си с множество години, в някои отношения - дори с десетилетия. \"Това, което днес се създава в Полша и Румъния, в Аляска и се очаква да бъде създадено в Южна Корея и Япония, е чадър на ПРО, който е пълен с дупки. Не знам защо за тези пари им трябва подобен чадър\", коментира военният министър на Москва. \r\nКоментирайки посланието на Путин, главният редактор на списание \"Национальная оборона\" Игор Коротченко отбеляза, че всички тези нови руски оръжейни системи обезсмислят усилията на САЩ в областта на противоракетната отбрана, демонстрират уязвимостта на САЩ и \"шокират Пентагона.\" Американската система за ПРО ще бъде неефективна срещу новите видове оръжия, с които разполага Москва, изрази увереност Коротченко. \r\n\"Смятам, че президентът обяви новите стратегически разработки, за да покаже уязвимостта на американската територия, въпреки огромния военен бюджет (на САЩ - бел. р.) и да подчертае, че те не могат да ни нападнат безнаказано. Тези оръжия ще шокират както Пентагона, така и ЦРУ,  тъй като Владимир Путин ги обяви открито\", подчерта Коротченко. \"Сармат\" - без ограничения на обхвата\r\nГоворейки за конкретни оръжия, Путин започна със съобщение за началото на активната фаза на тестване на усъвършенстваната ракетна система \"Сармат\". Тя ще замени комплекса P-36M2 \"Воевода\", създаден от СССР. Според президента \"винаги и навсякъде са признавали неговата бойна мощ, нашите чуждестранни колеги са му давали дори и много опасното име, но способностите на ракетата \"Сармат\" са много по-големи\", увери Путин. \r\nРуският президент презентира видео, което даде представа за основните характеристики на \"Сармат\" и по-специално - липсата на ограничения в обхвата на полета. За разлика от новата система, \"Воевода\" има диапазон от 11 хил. километра. \r\nСъгласно думите на Путин, новият комплекс \"е способен да атакува цели както през Северния, така и през Южния полюс\". \"Сармат\" е страховито оръжие, чиито характеристики не се припокриват с нито една от разработваните към момента подобни системи, категоричен бе лидерът на Кремъл. Авиационна ракетна система \"Кинжал\"\r\nВажен етап от разработването на въоръжението е и създаването на високоточната хиперзвукова авиационна ракетна система. От 1 декември 2017 г. в Южния военен окръг (ЮВО) е постъпил на въоръжение комплексът \"Кинжал\". В рамките на речта на Путин бяха демонстрирани кадри от изпитанията на системата, на които се видя, че ролята на високоскоростен самолет изпълнява свръхзвуковия изтребител МиГ-31. На показания запис ракетата лети със свръхзвукова скорост, т.е. надвишаваща скоростта на звука 10 пъти. \r\n\"Това й позволява гарантирано да преодолява всички съществуващи, и според мен бъдещи системи на ПВО и ПРО, пренасяйки към цели с обхват до две хиляди километра ядрени и конвенционални бойни глави\", отбеляза руският президент. Подводен безпилотен апарат\r\nПутин засегна и темата за безпилотните оръжейни системи, които към настоящия момент се проектират и създават в света. Такава техника е разработена и в Русия - безпилотен подводен апарат, способен да се движи на огромна дълбочина с неограничен обхват. \"Бих казал, на много голяма дълбочина и с междуконтитентален обсег със скорост, надвишаваща тази на подводници, торпеда и на всички видове, дори и на най-бързите кораби\", подчерта руският президент. \"Тези апарати имат ниско ниво на шум, висока маневреност и са практически неуязвими за противника\", допълни Путин, като определи разработката като \"просто фантастична\". \r\nСъгласно думите му, тези безпилотни подводни апарати може да бъдат оборудвани както с конвенционални, така и с ядрени боеприпаси. Това им позволява да поразяват широк спектър от цели, включително укрепления на брега и инфраструктура. \r\n\"Резултатите от проведени изпитания ни дадоха възможност да пристъпим към създаването на принципно нов вид стратегическо оръжие, оборудвано с ядрени боеприпаси с огромна мощност\", заключи руският президент. Крилата ракета с ядерной установка\r\nВ Русия е разработена и малогабаритна свръхмощна ядрена енергоустановка, която може да бъде пренесена в крилата ракета, което ще й гарантира практически почти неограничен обхват на полета и неуязвимост от ПВО и ПРО системи на противника. \r\n\"Започнахме разработването на нови видове стратегически оръжия, които не използват балистична траектория, когато се движат към целта, и, следователно, системите за противоракетна отбрана в борбата срещу тях е безполезна и просто безсмислена\", заяви Путин, отбелязвайки, че тези съвременни оръжейни системи са плод на най-новите уникални постижения на руските учени, конструктори и инженери.Хиперзвуков \"Авангард\"\r\nДруг технологичен пробив е създаването на стратегически ракетен комплекс с фундаментално ново бойно оборудване. Неговите тестове също са успешно завършени. Нарича се \"Авангард\". Комплексът може да се движи в гъсти слоеве на атмосферата с хиперзвукова скорост над 20 Мах. Когато се придвижва към целта, той извършва дълбоки маневри - странични и височинни, което го прави неуязвим за ПРО и ПВО, увери руският държавен глава. Путин обаче подчерта, че истинският облик на това оръжие \"по разбираеми причини\" не може да бъде разкрит. Оръжия, работещи на нови физически принципи\r\nОръжейните системи, работещи на нови физически принципи, включително лазерно оръжие, разширява значително възможностите на Русия в сферата на сигурността, категоричен бе лидерът на Кремъл. \"Знаем добре, че редица държави работят над създаването на оръжия на нови физически принципи. Имаме пълни основания да предположим, че и тук сме направили крачка напред. При всички положения там, където това е необходимо\", отбеляза Путин. \r\n\"Съществени резултати са постигнати в създаването на лазерно оръжие, и то вече не е просто теория или проект, дори не е просто начало на производство. От миналата година във войската вече постъпват бойни лазерни системи. Не искам да навлизам в детайли, просто сега не е моментът. Но специалистите разбират, че наличието на такива системи разширяват значително възможностите на Русия в сферата на сигурността\", подчерта държавният глава на Руската федерация. \r\nНовите физически принципи са условен термин, предназначен да подчертае, че вредните фактори на оръжията се основават на процеси и феномени, които преди това не са били използвани за военни цели. Като пример за оръжие на нови физически принципи може да се посочат разработките на електромагнитни оръжия, лазерни оръжия, управляеми електронни боеприпаси, свръхвисокочестотни, ултразвукови и друг тип оръжия. .Тереза Герова", "date": "2018.03.06", "title": "ТАСС: Какви точно са новите супероръжия на Русия?"}
{"url": "http://www.focus-news.net/news/2018/03/06/2496239/ekathimerini-novi-stachki-v-gartsiya-tozi-pat-na-zheleznichari-i-taksimetrovi-shofyori.html", "text": "Във вторник, 6 март, в Гърция отново ще бъдат организирани стачки – този път на железничарите и на таксиметровите шофьори, предупреждава електронното издание Ekathimerini.\r\nВ Атина няма да има таксиметрови услуги в продължение на девет часа, между 8 и 17 часа. Водачите протестират срещу „несправедливата конкуренция“ на „Юбер“.\r\nВ изявление синдикатът, представляващ таксиметровите шофьори в Атика, изрази загриженост относно забавянето в приемането на законопроект на транспортното министерство, насочен към реорганизиране на сектора и преодоляване на „новаторските платформи, които ограбват таксиметровите шофьори и страната\".\r\nСъщевременно служителите на железопътния транспорт също предприемат действия с 24-часова стачка, която ще засегне предградията на Атина и метрото до международното летище в гръцката столица.Тереза Герова", "date": "2018.03.06", "title": "Ekathimerini: Нови стачки в Гърция – този път на железничари и таксиметрови шофьори"}
{"url": "http://www.focus-news.net/news/2018/03/06/2496238/the-times-parvi-den-sled-vrashtaneto-si-na-rabota-angela-merkel-otnovo-zagovori-za-reforma-na-es.html", "text": "В деня, в който бе официално номинирана за поста на канцлер на ФРГ, Ангела Меркел обеща да приоритизира европейската интеграция и да насочи вниманието си към глобални въпроси като Сирия, отбелязват от редакцията на британския вестник The Times.\r\nМеркел, 63 г., демонстрира доза на спешност, след като загуби около шест месеца в коалиционни преговори. Очакванията от новия кабинет са особено високи в Париж, където президентът Еманюел Макрон очерта амбициозната си програма за реформа на Европейския съюз още през септември, веднага след изборите за федерален парламент на Германия. \r\nМеркел не споделя ентусиазма му за финансов министър на 19-те страни от еврозоната и все още не е обявила докъде позицията на Берлин се припокрива с тази на Париж, припомнят от редакцията.Тереза Герова", "date": "2018.03.06", "title": "The Times: Първи ден след връщането си на работа: Ангела Меркел отново заговори за реформа на ЕС"}
{"url": "http://www.focus-news.net/news/2018/03/06/2496240/vzglyad-general-mraz-otnovo-zastana-na-stranata-na-rusiya.html", "text": "На фона на студа, който завладя Западна Европа, в Германия се радват, че действа обходният „Северен поток“. Така политолози обясняват парадоксално слабата реакция от страна на Европейския съюз на поредния руско- украински конфликт за транзита на газ. С навлизащия в Европа сибирски студ, руските аргументи звучат особено убедително, коментират в редакцията на руското издание „Взгляд“.\r\nВ понеделник руско- украинският газов спор продължи да се разраства. Руският енергиен гигант „Газпром“ официално уведоми украинската държавна компания „Нафтогаз“ за начало на приключването по съдебен ред на договорите за доставка и транзит на газ през Украйна. Междувременно Западът, чието благосъстояние ще бъде засегнато пряко от новия газов ред, почти не обърна внимание на спора. Вместо – както обикновено,  да демонстрират солидарността си с Украйна, ръководството на ЕС зае позиция, която може да се изрази по следния начин: решавайте си проблемите сами, важното е вашите спорове да не засягат крайния потребител. \r\nНакрая Европейската комисия направи помирително изявление, като предложи на страните услугите си като посредник в спора. \r\nЕС обвини Киев в неблагодарност, коментират от редакцията, като привеждат информация, от която става ясно, че в държави като Германия и Полша са недоволни от развитието на спора между Киев и Москва.Тереза Герова", "date": "2018.03.06", "title": "„Взгляд“: „Генерал Мраз“ отново застана на страната на Русия"}
{"url": "http://www.focus-news.net/news/2018/03/06/2496242/sport-obyaviha-imenata-na-nay-dobrite-igrachi-na-nba-za-sedmitsata.html", "text": "Защитникът на Торонто Раптърс Демар Дерозан и звездата на Ню Орлиънс Пеликанс Антъни Дейвис бяха обявени са най-добри играчи на седмицата в Националната баскетболна асоциация. \r\nЗа четири мача Дерозан е отбелязал средно по 20,8 точки. За три победни срещи центърът на Ню Орлиънс Пеликанс Дейвис е отбелязал средно по 34 точки.", "date": "2018.03.06", "title": "Спорт: Обявиха имената на най-добрите играчи на НБА за седмицата"}
{"url": "http://www.focus-news.net/news/2018/03/06/2496243/the-daily-express-severna-koreya-izpolzva-kriptovaluta-za-finansirane-na-yadrenata-si-programa-tvardi-bivsh-ofitser-ot-ans.html", "text": "Северна Корея използва криптовалута за финансиране на програмата си за ядрени и балистични ракети – отчаян опит на лидера на Пхенян Ким Чен-ун да заобиколи санкциите, наложени му от ООН, пише британският вестник The Daily Express, като се позовава на бивш офицер от Агенцията за национална сигурност на САЩ.\r\nПрисила Мориучи твърди, че през миналата година изолираната комунистическа държава може да е спечелила 210 млн. долара (около 11 хил. биткойна) от криптокомпозиции. „Бих се обзаложила, че те се превръщат в нещо – валута или физически стоки, които подкрепят програмата на Северна Корея за ядрени и балистични ракети\", изрази увереност бившият офицер от АНС. \r\nМориучи, която понастоящем работи за Recorder Future, разузнавателна компания, занимаваща се с киберзаплахите, счита, че севернокорейският режим е придобил огромния брой биткойни от минно дело или хакерство.", "date": "2018.03.06", "title": "The Daily Express: Северна Корея използва криптовалута за финансиране на ядрената си програма, твърди бивш офицер от АНС"}
{"url": "http://www.focus-news.net/news/2018/03/06/2496241/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Списъкът на основания за забрана за влизане в Руската федерация може да бъде разширен с чужденци, заподозрени в съдействие на терористични организации. Препоръките за това кой да не бъде допускан в страната ще бъдат оформени въз основа на данните от Генералната прокуратура, Следствения комитет, Министерството на правосъдието, Федералната служба за сигурност, Министерството на вътрешните работи и Министерството на външните работи, отбелязва руският вестник „Известия“ в ексклузивен материал по темата.\r\nПравителствената комисия по законодателната дейност подкрепи инициативата на депутатите от „Единна Русия“, която предвижда забрана за влизане в Руската федерация на чужденци, чиито сметки са замразени поради подозрения за финансиране на тероризъм или пране на пари. Сега документът се подготвя за разглеждане на първо четене в Държавната Дума.\r\nОт редакцията подчертават, че не се изискват изрични съдебни решения за включването на лица в списъка. Впоследствие той ще бъде използван като основа за решения на Междуведомствената комисия по противодействие на финансирането на тероризма. \r\nПредседателят на комисията на Държавната дума за развитието на гражданското общество и за въпроси на обществени и религиозни асоциации Сергей Гаврилов (Комунистическа партия) заяви, че законопроектът има „добър дух\".\r\n„Ние имаме положително отношение към този документ, готови сме да го доразвием с авторите на второ четене като се вземат предвид изказаните в посланието на президента (Владимир Путин) желания“, заяви за изданието Гаврилов.\r\n*** На фона на студа, който завладя Западна Европа, в Германия се радват, че действа обходният „Северен поток“. Така политолози обясняват парадоксално слабата реакция от страна на Европейския съюз на поредния руско- украински конфликт за транзита на газ. С навлизащия в Европа сибирски студ, руските аргументи звучат особено убедително, коментират в редакцията на руското издание „Взгляд“.\r\nВ понеделник руско- украинският газов спор продължи да се разраства. Руският енергиен гигант „Газпром“ официално уведоми украинската държавна компания „Нафтогаз“ за начало на приключването по съдебен ред на договорите за доставка и транзит на газ през Украйна. Междувременно Западът, чието благосъстояние ще бъде засегнато пряко от новия газов ред, почти не обърна внимание на спора. Вместо – както обикновено,  да демонстрират солидарността си с Украйна, ръководството на ЕС зае позиция, която може да се изрази по следния начин: решавайте си проблемите сами, важното е вашите спорове да не засягат крайния потребител. \r\nНакрая Европейската комисия направи помирително изявление, като предложи на страните услугите си като посредник в спора. \r\nЕС обвини Киев в неблагодарност, коментират от редакцията, като привеждат информация, от която става ясно, че в държави като Германия и Полша са недоволни от развитието на спора между Киев и Москва.\r\n*** Осъден в Русия за държавна измяна попадна в британска болница, пише руският вестник „Коммерсант“ във водеща статия, посветена на инцидента в Солзбъри с бившия полковник от военното разузнаване, 66-годишния Сергей Скрипал.\r\nСкрипал, бивш полковник от Главното разузнавателно управление (ГРУ) на Руската държава, шпионирал за британското разузнаване, и неговата 30-годишна спътница, се оказваха в реанимация след посещение в търговски център в Солзбъри, където живеят. Полицията подозира, че двойката е отровена с неизвестно вещество, обобщават от редакцията.\r\nИнцидентът се е случил в неделя в търговски център в града. На двамата посетители обаче им е станало лошо и са повикали екипи на „Бърза помощ“, които са ги транспортирали в болница. Лекарите са заключили, че двамата са пострадали от въздействието на неизвестно токсично вещество. След резултатите от първия анализ в търговския център са изпратени представители на спецслужбите, които са извършили дезактивация (отделяне на радиоактивни вещества) в помещенията, в които са се намирали Скрипал и спътницата му. Медиците в града обаче са разпространили съобщение, в което призовават жителите да се обръщат към болниците само при спешни случаи. \r\nПричината за отравянето на бившия полковник на руското разузнаване все още не е установена. От полицията уточниха, че към настоящия момент нямат основания да третират случая като терористичен акт, макар да подчертаха, че инцидентът все още се разследва.\r\nСкрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев.\r\n***", "date": "2018.03.06", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/03/06/2496245/the-guardian-neonatsistki-grupi-rekrutirat-britantsi-za-boevete-v-ukrayna.html", "text": "Неонацистките групи, участващи във военните действия в Източна Украйна, активно се стремят да наемат британски крайнодесни активисти, съобщава вестник The Guardian, като се позовава на информация от неправителствената организация „Надежда, не омраза“ (Hope not Hate).\r\nПрез последните месеци най-малко двама граждани на Обединеното кралство са пътували до разкъсаната от войната източноевропейска страна, след като са били окуражени от хора, свързани с батальона „Азов“, който в Украйна е познат като фашистка милиция, обясняват от организацията. \r\nПо информация на „Надежда, не омраза“, група, наречена „Мизантропска дивизия“, която е свързана с батальона „Азов\", работи с представители на крайнодесни организации в Обединеното кралство, включително и със забранени десни терористични организация като National Action, за да привлече активисти да пътуват до Украйна.\r\nОт „Надежда, не омраза“ обаче са уверени, че само двама или три граждани на Великобритания са напуснали пределите й, за да се включат във военните действия в Украйна. От организацията подчертават, че „изглежда никой от утвърденото крайнодясно не е откликнал“ на апела за заминаване на Украйна. \r\nПредупреждението на „Надежда, не омраза“ бе отправено само четири дни, след като командващият звеното за борба с тероризма към „Скотланд ярд“ Марк Роули разкри, че през 2017 г. на територията на Великобритания са предотвратени четири атентата на крайнодесни. Тереза Герова", "date": "2018.03.06", "title": "The Guardian: Неонацистки групи рекрутират британци за боевете в Украйна"}
{"url": "http://www.focus-news.net/news/2018/03/06/2496244/the-independent-sled-otravyaneto-na-bivsh-ofitser-ot-ruskoto-voenno-razuznavane-politsiyata-v-solzbari-zatvori-restorant-kato-predpazna-myarka.html", "text": "Полицията в британския град Солзбъри затвори ресторант като „предпазна мярка“, след като по-рано в търговски център бивш полковник от Главното разузнавателно управление (ГРУ) на Руската федерация  и неговата 30-годишна спътница се оказаха в болница, защото са били подложени на въздействието на неизвестно вещество, отбелязва вестник The Independent.\r\nСергей Скрипал, 66-годишен и жена, за която се твърди, че е на около 30 г., са били открити в безсъзнание на пейка в търговския център в неделя. За инцидента бе съобщено за първи път ден по-късно. Двамата не са имали видими следи от наранявания, но състоянието им е критично. \r\nОт полицията в Солзбъри съобщиха, че един от ресторантите в града е затворен за посетители, докато трае разследването на инцидента със Скрипал. Въпреки това властите увериха, че не съществува риск за здравето на гражданите. \r\n„Тъй като все още сме в най-ранен етап на разследването не сме в състояние да установим дали е извършено престъпление. Реакцията на много агенции бе координирана\", подчертаха правоохранителните органи. \r\nСлучаят на Скрипал незабавно предизвика асоциации с убийството на бившия офицер от Федералната служба за сигурност на Руската федерация Александър Литвиненко, който почина след поглъщането на чай със съдържание на радиоактивен полоний 210.\r\nСкрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев.Тереза Герова", "date": "2018.03.06", "title": "The Independent: След отравянето на бивш офицер от руското военно разузнаване: Полицията в Солзбъри затвори ресторант като „предпазна мярка“"}
{"url": "http://www.focus-news.net/news/2018/03/06/2496248/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министър-председателят на Обединеното Кралство Тереза Мей изрази увереност, че митническият режим между САЩ и Канада би могъл да се превърне в модел за разрешаване на проблема с границата на Северна Ирландия, пише британският вестник The Telegraph.\r\nСАЩ и Канада не са обвързани с митнически съюз, но имат сключена търговска сделка, която позволява ежедневно през граничните пунктове да преминават десетки хиляди души чрез схема, която не допуска забавяне в процеса. Въпреки това предложението на Мей бе незабавно отхвърлено от ирландския премиер Лео Варадкар, който заяви, че моделът между САЩ и Канада \"определено не е решение, което бихме могли да приемем\".\r\nКритиците на предложението на премиера посочват, че на границата между САЩ и Канада са разположени въоръжени патрули и че физическата инфраструктура, като например скенерите за проверка на камионите, е част от договореностите между Вашингтон и Торонто.\r\n***  Неонацистките групи, участващи във военните действия в Източна Украйна, активно се стремят да наемат британски крайнодесни активисти, съобщава вестник The Guardian, като се позовава на информация от неправителствената организация „Надежда, не омраза“ (Hope not Hate).\r\nПрез последните месеци най-малко двама граждани на Обединеното кралство са пътували до разкъсаната от войната източноевропейска страна, след като са били окуражени от хора, свързани с батальона „Азов“, който в Украйна е познат като фашистка милиция, обясняват от организацията. \r\nПо информация на „Надежда, не омраза“, група, наречена „Мизантропска дивизия“, която е свързана с батальона „Азов\", работи с представители на крайнодесни организации в Обединеното кралство, включително и със забранени десни терористични организация като National Action, за да привлече активисти да пътуват до Украйна.\r\nОт „Надежда, не омраза“ обаче са уверени, че само двама или три граждани на Великобритания са напуснали пределите й, за да се включат във военните действия в Украйна. От организацията подчертават, че „изглежда никой от утвърденото крайнодясно не е откликнал“ на апела за заминаване на Украйна. \r\nПредупреждението на „Надежда, не омраза“ бе отправено само четири дни, след като командващият звеното за борба с тероризма към „Скотланд ярд“ Марк Роули разкри, че през 2017 г. на територията на Великобритания са предотвратени четири атентата на крайнодесни.\r\n*** Полицията в британския град Солзбъри затвори ресторант като „предпазна мярка“, след като по-рано в търговски център бивш полковник от Главното разузнавателно управление (ГРУ) на Руската федерация  и неговата 30-годишна спътница се оказаха в болница, защото са били подложени на въздействието на неизвестно вещество, отбелязва вестник The Independent.\r\nСергей Скрипал, 66-годишен и жена, за която се твърди, че е на около 30 г., са били открити в безсъзнание на пейка в търговския център в неделя. За инцидента бе съобщено за първи път ден по-късно. Двамата не са имали видими следи от наранявания, но състоянието им е критично. \r\nОт полицията в Солзбъри съобщиха, че един от ресторантите в града е затворен за посетители, докато трае разследването на инцидента със Скрипал. Въпреки това властите увериха, че не съществува риск за здравето на гражданите. \r\n„Тъй като все още сме в най-ранен етап на разследването не сме в състояние да установим дали е извършено престъпление. Реакцията на много агенции бе координирана\", подчертаха правоохранителните органи. \r\nСлучаят на Скрипал незабавно предизвика асоциации с убийството на бившия офицер от Федералната служба за сигурност на Руската федерация Александър Литвиненко, който почина след поглъщането на чай със съдържание на радиоактивен полоний 210.\r\nСкрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев.\r\n*** В деня, в който бе официално номинирана за поста на канцлер на ФРГ, Ангела Меркел обеща да приоритизира европейската интеграция и да насочи вниманието си към глобални въпроси като Сирия, отбелязват от редакцията на британския вестник The Times.\r\nМеркел, 63 г., демонстрира доза на спешност, след като загуби около шест месеца в коалиционни преговори. Очакванията от новия кабинет са особено високи в Париж, където президентът Еманюел Макрон очерта амбициозната си програма за реформа на Европейския съюз още през септември, веднага след изборите за федерален парламент на Германия. \r\nМеркел не споделя ентусиазма му за финансов министър на 19-те страни от еврозоната и все още не е обявила докъде позицията на Берлин се припокрива с тази на Париж, припомнят от редакцията.\r\n*** Северна Корея използва криптовалута за финансиране на програмата си за ядрени и балистични ракети – отчаян опит на лидера на Пхенян Ким Чен-ун да заобиколи санкциите, наложени му от ООН, пише британският вестник The Daily Express, като се позовава на бивш офицер от Агенцията за национална сигурност на САЩ.\r\nПрисила Мориучи твърди, че през миналата година изолираната комунистическа държава може да е спечелила 210 млн. долара (около 11 хил. биткойна) от криптокомпозиции. „Бих се обзаложила, че те се превръщат в нещо – валута или физически стоки, които подкрепят програмата на Северна Корея за ядрени и балистични ракети\", изрази увереност бившият офицер от АНС. \r\nМориучи, която понастоящем работи за Recorder Future, разузнавателна компания, занимаваща се с киберзаплахите, счита, че севернокорейският режим е придобил огромния брой биткойни от минно дело или хакерство.\r\n***", "date": "2018.03.06", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/03/06/2496229/afp-kim-chen-un-e-obsadil-s-delegatsiya-na-seul-otslabvaneto-na-naprezhenieto-na-koreyskiya-poluostrov.html", "text": "Севернокорейският лидер Ким Чен-ун е обсъдил с делегация на Сеул начини за облекчаване на напрежението на Корейския полуостров, предава AFP, като се позовава на държавната информационна агенция KCNA.\r\nКим е „приветствал сърдечно\" южнокорейските официални лица по време на посещението им в Пхенян и е организирал в тяхна чест официална вечеря, става ясно от разпространеното съобщение. \r\n„Той имаше открит разговор с делегацията от Южна Корея по въпросите, свързани с активното подобряване на отношенията между Севера и Юга и осигуряване на мир и стабилност на Корейския полуостров\", предаде KCNA. Тереза Герова", "date": "2018.03.06", "title": "AFP: Ким Чен-ун е обсъдил с делегация на Сеул отслабването на напрежението на Корейския полуостров"}
{"url": "http://www.focus-news.net/news/2018/03/06/2496251/hurriyet-inflatsiyata-na-turtsiya-ostava-dvutsifrena-i-prez-fevruari-dostigayki-do-niva-ot-1026-saobshtava-vestnik.html", "text": "Hurriyet, като отбелязва, че все пак се наблюдава понижение спрямо предходния месец, когато инфлацията е била 10,35%. \r\nНа месечна база потребителските цени през февруари отбелязаха промяна от 0,73%, по-висока от очакванията, като цените на храните са се увеличили значително, показват данните на Турския статистически институт (TÜİK), публикувани на 5 март.\r\nНай-високото месечно увеличение  е в здравеопазването (2.57%), докато цените на хранителните продукти и на безалкохолните напитки са нараснали с 2.24%. цените за отдих и културата са се увеличили с 1.89%, обзавеждането и битовото оборудване - с 1.23%, а хотелите, кафенета и ресторанти - с 0.95%.\r\nДелът на цените на храните в цялостната кошница е най-висок с дял от 23,03%, следван от транспорта със 17,47%.\r\nЕдинственият месечен спад е за облекло и обувки (4.09%), показват данни на Турския статистически институт.", "date": "2018.03.06", "title": "Hurriyet: Инфлацията на Турция остава двуцифрена и през февруари, достигайки до нива от 10,26%, съобщава вестник"}
{"url": "http://www.focus-news.net/news/2018/03/06/2496234/ministerstvo-na-mladezhta-i-sporta-se-sdobi-s-moderna-meditsinska-aparatura-za-rehabilitatsiya-obzor.html", "text": "Министерство на младежта и спорта се сдоби с модерна медицинска апаратура за рехабилитация. Медицинската техника е дарение на италианската компания Sixtus и е предназначена за Дирекция „Координация и контрол на спортната подготовка“ към министерството. Директорът на компанията, която е лидер в производството на медицински продукти - Масимо Маручи, присъства на официалното представяне на трите апарата заедно с министъра на младежта и спорта Красен Кралев и представителят на Sixtus в България Любомир Ганев. \r\nПредставянето на медицинските уреди започна с нагледна демонстрация на начина, по който техниката функционира. По време на нея стана ясно, че първият уред служи за определяне на работата на вестибуларния апарат при различни видове натоварвания, вторият – за по-бързо възстановяване след травми и операции, а третият - за диаметрална терапия за възстановяване след травми и операции с помощта на високочестотен ток. \r\nБлагодарност към работата на Любомир Ганев и председателя на Sixtus Масимо Маручи изрази министърът на младежта и спорта Красен Кралев. „Аз съм много радостен и благодарен на г-н Маручи и г-н Ганев, че направиха това дарение за нашия Център за функционални изследвания и рехабилитация на спортисти, защото наистина през последните няколко години полагаме усилия този център да работи пълноценно“, заяви министър Кралев. Той изрази надежда центърът все повече да се използва от българските федерации и обяви, че достъпът до него се предоставя безплатно на всички български елитни спортисти.\r\n40 хиляди лева е стойността на новата медицинска апаратура, която ММС получи като дарение, обяви Любомир Ганев - член на УС на Българска федерация по волейбол и вицепрезидент на БОК, който е представител на италианската компания производител на апаратурата в България - Sixtus. Според Ганев най-важното е, че нашите атлети ще имат шанса да разполагат с възможно най-качествени продукти. Той допълни, че целта е да се предложат най-добрите условия за българските спортисти за правилно провеждане на спортна подготовка.", "date": "2018.03.06", "title": "Министерство на младежта и спорта се сдоби с модерна медицинска апаратура за рехабилитация (ОБЗОР)"}
{"url": "http://www.focus-news.net/news/2018/03/06/2496253/a1-on-makedoniya-nay-malko-pet-hilyadi-dushi-se-otkazvat-godishno-ot-kosovsko-grazhdanstvo.html", "text": "От 2009 г. насам годишно от косовско гражданство се отказват най-малко пет хиляди души, предава скопският телевизионен канал A1 On.\r\nСтатистиката от косовското вътрешно министерство потвърждава, че тенденцията на отказ от гражданството се задълбочава през 2014 г., когато паспортът си са върнали 5 158 граждани на най-младата държава на Балканите. През 2016 г. броят им е бил 5 871.\r\nРоксана Кария, директор на Службата за връзки с обществеността, отбеляза, че най-голям процент от онези, които се отказват от косовското гражданство, се устройват в Германия.Тереза Герова", "date": "2018.03.06", "title": "A1 On (Македония): Най-малко пет хиляди души се отказват годишно от косовско гражданство"}
{"url": "http://www.focus-news.net/news/2018/03/06/2496236/fokus-makedoniya-zakonat-za-ezitsite-e-na-dneven-red-v-sabranieto-na-makedoniya.html", "text": "Във вторник, 6 март, Законът за употребата на езиците влиза за трето четене в парламента на Македония, съобщава македонският „Фокус“.\r\nОт опозиционната партия ВМРО-ДПМНЕ внесоха общо 35 хил. предложения за изменения на закона. Депутатите от водената от Християн Мицковски партия обявиха, че ще се върнат в парламентарната зала само при условие, че бъдат обсъдени промените на закона. Към настоящия момент ВМРО-ДПМНЕ продължава бойкота на работата на законодателната власт, като изисква освобождаването на народните представители от редиците си, задържани заради събитията в парламента от 27 април миналата година. \r\nОстава неясно дали ще бъде преодоляна парализата на законодателния орган в Скопие, или ще се премине към обсъждане на други точки от дневния ред на заседанието.Тереза Герова", "date": "2018.03.06", "title": "„Фокус“ (Македония): Законът за езиците е на дневен ред в Събранието на Македония"}
{"url": "http://www.focus-news.net/news/2018/03/06/2496255/the-washington-post-beliyat-dom-obmislya-nova-voenna-operatsiya-sreshtu-pravitelstvoto-na-bashar-asad.html", "text": "Администрацията на държавния глава на САЩ Доналд Тръмп обмисля нова военна операция срещу сирийското правителство в отговор на доклади от разузнаването за продължаващо използване на химическо оръжие от режима в Дамаск, съобщава изданието The Washington Post, като подчертава, че Вашингтон може да нанесе втори удар срещу близкоизточната република за по-малко от година. \r\nПрезидентът Тръмп е поискал варианти за наказване на правителството на сирийския президент Башар Асад, след  като бе съобщено за поне седем атаки с хлорен газ в зони, контролирани от опозицията на Дамаск. Последната предполагаема употреба на химически оръжия е от 25 февруари в бунтовническия анклав Източна Гута. \r\nПървият военен удар на САЩ срещу режима на Башар Асад бе нанесен през април 2016 г., след химическа атака  в Хан Шейхун, в резултат на която загинаха 80 души.Тереза Герова", "date": "2018.03.06", "title": "The Washington Post: Белият дом обмисля нова военна операция срещу правителството на Башар Асад"}
{"url": "http://www.focus-news.net/news/2018/03/06/2496250/the-guardian-leo-varadkar-othvarli-predlozhenieto-na-tereza-mey-za-razreshavane-na-problema-s-granitsata-po-modela-na-sasht-i-kanada.html", "text": "Министър-председателят на Република Ирландия Лео Варадкар отхвърли предложението на британския премиер Тереза Мей за разрешаване на проблема с границата по модела на САЩ и Канада, отбелязва вестник The Guardian.\r\nВарадкар подчерта пред репортери, че предложеното от Мей не може да бъде решение на въпроса. „Аз посетих границата между Канада и САЩ през август (миналата година) и видях инфраструктура с митнически постове, хора в униформи с оръжия и кучета, и това не е решение, което ние можем да приемем“, категоричен бе министър-председателят на Република Ирландия. \r\nОтговорът от негова страна дойде след речта на Мей за Брекзит от миналия петък, в която бяха изложени някои подробности за целите на правителството, но не бяха предложени нови решения за това как да се предотвратят граничните проверки между Република Ирландия и Северна Ирландия, в случай че Великобритания излезе от Митническия съюз на ЕС.Тереза Герова", "date": "2018.03.06", "title": "The Guardian: Лео Варадкар отхвърли предложението на Тереза Мей за разрешаване на проблема с границата по модела на САЩ и Канада"}
{"url": "http://www.focus-news.net/news/2018/03/06/2496254/pregled-na-mezhdunarodnite-novini-do-6-chasa-agentsiya-fokus.html", "text": "В Австрия възразиха срещу депортацията на сирийско семейство в България, отбелязва националният ежедневник Der Standard.\r\nКъм сутрешните часове на понеделник около 6,5 хил. души бяха подписали петиция, с която призоваха властите във Виена да не изпращат обратно в България шестчленното сирийско семейство от кюрдски произход. Съгласно разпространената информация, депортацията трябва да бъде извършена във вторник, 6 март. \r\nВъпреки че двойката и четирите им деца са получили субсидиарна закрила в страната ни, семейството е било настанено в център за задържане в продължение на дни. От редакцията отбелязват, че на едно от децата е нанесен побой. Ето защо семейството се бори „със зъби и нокти“ срещу обратното му изпращане в югоизточната европейска държава.  \r\nОсвен това семейството е добре установено в Австрия. Братът на съпругата, който е австрийски гражданин, подкрепя сестра си, включително финансово. Независимо от това полицията ги е извела от дома им в Оберват, провинция Бургаланд. При акцията бащата е направил опит да се нарани с нож. Той е бил категоричен, че предпочита да умре, отколкото да се върне в България.\r\n*** Лидерът на Северна Корея Ким Чен-ун се е договорил с членовете на делегацията на Сеул за провеждане на среща на върха между двете държави на полуострова.\r\nСевернокорейският лидер проведе първата по рода си среща с високопоставени представители на правителството на Южна Корея,  в рамките на която е подчертал неговата „твърда воля за енергичен напредък\" на междурегионалните връзки и обединение, предаде официалната агенция на Пхенян във вторник.\r\nДесетчленна южнокорейска делегация, водена от ръководителя на Службата за национална сигурност пристигна в столицата на Северна Корея с надеждата да насърчи диалога между Пхенян и Вашингтон. \r\nНапрежението между САЩ и Северна Корея се изостри през последните месеци на ожесточена реторика на Доналд Тръмп и Ким Чен-ун. Същевременно се наблюдаваше затопляне на отношенията между Пхенян и Сеул, които се явиха под един флаг на Зимните олимпийски игри в Пьончан, където президентът на Южна Корея Мун Дже-ин бе домакин на севернокорейска делегация на високо равнище. \r\n„Изслушвайки намерението на президента Мун Дже-ин за срещата на върха от специалния пратеник на Юга, Ким Чен-ун  обмени мнения и постигна задоволително споразумение\", гласи съобщението на KCNA.\r\nСевернокорейската агенция не предоставя подробности за това какво точно предвижда споменатото споразумение, но представител на Президентството в Сеул заяви, че отчасти то се отнася за предложението за провеждане на среща на върха.\r\n*** Министър-председателят на Обединеното Кралство Тереза Мей изрази увереност, че митническият режим между САЩ и Канада би могъл да се превърне в модел за разрешаване на проблема с границата на Северна Ирландия.\r\nСАЩ и Канада не са обвързани с митнически съюз, но имат сключена търговска сделка, която позволява ежедневно през граничните пунктове да преминават десетки хиляди души чрез схема, която не допуска забавяне в процеса. Въпреки това предложението на Мей бе незабавно отхвърлено от ирландския премиер Лео Варадкар, който заяви, че моделът между САЩ и Канада \"определено не е решение, което бихме могли да приемем\".\r\nКритиците на предложението на премиера посочват, че на границата между САЩ и Канада са разположени въоръжени патрули и че физическата инфраструктура, като например скенерите за проверка на камионите, е част от договореностите между Вашингтон и Торонто.\r\n*** Списъкът на основания за забрана за влизане в Руската федерация може да бъде разширен с чужденци, заподозрени в съдействие на терористични организации. Препоръките за това кой да не бъде допускан в страната ще бъдат оформени въз основа на данните от Генералната прокуратура, Следствения комитет, Министерството на правосъдието, Федералната служба за сигурност, Министерството на вътрешните работи и Министерството на външните работи.\r\nПравителствената комисия по законодателната дейност подкрепи инициативата на депутатите от „Единна Русия“, която предвижда забрана за влизане в Руската федерация на чужденци, чиито сметки са замразени поради подозрения за финансиране на тероризъм или пране на пари. Сега документът се подготвя за разглеждане на първо четене в Държавната Дума.\r\nОт редакцията подчертават, че не се изискват изрични съдебни решения за включването на лица в списъка. Впоследствие той ще бъде използван като основа за решения на Междуведомствената комисия по противодействие на финансирането на тероризма. \r\nПредседателят на комисията на Държавната дума за развитието на гражданското общество и за въпроси на обществени и религиозни асоциации Сергей Гаврилов (Комунистическа партия) заяви, че законопроектът има „добър дух\".\r\n„Ние имаме положително отношение към този документ, готови сме да го доразвием с авторите на второ четене като се вземат предвид изказаните в посланието на президента (Владимир Путин) желания“, заяви за изданието Гаврилов.\r\n*** Във вторник, 6 март, Законът за употребата на езиците влиза за трето четене в парламента на Македония.\r\nОт опозиционната партия ВМРО-ДПМНЕ внесоха общо 35 хил. предложения за изменения на закона. Депутатите от водената от Християн Мицковски партия обявиха, че ще се върнат в парламентарната зала само при условие, че бъдат обсъдени промените на закона. Към настоящия момент ВМРО-ДПМНЕ продължава бойкота на работата на законодателната власт, като изисква освобождаването на народните представители от редиците си, задържани заради събитията в парламента от 27 април миналата година. \r\nОстава неясно дали ще бъде преодоляна парализата на законодателния орган в Скопие, или ще се премине към обсъждане на други точки от дневния ред на заседанието.\r\n*** Министърът на външните работи на Турция Мевлют Чавушоглу обяви пред журналисти в понеделник, че ще разисква въпроса относно екстрадирането на бившия съпредседател на сирийската кюрдска Партия на демократичния съюз (ПДС) Салих Муслим с германския си колега Зигмар Габриел. За последно Муслим е забелязан във ФРГ. \r\n„Усилията ни за екстрадирането на Муслим не се ограничават само до Чешката република или Германия. Ще следваме Муслим, където и да отиде“, увери Чавушоглу.\r\nТурция е поискала от германските власти да задържат и екстрадират сирийския кюрдски лидер, издирван от Анкара, съобщиха източници на агенцията, пожелали анонимност.\r\nМуслим бе арестуван на 25 февруари в чешката столица Прага, след като Турция изиска задържането му. Два дни по-късно той бе освободен, въпреки че Анкара води срещу него дело за смъртоносна атака в столицата от 2016 г. Срещу Муслим е издадена международна заповед за арест, а от Интерпол е изискано издирването му с т.нар. червена бюлетина. \r\nМинистерството на вътрешните работи на Турция обяви награда от един милион долара за ареста на Муслим.\r\n***", "date": "2018.03.06", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/03/06/2496257/die-sueddeutsche-zeitung-germanskata-meteorologichna-sluzhba-shte-predstavi-analiz-za-riskovete-ot-izpolzvaneto-na-zelena-energiya-v-evropa.html", "text": "Във вторник, 6 март, Германската метеорологична служба ще представи анализ за надеждността на използването на „зелена“ енергия в Европа, припомня Die Sueddeutsche Zeitung, най-големият национален всекидневник във ФРГ.\r\nЕкспертите ще споделят какви оценките си за това какви са рисковете от т.нар. тъмна криза, която застрашава захранването с електроенергия на Стария континент. Ще бъдат представени и рисковете от комбинираното използване на вятърна и слънчева енергия.Тереза Герова", "date": "2018.03.06", "title": "Die Sueddeutsche Zeitung: Германската метеорологична служба ще представи анализ за рисковете от използването на „зелена“ енергия в Европа"}
{"url": "http://www.focus-news.net/news/2018/03/06/2496246/vtori-den-protest-v-zashtita-na-d-r-ivan-dimitrov-zadarzhan-za-ubiystvoto-na-38-godishen-tsiganin-obzor.html", "text": "Хиляди пловдивчани и хора от съседни градове протестираха за втори ден в защита на д-р Иван Димитров, обвинен и задържан за убийството на 38–годишен циганин. Хората се организираха в социалните мрежи на база на излязлата информация в медиите, че докторът и семейството му са били обект на нападение от крадци на 2 март т. г. и при самозащита Димитров е убил единият от тях. Протестът продължи около два часа. В 12.00 часа хората се събраха пред сградата на Второ районно управление на полицията, а след това в протестно шествие и скандирайки „свобода за доктора” те тръгнаха към сградата на прокуратурата на площад „Съединение”. Там изразяващите недоволството си от задържането на д-р Димитров настояха да се срещнат с дежурен прокурор от Окръжна прокуратура и дори опитаха да влязат в сградата, но бяха спрени от полицейски кордон. Протестното шествие блокира и движението в Пловдив по два възлови булеварда – бул. „Васил Априлов” и „Шести септември”. През цялото време протестиращите бяха охранявани от полиция. Изчакващите автомобили ги подкрепяха с клаксони.\r\nУтре протестите в Пловдив продължават. Хората настояват за незабавното освобождаване на доктора, тъй като според тях той е убил в момент на самозащита.\r\nТакъв протест се проведе и пред Съдебната палата в София, където изразяващите недоволството си блокираха за движение бул. „Витоша“ и се отправиха на протестно шествие към НДК. \r\nРегионалната лекарска колегия в Пловдив също настоява за незабавното освобождаване на д-р Димитров от ареста. Това съобщи д-р Георги Кръстев, председател на колегията. Лекарите от Пловдив са получили подкрепата на колегите им от София и Стара Загора, които имат същите искания.\r\nХиляди вече са се подписали и в петиция ,която също се разпространява в интернет.\r\nОкръжна прокуратура задържа д-р Димитров за 72 часа в обвинение за убийство. Предвиденото от закона наказание за престъплението е лишаване от свобода от десет до двадесет години.\r\nИзвестният правозащитник адвокат Михаил Екимджиев коментира, че е възмутен, че д-р Димитров е държан три денонощия в ареста, без прокуратурата да обясни на протестиращите, и на близките му какво налага това задържане да продължи толкова дълго. Според него прокуратурата е можела само да му връчи призовка, или ако е имало задържане, то да е възможно най-кратко. „Фактите просто не се познават и затова прокуратурата дължи информация на хората при такова голямо обществено напрежение“, подчерта юристът.\r\nЦветана ТОНЧЕВА", "date": "2018.03.06", "title": "Втори ден протест в защита на д-р Иван Димитров, задържан за убийството на 38-годишен циганин (ОБЗОР)"}
{"url": "http://www.focus-news.net/news/2018/03/06/2496260/aktualna-patna-obstanovka.html", "text": "Температурите са в интервала от – 5° до 9°. Времето над страната е облачно. Слаб до умерен е вятърът в областите Силистра, Търговище, Добрич, Разград, Русе, Шумен, Сливен, София и Смолян. Дъжд вали в областите Видин, Ямбол, Хасково,Търговище, Разград, Пловдив, Пазарджик, Смолян, Благоевград, Перник, Кърджали и в районите на Дупница и Долна Диканя /обл. Кюстендил/; Вълчаново ханче Драганци, Кръстина, Ловна ханче Прилеп, Пода и Босна /обл. Бургас/; Дерманци /обл.Ловеч/; Павликени и Полски Тръмбеш /обл. В.Търново/; АМ „Хемус“ /обл. Шумен/; Деков, Левски и Гулянци /обл. Плевен/. Сняг вали в района на прохода „Шипка“. Това съобщиха от пресцентъра на Агенция „Пътна инфраструктура“. Пътните настилки са преобладаващо мокри, а по усойните и планински места – заледени и обработени.\r\nНамалена видимост поради мъгла: \r\n- до 30 м има в районите на Боровец и АМ „Хемус“ /обл. София/;\r\n- до 50 м има в районите на пр. „Шипка“; Вакарел /обл. София/; Кнежа, Българене и Вълчитрън /обл. Плевен/.\r\n- до 100 м има в областите Видин, Ловеч и районите на Главан и Гълъбово /обл. Добрич/; Скравена, Гълъбец, Саранци и АМ „Тракия“ /обл. София/; Долно Вършило и Лозен /обл. Пазарджик; Чомаковци и Телиш /обл.Плевен/.\r\n- до 150 м има в районите на Люляк, Гривица и Муселиево /обл. Плевен/.\r\nІІ. Състояние на автомагистралите:\r\nАМ „Тракия“:\r\nУчастък на София: до 30.04.2018 г. е ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” - забранен за всички МПС;\r\n- „Котленски” - отворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nПът III-1102: Движението по път III-1102 с. Извор - гр. Димово се осъществява в една лента поради намален габарит на пътното тяло.\r\nОбходен маршрут за МПС над 5 тона: път III-1102 с. Извор-с. Арчар, път II-11 с. Арчар - п.к. гр Дунавци и път Е-79 п.к. гр. Дунавци - гр. Димово.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента, поради пропадане и срутване на земна маса. Мястото е обезопасено с пътни знаци. Срок до 09.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Ограничено е движението за всички МПС по път III-358 Шипково – Рибарица поради снегонавявания.  Срок до 06.03.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-861: Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 31.03.2018 г.\r\nПът ІІІ-8631: Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.06", "title": "Актуална пътна обстановка"}
{"url": "http://www.focus-news.net/news/2018/03/06/2496261/predstoyashti-sabitiya-v-stranata-za-6-mart-agentsiya-fokus.html", "text": "***\r\nОт 12.00 часа в зала „Запад“ на Народното събрание Комисията за борба с корупцията, конфликт на интереси и парламентарна етика ще проведе открито заседание, на което ще се проведе изслушване на допуснатите кандидати за председател на Комисията за противодействие на корупцията и за отнемане на незаконно придобитото имущество.\r\n***\r\nОт 14.00 часа в зала „Изток“ на Народното събрание ще се проведе обсъждане на тема: „Предстоящите промени в Закона за енергетиката – стъпка към пълна либерализация на електроенергийния пазар в България“. Участие в кръглата маса ще вземат председателят на Комисията по енергетика в 44-то Народно събрание Делян Добрев, министърът на енергетика Теменужка Петкова, председателят на КЕВР доц. д-р Иван Иванов, представители на работодателските организации и енергийни експерти.\r\n***\r\nВ Националния дворец на културата ще се проведе Конференция, посветена на възможностите за осигуряване на по-добър достъп до лекарствени продукти за всички европейски граждани.\r\n***\r\nОт 9.30 часа 18 състав на Специализирания наказателен съд ще гледа делото срещу Бисер Хр. и Ивайло И., обвинени в организиране и ръководене на организирана престъпна група. \r\n***\r\nОт 10.00 часа 10 състав на Специализирания наказателен съд ще гледа делото срещу Цветелин Цв., Тихомир В., Пламен А., Емил И. и др., обвинени в организиране и ръководене на организирана престъпна група. \r\n***\r\nОт 10.00 часа в Национален пресклуб на БТА ще се проведе премиера на късометражното филмче \"Пенсионната схема\" и представяне на икономически доклад за състоянието на системата в момента и предизвикателствата пред пенсионното осигуряване в полза на настоящите млади и работещи хора.\r\n***\r\nОт 10.00 в Изложбена зала ЦУМ ще се проведе Мартенски базар–Всичко за жената.\r\n***\r\nОт 10.00 часа, в хотел „Риу Правец Ризорт”, в близост до София, Съюзът на транспортните синдикати в България (СТСБ) ще събере над 100 синдикални активисти и лидери на Европейски форум по равнопоставеност и на заключителната конференция по проекта „Жените в транспорта – обучение за стойностна заетост (EVE)”, изпълняван с финансовата подкрепа на Европейския съюз.\r\n***\r\nОт 10.30 часа в зала 7 на Cinema City Mall of Sofia ще се състои медийната прожекция на филма „Лично правосъдие“.\r\n***\r\nОт 11.00 часа в Българската академия на науките Институтът за космически изследвания и технологии ще представи изложба „Освобождението – поглед от Космоса“ по повод 140 години от Освобождението на България. \r\n***\r\nОт 12.30 часа в сградата на Специализирания наказателен съд, ул. „Черковна” 90, ще се проведе пресконференция, на която ще бъде представен Доклад за дейността на Специализирания наказателен съд през 2017г. \r\n***\r\nОт 12.30 часа 3 състав на Специализирания наказателен съд ще гледа делото срещу Илко Е. и Калоян Н., чл. 65 НПК-молба за изменение на мярка за неотклонение. \r\n***\r\nОт 13.00 часа в Националния прекслуб на БТА ще се проведе пресконференция на ПП „Възраждане“.\r\n***\r\nОт 13.30 часа 18 състав на Специализирания наказателен съд ще гледа делото срещу Атанас М., Ивайло Г. и др., обвинени в организиране и ръководене на организирана престъпна група. \r\n***\r\nОт 14.00 часа 14 състав на Специализирания наказателен съд ще гледа делото срещу бисер Г., Владимир В. и др., обвинени в организиране и ръководене на организирана престъпна група.\r\n***\r\nОт 14.30 часа 6 състав на Специализирания наказателен съд ще гледа делото срещу Шерго А., Теодор Д. и др., обвинени в организиране и ръководене на организирана престъпна група.\r\n***\r\nОт 15.00 часа в постоянната приемна на БСП – София на ул. \"Леге\" №10, етаж 1, зам.-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани.\r\n***\r\nОт 17.30 часа в Галерия Арте ще бъдат представени най-новите творби на Николай Янакиев.\r\n***\r\nОт 18.00 часа в София тех парк, сграда „Бизнес инкубатор“, ще бъда представена първата безплатна платформа за обучение и кариерно развитие на млади хора „Дай старт на успеха“ - Youth Empowered. \r\n***\r\nОт 18.00 часа в Унгарски културен институт ще бъде открита изложбата на унгарския фотограф Дорон Ритер \"От древната в новата родина\".\r\n***\r\nОт 18.00 часа в къща музей „Петко и Пенчо Славейкови” ще се проведе музикално-поетичен рецитал „За нов живот ще се родя...” с участието на известни наши поетеси.\r\n***\r\nОт 18.00 часа в залите на Националния Етнографски музей при БАН ще бъде официално открита изложбата „Поздрави от... Италия и България“.\r\n***\r\nОт 18.30 часа в ателие-книжарница „Къща за птици” (София, ул. Проф. Асен Златаров 22) Интернет портал Православие България ще проведе мартенската среща от поредицата беседи и дискусии под надслов „Православие и съвремие“.\r\n***\r\nОт 19.00 часа в Литературен клуб „Перото” в НДК ще се състои премиерата на мемоарната книга на режисьора Николай Волев „Девствената проститутка”.\r\n***\r\nОт 19.30 часа в Червената къща ХаХаХа ИмПро театър ще представи най-новото си комедийно шоу „Авангард”.\r\n***\r\nОт 11.00 часа в Регионален исторически музей – Благоевград ще се проведе награждаване на учениците, участвали в конкурса „Свободата на България“.\r\n***\r\nОт 13.00 часа в зала Варна в Община Варна, ЦПЛР-ЛЦ-Варна ще даде пресконференция послучай 6-ти март – Европейския ден на логопедията и Празника на центъра.\r\n*** \r\nОт 18.00 часа в Зала 1 на Общината ще гостува Стоянка Мутафова. Ще бъде представена биографичната книга „Добър вечер, столетие мое!“, посветена на легендата на българския театър Стоянка Мутафова, с автор Мария Грубешлиева.\r\n*** \r\nОт 9.00 часа в Спортна зала „Никола Петров“ ще се проведе Областно първенство по баскетбол за момичета и момчета 5 - 7 клас от ученически игри 2017/2018 година. \r\n***\r\nОт 14.00 часа в залата на Областна администрацията ще се проведе заседание на Асоциацията по ВиК.\r\n***\r\nОт 9.00 часа пред общината в Пловдив ще гостува пътуващо читалище „Бащино огнище“.\r\n***\r\nОт 09.00 часа в зала 10 на Окръжен съд Пловдив ще се гледа делото срещу подсъдимия Венцеслав К., който е с повдигнато обвинение в това, че на 15.05.2016 г. в гр. Пловдив умишлено е умъртвил повече от едно лице\r\n***\r\nОт 10.00 часа, в новия офис на НФСБ, пресконференция ще направят народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и бившият кмет на район  „Западен“ в Пловдив Десислава Желязкова. \r\n***\r\nОт 16.30 часа в председателят на Парламентарната комисия по въпросите на децата, младежта и спорта Славчо Атанасов ще даде старт на Пролетните игри в Университета по хранителни технологии. \r\n***\r\nОт 17.30 часа пред сградата на Второ районно полицейско управление в града ще се проведе протест в подкрепа на д-р Иван Димитров, обвинен в убийството на 38-годишен мъж.\r\n***\r\nОт 18.00 часа в обновените Зали за временни експозиции на Градската галерия на ул. „Княз Александър I“№15 ще бъде представена изложба на Янко Ненов.\r\n***\r\nОт 18.30 часа в зала \"Русе\" на Историческия музей ще бъде открита фотографската изложба \"Мила моя\" - проект на актрисата Евгения Явашева и фотографа Явор Седянков. \r\n***\r\nОт 19.00 часа в Канев Център ще се проведе концерт на Русенска филхармония и рок група „Фондацията“.", "date": "2018.03.06", "title": "Предстоящи събития в страната за 6 март (Агенция „Фокус“)"}
{"url": "http://www.focus-news.net/news/2018/03/06/2496259/tass-severna-koreya-veroyatno-e-vazobnovila-rabotata-na-yadreniya-reaktor-v-yonbyon.html", "text": "Северна Корея вероятно е привела в работен режим експериментален леководен реактор, предава TACC, като се позовава на репортаж на южнокорейски телевизионен канал YTN, базиран снимки от спътници от 17 и 25 февруари.\r\nОт снимките може да се види, че от АЕЦ-а се издигат стълбове бяла пара. Експерти обаче отбелязват, че изображенията не показват признаци за източване на вода от охладителната система на реактора в съседната река. Това може да означава, че освобождаването на пара не е свързано с действието на реактора. Допуска се обаче тръбопроводът за изхвърляне на водата да е скрит в реката. Освен това от снимките става ясно, че военният лагер на територията на обекта е бил унищожен. \r\nЮжнокорейски експерти разясняват, че пускането на реактора може да свидетелства за възобновяване на производството на изотопи, необходими за ядрената програма на Северна Корея. В центъра Йонбьон е разположен завод за обогатяване на уран, построен от специалисти на Пхенян през 1986 г. По оценка на специалисти, за една година в Йонбьон може да се произведе достатъчно материал за приготвянето на няколко ядрени заряда.", "date": "2018.03.06", "title": "ТАСС: Северна Корея вероятно е възобновила работата на ядрения реактор в Йонбьон"}
{"url": "http://www.focus-news.net/news/2018/03/06/2496262/predstoyashti-mezhdunarodni-sabitiya-za-6-mart-agentsiya-fokus.html", "text": "Главният координатор на Европейския парламент по Брекзит Ги Верховстад ще се срещне с британския министър-председател Тереза Мей.\r\n*** Министрите на отбраната на страните членки на ЕС ще обсъдят сътрудничеството помежду си.\r\n*** Председателят на Европейския съвет Доналд Туск ще проведе среща с министър-председателят на Люксембург Ксавие Бетел.\r\n*** Президентът на САЩ Доналд Тръмп ще проведе среща в Белия дом с министър-председателя на Швеция Стефан Льовфен. \r\n***", "date": "2018.03.06", "title": "Предстоящи международни събития за 6 март (Агенция \"Фокус\")"}
{"url": "http://www.focus-news.net/news/2018/03/06/2496252/bivsh-polkovnik-ot-ruskoto-gru-e-v-kritichno-sastoyanie-sled-predpolagaemo-otravyane-vav-velikobritaniya-obzor.html", "text": "Бивш полковник от руското Главно разузнавателно управление (ГРУ) е хоспитализиран в критично състояние в британския град Солзбъри, след като е бил подложен на въздействието на неизвестно вещество. \r\nСергей Скрипал, 66-годишен бивш агент от ГРУ, шпионирал за британското разузнаване, и неговата 30-годишна спътница, са настанени в реанимация след посещение в търговски център в Солзбъри, където живеят. Полицията подозира, че двойката е отровена с неизвестно вещество.\r\nИнцидентът се е случил в неделя в търговски център в града. На двамата посетители обаче им е станало лошо и са повикали екипи на „Бърза помощ“, които са ги транспортирали в болница. Според част от медиите, Скрипал и жената са намерени в безсъзнание на пейка в търговския център. Двамата не са имали видими следи от наранявания.\r\nПо-късно екарите са заключили, че двамата са пострадали от въздействието на неизвестно токсично вещество. След резултатите от първия анализ в търговския център са изпратени представители на спецслужбите, които са извършили дезактивация (отделяне на радиоактивни вещества) в помещенията, в които са се намирали Скрипал и спътницата му. Медиците в града обаче са разпространили съобщение, в което призовават жителите да се обръщат към болниците само при спешни случаи. \r\nПричината за отравянето на бившия полковник на руското разузнаване все още не е установена. От полицията уточниха, че към настоящия момент нямат основания да третират случая като терористичен акт, макар да подчертаха, че инцидентът все още се разследва. \r\nОт полицията в Солзбъри съобщиха, че един от ресторантите в града е затворен за посетители, докато трае разследването на инцидента със Скрипал – решение, което е взето като \r\n„предпазна мярка“. Въпреки това властите увериха, че не съществува риск за здравето на гражданите. \r\n„Тъй като все още сме в най-ранен етап на разследването не сме в състояние да установим дали е извършено престъпление. Реакцията на много агенции бе координирана\", подчертаха правоохранителните органи. Кой е Сергей Скрипал?\r\nСергей Скрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев. През 2010 г. като част от обмен на шпиони между САЩ и Русия Скрипал получава убежище във Великобритания. Паралел със случая „Литвиненко“?\r\nСлучаят на Скрипал незабавно предизвика асоциации с убийството на бившия офицер от Федералната служба за сигурност на Руската федерация Александър Литвиненко, който почина през 2016 г. след отравяне с радиоактивен полоний 210. Резултатите от проведеното разследване дадоха основания на Лондон да достигне до заключението, че Литвиненко е убит „по указания на Федералната служба за сигурност“ на Руската федерация.Тереза Герова", "date": "2018.03.06", "title": "Бивш полковник от руското ГРУ е в критично състояние след предполагаемо отравяне във Великобритания (ОБЗОР)"}
{"url": "http://www.focus-news.net/news/2018/03/06/2496247/the-telegraph-tereza-mey-predlozhi-mitnicheskiya-rezhim-mezhdu-sasht-i-kanada-kato-model-za-razreshavaneto-na-problema-s-republika-irlandiya.html", "text": "Министър-председателят на Обединеното Кралство Тереза Мей изрази увереност, че митническият режим между САЩ и Канада би могъл да се превърне в модел за разрешаване на проблема с границата на Северна Ирландия, пише британският вестник The Telegraph.\r\nСАЩ и Канада не са обвързани с митнически съюз, но имат сключена търговска сделка, която позволява ежедневно през граничните пунктове да преминават десетки хиляди души чрез схема, която не допуска забавяне в процеса. Въпреки това предложението на Мей бе незабавно отхвърлено от ирландския премиер Лео Варадкар, който заяви, че моделът между САЩ и Канада \"определено не е решение, което бихме могли да приемем\".\r\nКритиците на предложението на премиера посочват, че на границата между САЩ и Канада са разположени въоръжени патрули и че физическата инфраструктура, като например скенерите за проверка на камионите, е част от договореностите между Вашингтон и Торонто. Тереза Герова", "date": "2018.03.06", "title": "The Telegraph: Тереза Мей предложи  митническия режим между САЩ и Канада като модел за разрешаването на проблема с Република Ирландия"}
{"url": "http://www.focus-news.net/news/2018/03/06/2496249/reuters-kim-chen-un-se-e-dogovoril-s-delegatsiyata-na-yuzhna-koreya-za-provezhdaneto-na-sreshta-na-varha-mezhdu-phenyan-i-seul.html", "text": "Лидерът на Северна Корея Ким Чен-ун се е договорил с членовете на делегацията на Сеул за провеждане на среща на върха между двете държави на полуострова, предава Reuters, като се позовава на централна новинарска агенция на Северна Корея (KCNA).\r\nСевернокорейският лидер проведе първата по рода си среща с високопоставени представители на правителството на Южна Корея,  в рамките на която е подчертал неговата „твърда воля за енергичен напредък\" на междурегионалните връзки и обединение, предаде официалната агенция на Пхенян във вторник.\r\nДесетчленна южнокорейска делегация, водена от ръководителя на Службата за национална сигурност пристигна в столицата на Северна Корея с надеждата да насърчи диалога между Пхенян и Вашингтон. \r\nНапрежението между САЩ и Северна Корея се изостри през последните месеци на ожесточена реторика на Доналд Тръмп и Ким Чен-ун. Същевременно се наблюдаваше затопляне на отношенията между Пхенян и Сеул, които се явиха под един флаг на Зимните олимпийски игри в Пьончан, където президентът на Южна Корея Мун Дже-ин бе домакин на севернокорейска делегация на високо равнище. \r\n„Изслушвайки намерението на президента Мун Дже-ин за срещата на върха от специалния пратеник на Юга, Ким Чен-ун  обмени мнения и постигна задоволително споразумение\", гласи съобщението на KCNA.\r\nСевернокорейската агенция не предоставя подробности за това какво точно предвижда споменатото споразумение, но представител на Президентството в Сеул заяви, че отчасти то се отнася за предложението за провеждане на среща на върха. Тереза Герова", "date": "2018.03.06", "title": "Reuters: Ким Чен-ун се е договорил с делегацията на Южна Корея за провеждането на среща на върха между Пхенян и Сеул"}
{"url": "http://www.focus-news.net/news/2018/03/06/2496258/sofiya-dvuposochno-v-edna-lenta-se-osashtestvyava-dvizhenieto-po-patya-lakatnik-bov-poradi-srutvane-na-skalna-i-zemna-masa.html", "text": "Движението се осъществява в една лента двупосочно по път II-16 Лакатник – Бов, поради срутване на скална и земна маса. Това съобщиха от пресцентъра на Агенция „Пътна инфраструктура“. Шофьорите да се движат с повишено внимание, съобразена скорост, спазвайки указанията на служителите на \"Пътна полиция\".", "date": "2018.03.06", "title": "София: Двупосочно в една лента се осъществява движението по пътя Лакатник-Бов, поради срутване на скална и земна маса"}
{"url": "http://www.focus-news.net/news/2018/03/06/2496265/sport-serina-uilyams-zapochva-sreshtu-zarina-dias-v-indian-uels.html", "text": "Двукратната шампионка от турнира в Индиън Уелс Серина Уилямс официално се завръща на корта срещу казахстанска тенисистка Зарина Диас в мач от първи кръг на тазгодишното издание на турнира. За американката това ще е първи мач, след като спечели Откритото първенство на Австралия миналата година.  \r\nТурнирът в Индиън Уелс ще се проведе в периода 8-18 март.", "date": "2018.03.06", "title": "Спорт: Серина Уилямс започва срещу Зарина Диас в Индиън Уелс"}
{"url": "http://www.focus-news.net/news/2018/03/06/2496263/nimh-vremeto-shte-bade-oblachno-s-prevalyavaniya-ot-dazhd-v-severozapadnite-rayoni-shte-prevali-i-snyag.html", "text": "Днес ще преобладава облачно време. Ще има превалявания от дъжд, а в северозападните райони ще превали и сняг. Това съобщи за Агенция „Фокус“ дежурният метеоролог Христо Христов от Националния институт по метеорология и хидрология към БАН. В сутрешните часове на места в равнините ще е мъгливо, а през деня ще има и временни разкъсвания на облачността. Ще духа слаб до умерен вятър от юг-югозапад, в северните райони – от изток. Максималните температури ще са в широки граници – между 3° и 8° в Северна, и от 11° до 16° в Южна България, в София около 13°. Атмосферното налягане е по-ниско от средното за март и през деня още ще се понижи.\r\nНад Черноморието ще е предимно облачно с валежи от дъжд в часовете преди обяд. Сутринта ще духа до умерен източен вятър, след пладне ще се ориентира от югозапад. Максималните температури ще са от 6-7° в северните, до 12-13° в южните райони. Температурата на морската вода е 5-7°. Вълнението на морето ще бъде 2-3 бала, след обяд ще се усили до 4.\r\nНад планините ще е предимно облачно с превалявания от дъжд, над 1800-2000 метра от сняг. Ще духа умерен югозападен вятър, който вечерта ще се усили. Ще е по-топло с максимална температура на височина 1200 метра – около 10°, на 2000 метра – около 3°.", "date": "2018.03.06", "title": "НИМХ: Времето ще бъде облачно с превалявания от дъжд, в северозападните райони ще превали и сняг"}
{"url": "http://www.focus-news.net/news/2018/03/06/2496267/v-narodnoto-sabranie-shte-se-provede-obsazhdane-na-tema-predstoyashtite-promeni-v-zakona-za-energetikata-stapka-kam-palna-liberalizatsiya-na-elektroenergiyniya-pazar-v-balgariya.html", "text": "От 14.00 часа в зала „Изток“ на Народното събрание ще се проведе обсъждане на тема „Предстоящите промени в Закона за енергетиката – стъпка към пълна либерализация на електроенергийния пазар в България“. По време на срещата ще бъдат обсъдени предстоящите промени в Закона за енергетика и излизането на повече производители на електроенергия на свободния пазар. Акцент ще бъде поставен върху натрупания опит в процеса на либерализация на електроенергийния сектор в България и предизвикателствата, пред които е изправен бизнесът. \r\nУчастие в кръглата маса ще вземат председателят на Комисията по енергетика в 44-то Народно събрание, г-н Делян Добрев, министърът на енергетика, г-жа Теменужка Петкова, председателят на КЕВР, доц. д-р Иван Иванов, представители на работодателските организации и енергийни експерти.", "date": "2018.03.06", "title": "В Народното събрание ще се проведе обсъждане на тема „Предстоящите промени в Закона за енергетиката – стъпка към пълна либерализация на електроенергийния пазар в България“"}
{"url": "http://www.focus-news.net/news/2018/03/06/2496268/die-welt-federalnata-kriminalna-sluzhba-na-germaniya-preduprezhdava-za-opasnost-ot-terorizam-na-mondial-2018.html", "text": "Световното първенство по футбол в Русия изглежда привлича интереса не само на феновете на спорта, но и на поддръжници на близкоизточната радикална групировка „Ислямска държава“, коментира германският национален ежедневник Die Welt. \r\nСпоред медиен доклад Федералната криминална служба на Германия е отправила предупреждения за опасностите от ислямистки тероризъм по време на провеждането на Мондиал 2018 в Русия. Оценката на службата се базира на анализ на съществуващите ислямистки структури на територията на Руската федерация и на факта, че в редиците на джихадистите се бият голям брой руски бойци. \r\nВ „Ислямска държава“ световното първенство в Русия се обсъжда още от октомври миналата година. Екстремистите вече отправиха заплахи и в средствата за масова информация, припомнят от редакцията. Тереза Герова", "date": "2018.03.06", "title": "Die Welt: Федералната криминална служба на Германия предупреждава за опасност от тероризъм на Мондиал 2018"}
{"url": "http://www.focus-news.net/news/2018/03/06/2496273/srbija-danas-sarbiya-v-mostar-shte-se-provede-tristranna-sreshta-na-liderite-na-sarbiya-harvatiya-i-bosna-i-hertsegovina.html", "text": "Във вторник, 6 март, в Мостар ще се проведе тристранна среща между лидерите на Сърбия, Хърватия и Босна и Херцеговина, отбелязва белградското електронно издание Srbija Danas.\r\nПрезидентът на Сърбия Александър Вучич ще разговаря с членовете на Председателство на Босна и Херцеговина – Драган Чович, Бакир Изетбегович и Младен Иванич. По-късно тримата ще разговарят и с хърватския държавен глава Колинда Грабар-Китарович. \r\nТристранната среща трябва да започне по обяд. \r\nПаралелно ще се проведе неофициална среща на външните министри на трите страни. \r\nИзданието не привежда конкретна информация за темите, които ще присъстват в дневния ред на разговорите в Мостар. Известно е единствено, че в обсъжданията ще бъдат включени европейската перспектива на страните от региона и въпросът за границата между Босна и Херцеговина и Сърбия.Тереза Герова", "date": "2018.03.06", "title": "Srbija Danas (Сърбия): В Мостар ще се проведе тристранна среща на лидерите на Сърбия, Хърватия и Босна и Херцеговина"}
{"url": "http://www.focus-news.net/news/2018/03/06/2496256/hashim-tachi-nikoy-nyama-pravo-da-spira-sazdavaneto-na-armiyata-na-kosovo.html", "text": "Държавният глава на най-младата държава на Балканите Хашим Тачи заяви в понеделник, че никой няма право да спира създаването на косовска армия, съобщава електронното издание Gazeta Express. Преобразуването на Косовските сили за сигурност (КСС) във Въоръжените сили на Косово ще стане в съответствие с Конституцията, увери Тачи. \r\nКосовският президент направи коментарите в рамките на парад, с които бе отбелязана 30-годишнината от смъртта на командира на Армията за освобождение на Косово Адем Джашари. Тачи увери, че КСС ще бъде трансформирани в армия в координация с НАТО, но не разкри подробности кога се очаква това да се случи..Тереза Герова", "date": "2018.03.06", "title": "Хашим Тачи: Никой няма право да спира създаването на армията на Косово"}
{"url": "http://www.focus-news.net/news/2018/03/06/2496266/gd-granichna-politsiya-na-granichnite-punktove-kapitan-andreevo-i-lesovo-trafikat-e-silno-intenziven-za-tovarni-avtomobili-na-izhod-ot-stranata.html", "text": "На граничните пунктове „Капитан Андреево“ и „Лесово“ трафикът е силно интензивен за товарни автомобили на изход от страната. Това съобщиха от ГД „Гранична полиция“, като информацията за трафика е към 6.00 часа. На останалите пунктове по българо-турската граница трафикът е нормален. Трафикът е нормален на граничните пунктове със Сърбия, Македония, Гърция и Румъния. Всички гранични контролно-пропускателни пунктове са проходими при зимни условия.", "date": "2018.03.06", "title": "ГД „Гранична полиция“: На граничните пунктове „Капитан Андреево“ и „Лесово“ трафикът е силно интензивен за товарни автомобили на изход от страната"}
{"url": "http://www.focus-news.net/news/2018/03/06/2496274/zam-predsedatelyat-na-stolichen-obshtinski-savet-milka-hristova-i-narodniyat-predstavitel-ot-bsp-za-balgariya-prof-georgi-mihaylov-shte-se-sreshtnat-s-grazhdani.html", "text": "Зам.-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани. Това съобщиха от пресцентъра на БСП- София. Срещата с гражданите ще се проведе от 15.00 до 17.00 часа в постоянната приемна на БСП – София на ул. \"Леге\" №10, етаж 1. Желаещите може да се запишат предварително на телефон 02/987 20 86.", "date": "2018.03.06", "title": "Зам.-председателят на Столичен общински съвет Милка Христова и народният представител от „БСП за България“ проф. Георги Михайлов ще се срещнат с граждани"}
{"url": "http://www.focus-news.net/news/2018/03/06/2496271/sofiyskiyat-apelativen-sad-shte-reshava-dali-da-ostavi-za-postoyanno-v-aresta-semeystvoto-prebilo-do-smart-vazrasten-mazh-v-kv-lyulin.html", "text": "Софийският апелативен съд ще гледа мерките за неотклонение на Свилен Велев и Мария Велева, обвинени в убийството на 86-годишния Стефан Янев. Това сочи справка на сайта на Софийския апелативен съд. В столичния квартал „Люлин“ двамата са пребили до смърт възрастния мъж, след като той е подал сигнал, че държат трите си дъщери в пълна изолация и те никога не са ходили на училище. Той беше намерен мъртъв на стълбите до апартамента си на 21 февруари. На 25 февруари съдът остави семейството в ареста. \r\nДелото днес ще се води по жалба на двамата обвиняеми. Решението на съда ще бъде окончателно.", "date": "2018.03.06", "title": "Софийският апелативен съд ще решава дали да остави за постоянно в ареста семейството, пребило до смърт възрастен мъж в кв. „Люлин“"}
{"url": "http://www.focus-news.net/news/2018/03/06/2496278/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с монтаж на спирателен кран зад бл. 1А, жк. „Младост“ I , се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Александър Малинов“, локално платно на бул. „Цариградско шосе“, ул. „Митрополит Серафим Сливенски“, ул. „Д-р Стоян Чомаков“, бл. 142, бл. 143, бл. 144, бл. 145, бл. 146, бл. 148, бл. 150. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 5.\r\nВъв връзка с изграждане на сградно водопроводно отклонение на ул. „Златна Добруджа“, жк. „Красна поляна“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Златна Добруджа“ от ул. „Добротич“ до Трамвайно депо „Красна поляна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златна Добруджа“ №32.\r\nВъв връзка с подмяна на спирателен кран на ул. „Росен“, местност „Гърдова глава“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Росен“, ул. „Ботко войвода“; ул. „Студен кладенец“ от ул. „Ботко войвода“ до ул. „Клек“; ул. „Панчарица“, ул. „Бойна слава“,  ул. „Клек“ , ул. „Юри Буков“, ул. „Манол Тодоров“, ул. „Булаир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Студен кладенец“ ъгъла с ул. „Булаир“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.06", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/06/2496276/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция „Фокус“. Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00 часа.\r\nНикола ПЕТКОВ", "date": "2018.03.06", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/03/06/2496275/blagoevgrad-premiera-na-predstavlenieto-nozhitsa-trepach-shte-se-sastoi-v-dramatichen-teatar-nikola-vaptsarov.html", "text": "Премиера на представлението „Ножица-трепач“ ще се състои в Драматичен театър „Никола Вапцаров“ – Благоевград. Това каза за Радио „Фокус“ – Пирин Симона Спасова, експерт „Връзки с обществеността“ в Драматичен театър „Никола Вапцаров“ – Благоевград. По думите й представлението вече е имало прекрасни срещи с публиката, с която заедно са успели да проследят убийството, настъпило на сцената в рамките на постановката. Тя обясни, че зрителят сам решава какъв ще бъде финалът на постановката, която ще се играе в Драматичен театър „Никола Вапцаров“ в града от 19.00 часа.\r\nКристина МИТКОВА", "date": "2018.03.06", "title": "Благоевград: Премиера на представлението „Ножица-трепач“ ще се състои в Драматичен театър „Никола Вапцаров“"}
{"url": "http://www.focus-news.net/news/2018/03/06/2496272/nimh-zhalt-kod-za-silno-valnenie-na-moreto-e-obyaven-za-tsyaloto-chernomorsko-kraybrezhie.html", "text": "Жълт код за силно вълнение на морето е обявен за цялото Черноморско крайбрежие. Това показва справка на сайта на Националния институт по метеорология и хидрология (НИМХ) при БАН. Очаква се вълнение от 3-4 бала. Комбинацията от силен вятър, прилив и бурно вълнение може да доведе до локални наводнения в крайбрежните зони. \r\nНа хората се препоръчва да бъдат внимателни, когато шофират или се разхождат в крайбрежните зони.", "date": "2018.03.06", "title": "НИМХ: Жълт код за силно вълнение на морето е обявен за цялото Черноморско крайбрежие"}
{"url": "http://www.focus-news.net/news/2018/03/06/2496301/ombudsmanat-maya-manolova-kevr-e-zael-obichaynata-si-poza-na-stranichen-nablyudatel-a-ima-realni-pravomoshtiya-za-kontrol-po-sdelkata-za-chez.html", "text": "Единственият орган, който има реални правомощия за контрол по сделката, е заел обичайната си поза на страничен наблюдател и това е КЕВР. Това каза омбудсманът на Р България Мая Манолова за сделката за продажба на ЧЕЗ в предаването „Тази сутрин“ по БТВ. „КЕВР са заели пасивна позиция и не се възползват от законовите им правомощия“, заяви тя. „КЕВР има право да се произнесе по сделки, които биха застрашили снабдяването“, обясни омбудсманът. „Притеснява ме, че утре всеки проблем с надписана сметка или авария може да се излее в по-сериозно недоволство поради липсата на доверие в начина, по който се извърши тази сделка“, коментира Мая Манолова. „Сделката беше извършена непрозрачно, няма яснота какви са капиталите, няма сигурност, че купувачът може да управлява дружеството“, посочи тя. „Няма яснота за кредитите, които ще бъдат получени за сделката, по какъв начин ще бъдат връщани. Основният въпрос е как ще бъдат връщани тези кредити и дали няма да доведат до свръхзадлъжнялост на дружеството“, каза още омбудсманът.", "date": "2018.03.06", "title": "Омбудсманът Мая Манолова: КЕВР е заел обичайната си поза на страничен наблюдател, а има реални правомощия за контрол по сделката за ЧЕЗ"}
{"url": "http://www.focus-news.net/news/2018/03/06/2496280/denyat-6-mart-v-svetovnata-istoriya.html", "text": "2016 г. \r\nИранският милиардер Бабак Занджани получи смъртна присъда заради корупция и укриване на 2.8 милиарда долара.2015 г. \r\nСлед 8-годишен полет автоматичната междупланетна станция Dawn („Дон“) на НАСА навлиза в орбита около Церера.2013 г. \r\nПарламентът и правителството на Финландия се обявяват против пресъединяването на Румъния и България към Шенген.2012 г. \r\nПравителството на Япония обявява 23 необитаеми острова за държавна собственост, включвайки ги в границите на изключителната икономическа зона на страната. В списъка влиза остров Сенкаку в Източнокитайско море, за който претендира и Китай.2012 г. \r\nМощният тропически щорм „Ирина“ взема 65 човешки жертви в Мадагаскар.2012 г. \r\nИзточна Либия се обявява за автономен район.1994 г. \r\nНа проведен референдум в Молдова по-голямата част от населението гласува за обявяване на независимост. Молдовското княжество се създава през 1359 г. начело с Богдан I (1359-1365 г.). След руско-турската война (1787-1791 г.) към Русия са присъединени земите от левия бряг на Днепър. Останалата част от Молдова получава независимост след Одринския мир. През декември 1917 г. е установена съветска власт. Румъния присъединява Бесарабия през март 1918 г. През месец август 1940 г. от Молдовска АССР и част от дадената на СССР Бесарабия е образувана Молдовска ССР. След Втората световна войната Молдова е съюзна република в СССР. През 1990 г. Висшия съвет на Молдовската ССР приема Декларация за суверенитет на републиката, учреден е пост “президент”; първият президент е П. Лучински (1991 г.); от 2000 г. - Владимир Воронин. От 1992 г. Молдова е член на ОНД и на ООН.1992 г. \r\nХиляди компютри в света са заразени с компютърния вирус “Микеланджело”.1974 г. \r\nВ казино в Монте Карло италиански гражданин печели на рулетка рекордна за времето си сума – 1 млн. 920 хил. долара.1970 г. \r\nВ Англия излиза сингълът на “Бийтълс” “Let It Be”. Групата е основана в Ливърпул, Англия, в началото на 60-те години в състав: Джон Ленън - вокал, китара, устна хармоника, клавишни, Пол Маккартни - вокал, китара, клавишни, Джордж Харисън - китара, вокал, ситар, Ринго Стар - ударни, вокал, Стю Сътклиф - бас (до 1961 г.), Пит Бест - ударни (до 1962 г.). Още през 1955 г. Джон Ленън създава скифл-групата \"Куоримен\", към която се присъединява Пол Маккартни, а през 1958 г. и Джордж Харисън. Сменят названията на групата на \"Johny and the Moondogs\", \"Long John and the Silver Beatles\". Свирят в ливърпулските клубове \"Казба\" и \"Кавърн\", правят турне в Шотландия. През август 1960 г., вече под името \"Бийтълс\", заминават да свирят в Хамбург, Германия. Следващата година осъществяват и първите си записи в Германия, самостоятелно и като съпровод на Тони Шеридън. След завръщането си в Англия започват работа с Брайън Ъпстейн - мениджър на групата до 1967 г. През 1962 г. Бест е заменен с Ринго Стар. \"Бийтълс\" започват издаване на плочи с \"Парлофон\", създаване на песни, които неизменно оглавяват британските хит-паради. Периодът от 1963 г. до 1966 г. е известен като \"бийтълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". След разпадането всеки поема по собствен творчески път. Жанрово музиката на \"Бийтълс\" търпи развитие: от скифл и рокендрол-подражанията, през бийт-музиката до по-твърдия рок и баладата, с влияния на места на английския фолклор. Групата осъществява и няколко филма. Албуми в Англия до 1970 г. са: \"Please, Please Me\" (1963 г.), \"White the Beatles\" (1963 г.), \"А Hard Day’s Night “ (1964 г.), \"Beatles for Sale\" (1964 г.), \"Help\" (1965 г.), \"Rubber Soul\" (1965 г.), \"Revolver\" (1966 г.), \"A Collection of Beatles’ Oldies\" (1966 г.), \"Sgt. Pepper’s Lonely Hearts Club Band\" (1967 г.), \"The Beatles\" (1968 г., известен като \"Белият албум\"), \"Yellow Submarine\" (1968 г.), \"Abbey Road\" (1969 г.), \"Let it Be\" (1970 г.). Други албуми: \"Live At The BBC\" (1994 г.), \"Anthology I” (1995 г.), \"Anthology II\" (1996 г.), \"Anthology III\" (1996 г.), \"CD Singles Collection\" (1999 г.); \"1962 Live At The Star Club in Hamburg\" (2000 г.), \"The Beatles 1” (2001 г.).1957 г. \r\nПровъзгласена е независимостта на Гана. През 1960 г. К. Нкрума провъзгласява Гана за република, а себе си за президент. Той забранява всички опозиционни партии. През 1966 г. е свален от поста президент на република Гана. Умира през 1972 г. в изгнание в Румъния. След свалянето му от президентския пост следва период, през който се сменят редица нестабилни правителства. През 1992 г. се провежда референдум за нова конституция. В резултат е възстановена многопартийната система, но страната изпада в тежка икономическа криза. През 1993 г. лейтенант Джери Роулингс е избран за президент. Законодателната власт принадлежи на еднокамарен парламент, избиран за 5 години. Гана е член на Организацията за Африканско единство от 1963 г. и на ООН от 1957 г.1953 г. \r\nНа мястото на починалия Сталин за председател на Съвета на министрите на СССР е назначен Георгий Маленков.1944 г. \r\nВ хода на Втората световна война при въздушна атака на Берлин английската авиация губи 69 самолета. Това е най-голямата загуба на самолети в една битка за времето на цялата война.1930 г. \r\nВ търговската мрежа на град Спрингфилд (Масачузетс) за първи път в света започва продажбата на замразени хранителни продукти.1919 г. \r\nПриета е първата конституция на Украйна. Сега действащата конституция е приета през юни 1996 г. Украинският Парламент се състои от 450 души и се избира за 4 годишен мандат, а Президентът — за 5. Премиерът и кабинетът се излъчват от Президента, а Парламентът ги одобрява.1913 г. \r\nВ Сан Франциско в пресата за първи път се появява думата “Джаз”. Джазът е музикален стил, които започва историята си в началото на XVIII век в южната част на САЩ. Липсата на фиксирани правила го превръща в един от най-жизнените и разнообразни жанрове на света. Джазът започва да се слуша и разширява популярността си около 1920 година и още с навлизането си става популярен в големите американски градове (Ню Йорк, Чикаго).1899 г. \r\nНемският химик Феликс Хофман получава патент за аспирина. Половин година преди това той открива лечебните свойства на ацетилсалициловата киселина, докато се опитва да намери лекарство за своя болен от ревматизъм баща.1884 г. \r\nВ Торонто е открита първата безплатна обществена библиотека.1857 г. \r\nВърховният съд на САЩ постановява, че робите са имущество, а не граждани.1853 г. \r\nВъв Венеция се състои премиерата на операта на Джузепе Верди “Травиата”. Джузепе Верди е италиански оперен композитор. Роден е на 10 октомври 1813 г. в Ронколе, провинция Парма, Италия. Учи в Бусето, където се занимава и с музика. Подпомогнат от Баредзи, прави несполучлив опит да постъпи в Миланската консерватория. Впоследствие учи при Винченцо Лавиня - композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.). Верди умира на 27 януари 1901 г. в Милано.1834 г. \r\nВ Канада град Йорк е преименуван на Торонто. Градът е най-големия в Канада и е център на провинция Онтарио. Той се намира на северозападния бряг на езерото Онтарио. Торонто е финансовият и икономически център на Канада.1810 г. \r\nИлинойс става първият американски щат, в които е въведена практиката на задължителна ваксинация на населението.1749 г. \r\nБританското правителство одобрява план за заселване на Нова Скотия (Канада).\r\nНова Скотия (превод от латински Нова Шотландия) е една от десетте провинции на Канада. Областта е с население от 934 405 жители (2006 г.) и площ от 55 283 км².1665 г. \r\nВ Лондон излиза първото списание - “Философски трудове на Кралското общество”.1521 г. \r\nФернандо Магелан открива о. Гуам. Поради някои инциденти с местните жители той го нарича Острова на крадците. Остров Гуам се числи към Микронезия. Той представлява плоско коралово варовиково плато с вулканичен произход, което има стръмни склонове в северната си част и хълмист ландшафт във вътрешността. На юг също е осеян с планински вериги. Гуам се намира в земетръсна зона. Островът е дълъг 48 км и широк 14,5 км. Намира се на около 5300 км западно от Хавай, на 2400 км източно от Филипините и на 2500 км южно от Япония. Днес островът е владение на САЩ. Фернандо Магелан е португалски мореплавател. Първоначално е назначен на португалска служба в Индия, след това в Африка. През 1512 г. е назначен на испанска служба. Карл V му дава средства, за да потърси през Южна Америка път към бреговете на Азия. През 1519 г. Магелан потегля от Испания с 5 кораба. Минава край бреговете на Южна Америка, навлиза в Тихия океан през протока, наречен впоследствие на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Магелан извършва първото околосветско пътешествие, продължило 3 години и 14 дни. Благодарение на неговите експедиции се установява единството на световния океан, както и кълбовидната форма на Земята.На тази дата са родени:1937 г. \r\nРодена е Валентина Владимировна Терешкова - руски летец космонавт, първата жена, летяла в Космоса, полковник-инженер (1968 г.). Завършва Ярославския техникум за лека промишленост (задочно, 1960 г.). Занимава се с парашутизъм в Ярославския аероклуб. От 1962 г. е в отряда на космонавтите. От 16 до 19 юни 1963 г. в групов полет с В. Ф. Биковски пилотираният от Терешкова кораб “Восток-6” извършва 48 обиколки около Земята за 70 ч и 41 мин, като изминава около 2 млн. км. Депутат е във ВС на СССР на VII-IХ конгрес. Председател е на Комитета на съветските жени (от 1968 г.), вицепрезидент на Международната демократична федерация на жените (от 1969 г.), член е на Световния съвет за мир. На името й е наречен кратер на обратната страна на Луната.1928 г. \r\nРоден е Габриел Гарсия Маркес - колумбийски писател, драматург, журналист, сценарист и публицист. Получава Нобелова награда за литература (1982 г.). През 1946 г. постъпва в Юридическия факултет на университета в Богота, но скоро започва да се занимава с журналистика. През 1954 г. е кореспондент на столичния в. \"Ел Еспектадор\", а през 1959-1960 г. е кореспондент на агенция \"Пренса Латина\". След това работи в Париж и в различни европейски страни. От 1961 г. живее в Мексико, а от 1964 г. дълго време живее и работи в Испания. Пише сценарии (сценарист на сериала \"Трудна любов\", \"Наемам се да мечтая\"). Президент на фондация \"Ново латиноамериканско кино\". Работи и в театъра (\"Любовна диатриба пред един седнал човек\", 1988 г.). Автор е на романите: \"Изгорелите листа\" (1955 г.), \"Никой не пише на полковника\" (1958 г.), \"Лош час\" (1962 г.), \"Сто години самота\" (1967 г., награда \"Ромуло Галиегос\"), \"Есента на патриарха\" (1975 г.), \"Хроника на една предизвестена смърт\" (1981 г.), \"Любов по време на холера\" (1985 г.), \"Генералът в своя лабиринт\" (1987 г.), \"За любовта и други демони\" (1995 г.), на сборник с разкази: \"Погребението на Великата Мама\" (1962 г.), \"Дванадесет странстващи разкази\" (1992 г.) и др. През 1986 г. Фр. Рози екранизира като игрален филм \"Хроника на една предизвестена смърт\". Маркес въвежда в разказите и романите си т. нар. \"магически реализъм\". Реалистичното изображение е съчетано с многоплановост и критика на действителността. Основните мотиви в творчеството му са любов, смърт, живот.1927 г. \r\nРоден е Гордън Купър - американски космонавт, полковник от ВВС. Лети на космическите кораби “Меркурий” (май 1963 г.) и “Джемини - 5” (август 1968 г.).1926 г. \r\nРоден е Анджей Вайда - полски режисьор, създател на \"полската школа\". Филмите му, често екранизации на национална филмова класика, се отличават със зрителна експресия и поетично богатство на изразните средства: \"Канал\" (1957 г.), \"Пепел и диамант\" (1958 г.), \"Пепелища\" (1965 г.), \"Всичко за продан\" (1969 г.), \"Пейзаж след битката\" (1970 г.), \"Сватба\" (1973 г.), \"Обетована земя\" (1975 г.), \"Госпожиците от Вилко\" (1980 г.), \"Една любов в Германия\" (1983 г.), \"Хроника на една любов\" (1987 г.), \"Бесове\" (1988 г.), \"Корчак\" (1990 г.), \"Пръстен с коронясан орел\" (1993 г.), \"Настася\" (1994 г.), \"Страстната седмица\" (1996 г.), \"Пан Тадеуш\" (1998 г.), \"Пан Тадеуш\" (1999 г.), \"Отмъщението\" (2002 г.). \"Оскар\" за цялостно творчество (2000 г.).1915 г. \r\nРоден е Борис Александрович Серебреников - руски лингвист, доктор на филологическите науки, професор, действащ член на Академията на науките на СССР, почетен член на редица чуждестранни АН. Завършва класически езици и литература в МИФЛИ (1940 г.). Аспирант (1945-1948 г.) в Катедрата по сравнителна граматика на индоевропейските езици в Московския университет. Директор (1960-1864 г.), завеждащ секция “Общо езикознание” в Института по езикознание на АН на СССР. Кандидатска дисертация защитава през 1949 г., а докторска - през 1956 г. Специалист в областта на общото и сравнителното езикознание, тюркологията и индоевропеистиката. Публикува повече от 350 научни работи, между които: “Общо езикознание” (1970-1973 г., съавтор), “Граматика на финския език. Фонетика и морфология” (1958 г.), “Историческа морфология на пермските езици” (1963 г.), “Историческа морфология на молдавските езици” (1967 г.), “За относителната самостоятелност на развитието на езиковите системи” (1968 г.), “Вероятностните обоснования в компаративистиката” (1974 г.) и др.1909 г. \r\nРоден е Станислав Йежи Лец - полски писател-хуморист. През 1933 г. той завършва Юридическия факултет на Лвовския университет . През 1941 г. е изпратен в концлагер, от който успява да избяга през 1943 г. В периода 1944 -1945 г. е офицер от полската армия. От 1946 г. до1950 г. е дипломат. През 1933 г. излиза първата му книга със стихове - \"Цветове\". Най-известните му произведения са циклите с афоризми, сентенции и епиграми \"Невчесани мисли\" (1957 г.) и \"Нови невчесани мисли\" (1964 г.).1885 г. \r\nРоден е Ринголд Уилмър Ларднър - американски писател-сатирик. Автор е на сборник с новели: \"Гнездо на любовта\" (1926 г.), \"Закръгление\" (1929 г). Умира на 25 септември 1933 г. в Ийст Хемптън, Ню Йорк.1874 г. \r\nРоден е Николай Александрович Бердяев – руски философ. Роден е в Киев във военно-дворянско семейство. В периода 1884-1894 г. учи в Киевския кадетски корпус. От 1894 г. до1898 г. учи естествени науки и право в Киевския университет. През 1894 година става член на марксически кръжок и заради участието си там през 1898 г. е изключен от университета, арестуван е и е заточен за 3 години във Вологда. Първата книга, която му носи европейска известност е \"Новото Средновековие\" (1924 г.). По време на пребиваването си извън границите на родината Бердяев не прекъсва обществената си дейност. Запознава се с много западни интелектуалци (М. Шелер, Кайзерлинг, Ж. Маритен, Марсел, Л. Лавел), организира редовни срещи между католици и православни. За периода 1927-1946 г. са публикувани творбите му : \"Философия на свободния дух\" (1-2, 1927-1928 г. ) \"Източници и смисъл на руския комунизъм\" (1937 г.), \"Руска идея\" (1946 г.). В годините на Втората Световна война контактува с представители на съветската власт (1944-1946 г.), но е разочарован от репресиите и идеологическите кампании в СССР. Най- зряло изложение на своята философия Бердяев дава в книгата \"Опит за есхатологическа метафизика\" (1947 г.) и във философската си автобиография \"Самопознание\" (1949 г. ). От 1947 г. е избран за почетен доктор по богословие на Кеймбриджкия университет. Николай Бердяев е автор на около 40 книги. Умира на 24 март 1948 г. в Кламар, Франция.1815 г. \r\nРоден е Пьотр Павлович Ершов - руски писател. Следва във Философско-юридическия факултет на Петербургския университет (1831-1835 г.). От 1836 г. живее в Тоболск, от 1857 г. е директор на Тоболската гимназия. По време на следването си създава своето най-добро произведение - \"Конче-вихрогонче\" (1834 г., пълно издание 1856 г.). Автор е на лирични стихотворения, на пиесата \"Суворов и станционният надзирател\" (1835 г.), разкази (\"Есенни вечери\", 1857 г.). Умира на 30 август 1869 г. в Тоболск.1475 г. \r\nРоден е Микеланджело Буонароти - италиански скулптор, живописец, архитект и поет. Учи при живописеца Гирландайо в периода 1488-1489 г. и при скулптора Бертолдо ди Джовани от 1488 г. до 1490 г. Работи в Рим, където създава статуята “Бакхус”, в която личи влиянието на античната традиция. През 1501 г. се връща във Флоренция. От този период е статуята “Давид”. През 1505 г. папа Юлий II го кани в Рим и му възлага изработката на статуите в храма “Св. Петър”. Микеланджело работи близо 40 години върху този проект, но създава само 6 статуи, между които шедьоврите “Мойсей” (в църквата “Сан Пиетро ин Винколи”, Рим), “Въстаналият роб”, “Умиращият роб” (и двете се намират в Лувър, Париж). Поради конфликт с папата заминава за Флоренция, но скоро се помирява със своя покровител и извайва негова колосална статуя от бронз за град Болоня. От 1508 г. до 1512 г. рисува известната серия фрески в Сикстинската капела във Ватикана: “Бог разделя светлината от тъмнината”, “Сътворението на света”, “Отделянето на земята от водата”, “Сътворението на жената”, “Изкушението”, “Изгонването от Рая”, “Жертвоприношението на Ной”, “Потопът”, “Пияният Ной”. При заемането на папския престол от Лъв Х Микеланджело създава гробниците на Медичите в базиликата “Св. Лаврентий” във Флоренция (1519-1534 г.) . По време на обсадата на Флоренция от войските на императора и папата (1529 г.) републиката го назначава за ръководител на фортификационните работи. След падането на града Микеланджело работи над завършването на капелата на Медичите. През 1534 г. се установява в Рим. В последвалите години от живота му се наблюдава постепенно обръщане от скулптурата и живописта към архитектурата и поезията. В Рим рисува огромната фреска “Страшният съд” върху олтарната стена на Сикстинската капела (1536-1541 г). Връзките му с известната поетеса Витория Колона го подтикват към поезията. Неговите “Рими” (канцони, сонети и др.) се смятат за едни от най-добрите в италианската поезия. Към края на живота си работи върху скулптурните композиции “Оплакване на Христа” (завършена от ученика му М. Т. Калкани) и “Пиета Ронданини” (останала в стадии на първоначална обработка). Архитектурната му дейност е свързана със сградата на библиотеката Лауренциана във Флоренция (1523 г.-1534 г.). От 1546 г. до края на живота си ръководи строителството на ансамбъла в Капитолия в Рим, издигането на прочутия купол на храма “Св. Петър” във Ватикана.На тази дата умират:2016 г. \r\nУмира Нанси Рейгън -  първа дама на САЩ в периода 1981 – 1989 г.1994 г. \r\nУмира Мелина Меркури - гръцка драматична актриса, певица, кинозвезда, политик. Роден е на 6 януари 1923 г. Завършва немския колеж в Атина. Учи в Националната елинска драматична школа. Работи в Националния театър в Атина. През 1952 г. гастролира в Париж, където се преселва по-късно. Дебютът й в киното (“Стрела”, 1955 г.) й носи международна известност. След това работи предимно със съпруга си Жул Дасен. Работи като концертираща певица, снима се в комедии. Противник на режима на полковниците (1967-1974 г.). От 1974 г. е в Гърция и продължава творческата си дейност до 1981 г. Участва активно в политическия живот на страната. Участва във филмите: “Този, който трябваше да умре” (1956 г.), “Христос отново разпнат” (1957 г.), “Никога в неделя” (1960 г.), “Да живее Анри IV, да живее любовта” (1961 г.), “Федра” (1962 г.), “Топкапи” (1964 г.), “Механичните пиана” (1965 г.), “Обещанието на зората” (1970 г.), “Един път е малко” (1975 г.), “Страстната мечта” (1978 г.). Министър е на културата на Гърция (1981-1989 г., 1993-1994 г.). Автор е на мемоарите “Родена съм гъркиня” (1983 г.). Получава Международна награда за мир. Символ е на свободата в Гърция. Умира от рак на белите дробове в Ню Йорк. Погребана в родината си.1994 г. \r\nУмира Тенгиз Евгениевич Абуладзе - грузински режисьор. В периода 1943-1946 г. учи в театралния институт \"Шота Руставели\". Работи в сътрудничество с Р. Чхеидзе, с когото снима документалните очерци \"Държавен ансамбъл за грузински народни танци\" (1954 г.), “Наш дворец\" (1954 г.) и игралния филм \"Лурджа на Магдана\" (1955 г.). Като майстор при изграждането на цялостни образи го представя филмът \"Чужди деца\" (1958 г.). Нов етап от развитието му като режисьор е трагикомедията \"Аз, баба, Илико и Иларион\" (1963 г.), \"Молба\" (1968 г.). Други негови творби са лиричната комедия \"Огърлица за моята любима\" (1973 г.), \"Дървото на желанията\" (1977 г.). Специална награда на журито в Кан през 1987 г. получава за творбата си \"Покаяние\", създадена през 1984-1987 г.1973 г. \r\nУмира Пърл Бък - американска писателка, лауреат на Нобелова награда за литература за 1938 г. Родена е на 26 юни 1892 г. в Хилсбъро, Западна Вирджиния, САЩ. През 1929 г. публикува романа \"Източен вятър, западен вятър\", а през 1931 г. - романа \"Земя\". Темата за Китай неизменно присъства в творчеството й. На тази тематика са посветени творбите й \"Синове\" (1932 г.), \"Майка\" (1934 г.). През 50-те години създава социално-битови и \"семейни\" романи под псевдонима И. Седж. Сюжетите на романите са вдъхновени от съвременния американски живот.1964 г. \r\nУмира Павел I - гръцки крал (от 1947 г.) от династията на Глюксбургите. Роден е на 14 декември 1901 г. в Атина. Син е на Константин I, брат на Георг II. Завършва военноморско училище, като офицер служи във военноморския флот, участва в Гръцко-турската война (1919-1922 г.). След победата на републиканците на изборите (декември 1923 г.) заминава за Великобритания, пътува до САЩ и живее там известно време (1925 г., 1934 г., 1935 г.). През ноември 1935 г. се завръща в Гърция като престолонаследник. Когато немците нахлуват в Гърция (април 1941 г.), бяга на о-в Крит, а след това през Египет. Завръща се в Гърция (1946 г.). След смъртта на брат си Георги II е провъзгласен за крал.1945 г. \r\nУмира Вячеслав Яковлевич Шишков - руски писател. Роден е на 3 октомври 1873 г. Роден е в семейството на търговец, завършва средно техническо училище. Започва да публикува през 1908 г. Неговите очерци и разкази са реалистични и продължават демократичните традиции на руската литература. В сп. “Летопис” редактирано от М. Горки, отпечатва повестта си “Тайга” (1916 г.). Създава историческата епопея “Емелян Пугачов” (т. I-III, 1938-1945 г.). Създадената след продължително изучаване на исторически документи епопея представя ярко и правдиво руската действителност от средата на ХVIII в.1867 г. \r\nУмира Петер фон Корнелиус - немски художник. Роден е на 23 септември 1783 г. в Дюселдорф. На 19-годишна възраст изписва купола на църквата в Ройс. В Рим рисува илюстрации за Гьотевия “Фауст” и за “Песента на Нибелунгите”. През 1821 г. организира Дюселдорфската академия, а през 1824 г. става директор на Мюнхенската академия. Автор е на стенописите “Историята на Йосиф” (в римския дворец “Бартолди”), на илюстрации за “Божествена комедия”, на колосалната композиция “Второ пришествие” в мюнхенската църква “Св. Лудвиг” и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.06", "title": "Денят 6 март в световната история"}
{"url": "http://www.focus-news.net/news/2018/03/06/2496282/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща от Първенство на първа професионална лига на Национален стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- До 08.00 часа на 8 март 2018 г. при сектор „Г” на  Националния стадион „Васил Левски” от вход № 20 до вход № 26. \r\nОт 10.00 до 17.00 часа на 7 март 2018 г. на моста пред Национален стадион „Васил Левски”. \r\nОт 14.00 часа на 7 март 2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.03.06", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/03/06/2496283/pregled-na-osnovnite-temi-v-starozagorskiya-pechat.html", "text": "„От заветния връх - и президентът, и председателят на НС се обявиха за единение“ е водещо заглавие от страниците на вестник  „Старозагорски новини“ . На Националния празник на България - 3 март, на връх Шипка, без аналог в досегашната ни посттоталитарна история, рамо до рамо, до патриарсите на Руската и Българската православни църкви - Кирил и Неофит, застанаха президентът Румен Радев и председателят на Народното събрание Цвета Караянчева. Редом до тях се наредиха лидерите на БСП и партия „Воля“ - Корнелия Нинова и Веселин Марешки, зам.-председателят на ПГ на ГЕРБ Красимир Велчев, народни представители от всички парламентарни групи, без ДПС. От заветния връх, осеян с костите на хиляди знайни и незнайни герои, жертвали живота си, за да я има България, „Старозагорски новини“ се обърна с един въпрос към представителите на разединените понастоящем български институции - Президентство и парламент: Възможно ли е от този ден и от този връх да започне единение в името на Родината? „Разбира се. Единението трябва да се случи, тук са много народни представители от различни парламентарнопредставени групи, ние ще бъдем заедно на празника, заедно с президента, защото това дължим на българските граждани“, отговори председателят на НС Цвета Караянчева. А на доуточняващото ни питане какво ще се случи от 4 март нататък, Караянчева заяви: „Надявам се, че ще продължим заедно. Не съм много сигурна, но се надявам“. „Винаги трябва да работим за единение. Единение в името на благоденствието на българския народ“, отговори на свой ред президентът Румен Радев.\r\n„С панихида поменаха жертвите на Народния съд в Казанлък“ е друго заглавие от изданието. Тъжният повод доведе в Казанлък и Лили Друмева, председател на Съюза на репресираните от комунизма „Памет“. На скромно тържество Друмева бе отличена от сдружение \"Демократичен Казанлък\" за своя принос за развитието на демокрацията в България.", "date": "2018.03.06", "title": "Преглед на основните теми в старозагорския печат"}
{"url": "http://www.focus-news.net/news/2018/03/06/2496284/pravoslavnata-tsarkva-pochita-pametta-na-sv-chetirideset-i-dvama-machenitsi-ot-amoriya.html", "text": "На днешния ден Православната църква почита паметта на св. четиридесет и двама мъченици от Амория. Тези християнски мъченици, на брой четиридесет и двама, били военачалници и пострадали за вярата през 840 година в гр. Амория, в малоазийската област Фригия. Град Амория бил дълго обсаждан от мохамеданите в началото на IX век, при византийския император Теофил (829–842 г.) Християните се защитавали мъжествено и врагът вероятно щял да отстъпи, ако между жителите на града не се намерил предател. Очаквайки голяма награда за предателството, той показал на мохамеданите уязвимата страна на крепостната градска стена и по такъв начин градът бил превзет и предаден на огън. По-голямата част от жителите и войниците, които защитавали града, били избити или отведени в робство. Победителят заповядал да затворят в тъмница главните военачалници. Те били 42 души. Църквата почита еднакво паметта на всички тия мъжествени вождове, които се оказали и добри войници, и верни служители на Христа. За тях предстояло тежко изпитание. Напразно император Теофил предлагал за тях богат откуп. Победителят отхвърлял всякакъв откуп: той искал най-вече да принуди християните да се отрекат от вярата си и за тази цел употребил всички средства. В мрачната тъмница на пленниците постоянно дохождали пратеници от мохамеданския началник, за да ги убеждават да признаят Мохамед. Врагът действал ту чрез заплахи и строгост, ту чрез ласкави думи и обещания. Но християните, понасяйки жестокото изпитание, все повече и повече укрепвали духом. Те търсели сила и утеха в постоянната молитва, благодарели на Бога, Който им пратил страдания и чрез това им посочил средство да загладят прегрешенията на предишния си живот. Те всички радостно и спокойно очаквали смъртта, за да се съединят с Иисуса Христа и да придобият вечните блага на бъдещия по-добър живот. Военачалниците-християни били осъдени на смърт и посечени с меч.", "date": "2018.03.06", "title": "Православната църква почита паметта на св. четиридесет и двама мъченици от Амория"}
{"url": "http://www.focus-news.net/news/2018/03/06/2496281/kyustendil-zasedanie-na-asotsiatsiyata-po-vik-shte-se-provede-v-grada.html", "text": "Насрочено е заседание на Асоциацията по ВиК в Кюстендил. Това съобщиха за Радио „Фокус” – Кюстендил от областната администрация. Заседанието ще се проведе от 14.00 часа в залата на администрацията. Проектът за дневен ред включва точки, касаещи отчет за дейността на водната асоциация за 2017 година, отчет за изпълнение на бюджета приемане на бюджет за 2018 година, както и приемане на подробна инвестиционна програма на водното дружество за настоящата година. През годината в асоциацията са постъпили 16 жалби и сигнали по отношение на предоставяната в региона услуга по ВиК, настъпили аварии, липсата на питейна вода и други. По всички тях е дадено становище и са предприети съответните действия за отстраняване на възникналите проблеми. Предложената инвестиционна програма в сектора за 2018 година възлиза на 388 000 лева.\r\nВенцеслав ИЛЧЕВ", "date": "2018.03.06", "title": "Кюстендил: Заседание на Асоциацията по ВиК ще се проведе в града"}
{"url": "http://www.focus-news.net/news/2018/03/06/2496286/sofiya-vavezhda-se-vremenna-organizatsiya-na-dvizhenieto-za-provezhdane-na-22-riya-mezhdunaroden-filmov-festival-sofiya-film-fest.html", "text": "Въвежда се временна организация на движението за провеждане на 22-рия Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- До 08.00 часа на 7 март 2018 г. на бул. „Витоша” между бул. „Пенчо Славейков” и ул. „Христо Стамболски”. \r\n- До 08.00 часа на 7 март 2018 г. на ул. „Екзарх Йосиф” № 37, пред Дома на киното. \r\nДо 08.00 часа на 7 март 2018 г. се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.03.06", "title": "София: Въвежда се временна организация на движението за провеждане на 22-рия Международен филмов фестивал София Филм Фест"}
{"url": "http://www.focus-news.net/news/2018/03/06/2496264/parlamentarnata-komisiya-za-borba-s-koruptsiyata-shte-izslusha-kandidatite-za-predsedatel-na-antikoruptsionniya-organ.html", "text": "Комисията за борба с корупцията, конфликт на интереси и парламентарна етика ще изслуша кандидатите за председател на Комисията за противодействие на корупцията и за отнемане на незаконно придобитото имущество. Това се посочва в дневния ред на заседанието. Кандидатите Пламен Димитров и Николай Николов ще бъдат изслушани на открито заседание в зала „Запад“ на Народното събрание от 12.00 часа. \r\nПо закон Антикорупционният орган се състои от петима членове –председател, зам.-председател и трима членове. Председателят на комисията се избира от Народното събрание по предложение на депутатите. Зам.-председателят и членовете също се избират от парламента, по предложение на председателя. Председателят на антикорупционния орган ще получава 90% от заплатата на този на Народното събрание.", "date": "2018.03.06", "title": "Парламентарната комисия за борба с корупцията ще изслуша кандидатите за председател на Антикорупционния орган"}
{"url": "http://www.focus-news.net/news/2018/03/06/2496287/sport-manchestar-yunayted-obarna-kristal-palas-ot-02-do-32.html", "text": "Манчестър Юнайтед обърна Кристъл Палас от 0:2 до 3:2 в мач от 29-ия кръг на английската Висша лига, игран на стадион Селхърст Парк в Лондон. Домакините поведоха с голове на Таунзенд и ван Анхолт, но Смолинг, Лукаку и Матич в добавеното време донесоха победата на Манчестър, който се завърна на второто място във временното класиране с 62 точки. Палас остана 18-и с 27 точки. Начело е Манчестър Сити със 78 точки.", "date": "2018.03.06", "title": "Спорт: Манчестър Юнайтед обърна Кристъл Палас от 0:2 до 3:2"}
{"url": "http://www.focus-news.net/news/2018/03/06/2496291/burgas-politsiyata-zadarzha-mazh-otkradnal-700-lv-ot-oborota-na-igralna-zala.html", "text": "Полицията задържа мъж, откраднал 700 лв. от оборота на игрална зала. Това съобщиха от ОДМВР-Бургас. На 2 март около 05.10 часа във Второ Районно управление - Бургас е получено съобщение за кражба на обортните пари от игрална зала, разположена срещу бл. 5 в к-с „Братя Миладинови”. Установено е, че в периода между 04.30 часа и 04.55 часа, използвайки невниманието на служителя, от обособен в игралната зала офис, е извършена кражба на сумата от 700 лева оборотни пари. \r\nИзвършителят - криминално проявен и осъждан 37-годишен мъж от Бургас е задържан. Спрямо И.М. с постановление на Бургаска районна прокуратура е наложена мярка за неотклонение „задържане под стража за срок до 72 часа”, като на 3 март в съдебно заседание на състав на Бургаския окръжен съд е наложена мярка за неотклонение „задържане под стража”.", "date": "2018.03.06", "title": "Бургас: Полицията задържа мъж, откраднал 700 лв. от оборота на игрална зала"}
{"url": "http://www.focus-news.net/news/2018/03/06/2496292/dobrich-zaradi-magla-na-mnogo-mesta-v-oblastta-vidimostta-e-namalena-patnite-nastilki-sa-mokri.html", "text": "Мъгла намалява видимостта на много места в областта, пътните настилки са мокри, частично заледени в по-усойните райони и в междублокови пространства в Добрич, предаде кореспондентът на Радио „Фокус” – Варна. Ограничено е движението за МПС над 10 т по пътя Кранево-Варна при км 83+100. Като обходен маршрут се ползва направлението Кичево-Оброчище. В Добрич времето е мъгливо и дъждовно, макар и с незначителни превалявания в този час. Тихо е, температурата е около 4 градуса.\r\nЖулиета НИКОЛОВА", "date": "2018.03.06", "title": "Добрич: Заради мъгла на много места в областта видимостта е намалена, пътните настилки са мокри"}
{"url": "http://www.focus-news.net/news/2018/03/06/2496294/dnes-prodalzhavat-dnite-na-pravoslavnoto-kino-2018-v-lovech.html", "text": "По станала вече традиция и тази година по време на Великия пост в Ловеч се организират „Дни на Православното кино”, предаде репортер на Агенция „Фокус”. Единадесетото издание на инициативата е с благословението и под патронажа на Негово Високопреосвещенство Ловчанския митрополит Гавриил и се провежда в параклиса на новата катедрала „Св. св. Кирил и Методий”. Събитието се състои всеки вторник от втората до петата седмица на св. Четиридесетница.\r\nПрожекцията днес е на гръцката продукция „Св. Йоан Руски - воин и образец на търпението”, която ще ни запознае с свръхчовешкия подвиг на великия изповедник на Православието. Филмът включва и разказ за нетленните чудотворни мощи на светеца, от които всяка година се извършват многобройни чудеса на изцеления. \r\nНачалото е в 18.00 часа. Вход свободен. \r\nНикола ПЕТКОВ", "date": "2018.03.06", "title": "Днес продължават „Дните на Православното кино 2018” в Ловеч"}
{"url": "http://www.focus-news.net/news/2018/03/06/2496289/pregled-na-osnovnite-temi-v-dobrudzhanskiya-pechat.html", "text": "„С историческа възстановка в Каварна почетоха 140-годишнината от Освобождението“, съобщава на първа страница вестник  „Добруджанска трибуна“. Пресъздаването на посрещането на руските освободители в морския град преди 140 години бе акцент в тържествата. Военно-историческата възстановка е осъществена от Регионалния клуб „46-ти пехотен Добрички полк“ към Национално дружество „Традиция“. През 1877 година редица села в Добруджа са опустошени. Каварна също е бил опожарен. На 4 февруари 1878 година влизат в града войните от Първа казашка конна дивизия. „Откриха огнище на птичи грип в птицеферма в Генерал Тошево“, съобщава още изданието. Заради заразата поетапно ще бъдат убити 140 000 носачки. Засилени са клиничните прегледи на птици, отглеждани в съседни села на територията на област Добрич. \r\nПредстои нова безплатна прожекция на филма „Привличане“, съобщава всекидневникът. Поради големия интерес ГЕРБ – Добрич организира допълнителна прожекция на този филм. За изминалия уикенд той е най-гледаният в добруджанския град. Входът е с покани, които могат да бъдат получени днес и утре в офиса на партията в Добрич. Прожекцията утре вечер е от 20.45 часа.\r\n„Карта „Велика България“ получиха детските градини в Добрич“, съобщава изданието. Инициативата е на кмета на града Йордан Йорданов. Поводът – отбелязването на 140 години от Освобождението, което се чества на 3 март. Картите съдържат български символи и обозначени знакови места.", "date": "2018.03.06", "title": "Преглед на основните теми в добруджанския печат"}
{"url": "http://www.focus-news.net/news/2018/03/06/2496288/kyustendil-zam-kmetat-rositsa-plachkova-shte-predstavlyava-obshtinata-na-zasedanieto-na-asotsiatsiyata-po-vik.html", "text": "Зам.-кметът на Кюстендил Росица Плачкова ще представлява Общината на заседанието на Асоциацията по ВиК, предаде репортер на Радио „Фокус“ – Кюстендил. Заседанието ще се проведе от 14.00 часа в залата на областна администрацията. \r\nПроектът за дневен ред включва точки, касаещи отчет за дейността на водната асоциация за 2017 година, отчет за изпълнение на бюджета приемане на бюджет за 2018 година, както и приемане на подробна инвестиционна програма на водното дружество за настоящата година. През годината в асоциацията са постъпили 16 жалби и сигнали по отношение на предоставяната в региона услуга по ВиК, настъпили аварии, липсата на питейна вода и други. По всички тях е дадено становище и са предприети съответните действия за отстраняване на възникналите проблеми. Предложената инвестиционна програма в сектора за 2018 година възлиза на 388 000 лева. \r\nБеше приета и докладна относно дейността и управлението на фонда за местни инициативи. Фондът ще подкрепя инициативи, насърчаващи развитието на гражданското общество, демонстриращи ползите и въздействието от прилагане на подходи и практики от гражданското участие, при решаване на проблеми на общността и въздействие върху местните политики. За всяка една финансирана и подкрепена инициатива ще трябва да има нарочно решение на Общински съвет – Кюстендил. Фондът ще се финансира от общинския бюджет, както и от дарения. Беше структурирана и комисия, която има своята дейност. Съставът на комисията е от четирима души.\r\nВенцеслав ИЛЧЕВ", "date": "2018.03.06", "title": "Кюстендил: Зам.-кметът Росица Плачкова ще представлява Общината на заседанието на Асоциацията по ВиК"}
{"url": "http://www.focus-news.net/news/2018/03/06/2496293/protothema-migranti-se-biha-s-ohranata-na-gratskoto-pristanishte-patra.html", "text": "Сблъсъци между мигранти и гръцките власти избухнаха на дока на пристанището в Патра в понеделник, след като един мигрант се е контузил при опита си да скочи в камион пълен с ягоди и е бил забелязан от шофьора. Според информацията на местните медии, напрежението е ескалирало, когато имигрантите са започнали да хвърлят камъни по полицейските служители, бреговата охрана и шофьорите на камиони след контузията на един от сънародниците им, пише електронното издание на гръцкия вестник Protothema.\r\n„Имигрант се качи на камион, пълен с ягоди. След това, при опита му да се скрие, той беше контузен и кръвта му изглежда вбеси неговите сънародници, които започнаха да хвърлят камъни“, заяви комендантът от Централните пристанищни власти на Патра Димитрис Киряколопулос пред tempo24.gr.\r\n„За съжаление, ние често трябва да се справяме с подобни случаи и често ни се обаждат, за да разрешаваме подобни ситуации. Случаят с контузията ще бъде разследван“, добави той.\r\nПревод и редакция:", "date": "2018.03.06", "title": "Protothema: Мигранти се биха с охраната на гръцкото пристанище Патра"}
{"url": "http://www.focus-news.net/news/2018/03/06/2496290/blagoevgrad-uchenitsite-uchastvali-v-konkursa-svobodata-na-balgariya-shte-badat-nagradeni-v-regionalniya-istoricheski-muzey-v-grada.html", "text": "Награждаване на учениците, участвали в конкурса „Свободата на България“ ще се проведе в Регионален исторически музей – Благоевград от 11.00 часа. Това каза за Радио „Фокус“ – Пирин д-р Елена Чългънова, историк и уредник в културната институция. Събитието е по повод 140-годишнина от Освобождението на България от турско робство. В тържеството ще участват – фолклорна група „Веселина” към ЦЛТРДБ с художествен ръководител Веселинка Боянова, ученици от ХІ ОУ „Христо Ботев” с атрактивна възстановка, Дарина Стоянова от VІІ „б” кл. на СУИЧЕ „Св. Климент Охридски” ще представи презентация, посветена на Освободителната война и Първото освобождение на Горна Джумая на 12 (24 н.ст.) февруари 1878 г. Връчването на грамоти и награди на победителите в конкурса за рисунка – „Свободата на България”, ще представлява кулминацията на тържеството. Грамотите ще връчи лично председателят на журито – майор Пламен Велев – зам. началник на Военно окръжие Благоевград. По думите на Чългънова интересът към конкурсът се е оказал очаквано голям – над 70 участници от различни училища на Благоевград и страната са взели участие в него – V СУ „Г. Измирлиев”-Благоевград, от ІІ ОУ „Д. Благоев”-Благоевград, от ІХ ОУ „Пейо Яворов”-Благоевград, от ХІ ОУ „Христо Ботев”-Благоевград, от СОУИЧЕ „Св. Климент Охридски”-Благоевград, от СУ „Св. Климент Охридски” – с. Слащен, община Сатовча, от НУ „ Яне Сандански” – гр. Разлог, от ОУ „Св. Паисий Хилендарски” – с. Баня, Разложко, от НУИИ „Илия Петров” – гр. София.\r\nЛивия НИНОВА", "date": "2018.03.06", "title": "Благоевград: Учениците, участвали в конкурса „Свободата на България“, ще бъдат наградени в Регионалния исторически музей в града"}
{"url": "http://www.focus-news.net/news/2018/03/06/2496295/gen-kiril-voynov-damtn-kam-tozi-moment-nyama-problem-s-yazovirite.html", "text": "Към този момент на територията на България няма проблем с язовирите. Това заяви директорът на ГД „Надзор на язовирните стени и съоръженията“ в ДАМТН ген. Кирил Войнов в предаването „Тази сутрин“ по бТВ.Той обаче подчерта, че още миналата седмица е задействан оперативният щаб на Агенцията, пуснато е разпореждане до собствениците на язовири –  областните управители, кметовете, „Напоителни системи“, да поддържат свободен обем, който да поеме дъждовете и снеготопенето.\r\nЗапочнахме да товарим реките, но беше поносимо, както виждате, нямаме проблем по поречието на реките, каза той.\r\nПри топенето на снега най-критични са били язовирите „Елешница“ във Варненска област, който и в момента прелива, „Бързина“ в община Криводол, „Ясна поляна“, „Камчия“, но нещата са нормални, посочи Войнов. На територията на Пловдив, Хасково, Кърджали е имало малки язовири със земно-насипни стени, които са преливали, но кметовете са организирали дежурства на стените и всички основни изпускватели са били отворени.\r\nПо думите на ген. Войнов има много голяма разлика между 2016 г. и сега – кметовете вече започват да се чувстват собственици и отговорни. Но и политиката на държавата е различна, обръща се повече внимание, каза той.\r\nЗа язовир „Бели Искър“ той посочи, че „в момента няма проблем никакъв, защото язовирната стена така е разчетена, че може да издържи земетресение от 9-а степен“. \r\nСлед земетресенията от последните седмици са проверени всички язовирни стени в засегнатите области, но собствениците на язовири вече трябва да започнат да монтират контролно-измервателните системи, които дават по-точна и ясна представа за състоянието на язовира, каза Войнов.\r\nТой добави, че има кметове с по над 20 акта заради неподдържане на язовири.\r\nПрез 2016 г. 205 язовира са били опасни, а към 22 декември 2017 г. нередности има при 131, т.е. „голяма част от кметовете са си свършили работата“. Проверките продължават, добави Войнов.", "date": "2018.03.06", "title": "Ген. Кирил Войнов, ДАМТН: Към този момент няма проблем с язовирите"}
{"url": "http://www.focus-news.net/news/2018/03/06/2496299/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това съобщи за Радио „Фокус“ – Пирин дежурният служител в Областно пътно управление – Благоевград. Нормално се извършва движението на моторни превозни средства по основните пътни направления – автомагистрала „Струма“ и главен път Е-79. През нощта няма регистрирани тежки пътни инциденти. Няма затворени пътища в Област Благоевград. Към момента никъде не се извършват ремонти дейности. Прохода Предел е отворен за преминаването на всички видове моторни превозни средства. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.06", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/03/06/2496279/georgi-dimov-bivsh-generalen-konsul-na-balgariya-v-odrin-zalozhnicheskata-politika-na-ankara-i-izvivaneto-na-ratse-shte-prodalzhat.html", "text": "Заложническата политика на Анкара и „извиването на ръце“ ще продължат. Това каза в сутрешния блок „Добро утро, България“ на Радио „Фокус“ бившият генерален консул на България в Одрин Георги Димов по повод задържаните от турските власти гръцки военнослужещи, преминали границата. По думите му това е практика използвана по време на война като логично ситуацията подсказва въпроса дали Турция не се е запътила именно натам. Случаят идва на фона на нарастващо напрежение свързано с искането от турска страна за екстрадиране на осемте турски военни, намиращи се в Гърция, и е поредната брънка на изострените отношения между Атина и Анкара, каза още той. „Основно по проблемите в Егейско море и също така напрежението във връзка със сондажните дейности за петрол и газ в териториалните води на остров Кипър. Това е само поредният елемент и към него трябва да прибавим обстоятелството за големия брой избягали от режима от Турция в Гърция, включително и осмината военни, избягали с хеликоптер веднага след опита за военен преврат в Турция и отказа на Атина да ги върне обратно. Фактите са налице. Както те, така и изострените отношения на днешна Турция общо със Запада, конкретно с Германия и САЩ, разкриват идеята за т.нар. „заложническа политика“ на съвременна Анкара“, обясни той. Георги Димов коментира още, че би било неконструктивно, ако Турция и Гърция бъдат изкушени да използват ситуацията за разрешаването на дългогодишни проблеми между тях, като този с островите в Егейско море, останал нерешен в продължение на повече от 20 години. Атина вероятно ще запази твърдата си позиция и няма да се стигне до екстрадиране на задържаните в Гърция осем турски военни, добави бившият консул.", "date": "2018.03.06", "title": "Георги Димов, бивш генерален консул на България в Одрин: Заложническата политика на Анкара и „извиването на ръце“ ще продължат"}
{"url": "http://www.focus-news.net/news/2018/03/06/2496303/detska-gradina-i-zdravna-sluzhba-v-obshtina-shumen-sa-obnoveni-po-balgaro-shveytsarskata-programa-za-satrudnichestvo.html", "text": "Детската градина „Пролетна дъга“ в Шумен и Здравната служба в село Ивански са обновени по проекта на Община Шумен „Взаимодействието с общността – фактор за по-добро бъдеще и успешна интеграция” в рамките на Програма ЗОВ (Здраве и образование за всички), която подпомага социалното включване на уязвими групи по линия на Българо-швейцарската програма за сътрудничество. Това съобщиха от пресцентъра на Община Шумен. Швейцарска делегация ще участва в събитията по официалното им откриване на 7 март. В делегацията са включени представители на Държавния секретариат по икономически въпроси и на Швейцарската агенция за развитие и сътрудничество, които са в България за редовната годишна среща на Българо-швейцарската програма за сътрудничество. Представителите на швейцарската страна ще се срещнат с кмета на община Шумен Любомир Христов, а по-късно ще посетят реновираните обекти. От 10.00 часа те ще разгледат изцяло обновения комплекс за новата група в основната сграда в ДГ „Пролетна дъга” и филиалите на детската градина, новата спортна и детска площадка. 18 деца вече посещават ремонтираната и обзаведена по Програма ЗОВ нова група, която е възстановена след близо 17-годишно прекъсване. Благодарение на работата по проекта са създадени модерни условия за развитие и израстване на децата и те с желание посещават детската градина. Местният екип по ЗОВ работи активно с родителите, за да ги мотивира да изпращат децата си на градина. В 12.30 официално ще бъде открита обновената Здравна служба в село Ивански. Със средства по програмата са ремонтирани и оборудвани АГ-кабинет, педиатричен кабинет и манипулационна, в които ще се извършват прегледи и изследвания на жителите на селото. Специално внимание е обърнато на здравно неосигурени представители на общността, за които усилията на проекта на Община Шумен по ЗОВ са единствената възможност да получат медицинско внимание. Швейцарските гости ще посетят и новия Образователен център към ОУ “Хр. Ботев” в село Ивански, който бе открит в края на миналата година,  и ще наблюдават занятията в ателиетата „празници и обичаи” и “сръчни ръце”. В центъра вече зсе организират съвместни занимания за родители и деца, както  и „наваксващи училища“, „уикенд училища“ и „училища за родители“. Общата стойност на проекта е 723 656 лв., като 533 682 лв. е швейцарското съфинансиране. Партньори на Община Шумен по проекта са Шуменският университет „Епископ Константин Преславси”, Детска градина „Пролетна дъга”, Основно училище „Христо Ботев” – с. Ивански, Диагностично-консултативен център 1 – Шумен и Семейно-консултативен център – Шумен.", "date": "2018.03.06", "title": "Детска градина и Здравна служба в община Шумен са обновени по Българо-швейцарската програма за сътрудничество"}
{"url": "http://www.focus-news.net/news/2018/03/06/2496300/gabrovo-do-50-metra-e-namalena-vidimostta-v-prohoda-shipka-poradi-magla-v-rayona-prevalyava-slab-dazhd.html", "text": "До 50 метра е намалена видимостта в прохода Шипка поради мъгла. Това съобщиха за Радио „Фокус” – Велико Търново от Областно пътно управление-Габрово. В останалата част от Габровска област видимостта е нормална. Времето навсякъде е облачно, като на места превалява слаб дъжд, който се очаква да премине в сняг в следобедните часове. Валеж има и в района на прохода, където все още е в сила и забраната за тежкотоварни автомобили над 12 тона. Пътищата са предимно мокри, на места хлъзгави. От ОПУ съветват водачите да карат с повишено внимание и съобразена скорост. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път III-401 Граница Ловеч – /Кормянско-Малък Вършец/ – при км 46+800 по общински път до III-403 в село Малък Вършец.\r\nЛуиза ТРАНЧЕВА", "date": "2018.03.06", "title": "Габрово: До 50 метра е намалена видимостта в прохода Шипка поради мъгла, в района превалява слаб дъжд"}
{"url": "http://www.focus-news.net/news/2018/03/06/2496296/plovdiv-zaradi-obilnoto-snegotopene-ima-opasnost-ot-svlachishtna-aktivnost-po-patishtata-krichim-devin-i-asenovgrad-smolyan.html", "text": "Заради обилното снеготопене има опасност от свлачищна активност по пътищата Кричим-Девин и Асеновград-Смолян. Това каза за Радио „Фокус“ – Пловдив дежурен от Областно пътно управление. От там предупредиха водачите на автомобили да шофират с повишено внимание в тези участъци. Пътищата в Пловдивска област са мокри и нормално проходими. Проходът Троян-Кърнаре остава затворен за движение на всички моторни превозни средства. Забранено е и преминаването на МПС над 12 тона по пътя Поповица-Болярци. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради ремонтни дейности.\r\nТрафикът на територията на град Пловдив е натоварен към този час на деня. По-големи задръствания се образуват по булевардите „Цар Борис III Обединител“, „Христо Ботев“, „Шести септември“, „Руски“, „Пещерско шосе“, както и по входно-изходните артерии. Пътните настилки в града са мокри.\r\nВесела КРЪСТЕВА", "date": "2018.03.06", "title": "Пловдив: Заради обилното снеготопене има опасност от свлачищна активност по пътищата Кричим-Девин и Асеновград-Смолян"}
{"url": "http://www.focus-news.net/news/2018/03/06/2496297/reuters-prezidentat-na-yuzhna-koreya-zayavi-che-seul-tryabva-da-ukrepi-zashtitnite-si-sposobnosti-sreshtu-severa.html", "text": "Президентът на Южна Корея Мун Дже-ин заяви във вторник, че военните трябва да насочат „всичките си сили“ към укрепването на отбранителните способности на страната, за да се противопоставят на севернокорейските оръжейни програми, независимо от това, че в момента между Сеул и Пхенян се води диалог, предава Reuters.\r\n„Трябва да разговаряме със Севера за денуклеаризация на Корейския полуостров, но в същото време ние трябва да насочим всичките си усилия, за да създадем бързо и ефективно защита срещу ядрената и ракетната програма на Северна Корея“, заяви Мун.\r\nОсвен това той добави, че Сеул ще продължи да развива общата отбранителна система между Южна Корея и САЩ.\r\nПревод и редакция:", "date": "2018.03.06", "title": "Reuters: Президентът на Южна Корея заяви, че Сеул трябва да укрепи защитните си способности срещу Севера"}
{"url": "http://www.focus-news.net/news/2018/03/06/2496306/kyustendil-patnite-nastilki-v-oblastta-sa-mokri-na-mesta-vali-slab-dazhd.html", "text": "Пътните настилки в областта са мокри, на места вали слаб дъжд. Това съобщи за Радио „Фокус” – Кюстендил дежурният в Областно пътно управление – Кюстендил. Нормален е трафикът по Автомагистрала „Струма” и път Е-79. Слабо натоварено е движението в посока ГКПП – „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 9 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.06", "title": "Кюстендил: Пътните настилки в областта са мокри, на места вали слаб дъжд"}
{"url": "http://www.focus-news.net/news/2018/03/06/2496304/pazardzhik-zatvoren-za-tovarni-mps-nad-12-tona-s-remarketa-i-poluremarketa-e-patya-belovo-yundola.html", "text": "Мокри са пътищата в област Пазарджик, слаб дъжд вали в региона, съобщи за Радио „Фокус“ – Пазарджик дежурният в Областно пътно управление – Пазарджик. Мъгла намалява видимостта по главните пътища в областта в при тунела „Траянови врата“ на АМ „Тракия“. Затворен за товарни МПС над 12 тона с ремаркета и полуремаркета  е пътя Белово-Юндола. За тях е въведен обходен маршрут през Варвара-Велинград-Юндола. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.06", "title": "Пазарджик: Затворен за товарни МПС над 12 тона с ремаркета и полуремаркета е пътя Белово-Юндола"}
{"url": "http://www.focus-news.net/news/2018/03/06/2496277/plovdiv-dnes-se-ochakva-prokuraturata-da-reshi-dali-d-r-ivan-dimitrov-shte-ostane-v-aresta.html", "text": "Днес изтича наложената 72-часова мярка за неотклонение „задържане под стража“ на на д-р Иван Димитров, който е обвинен за смъртта на криминално проявен циганин, който по информация от някои медии е влязъл в дома на лекаря в края на миналата седмица с цел кражба. Очаква се решението на прокуратурата в Пловдив дали ще поиска от съда удължаване срока на задържане на лекаря или налагане на друга мярка на неотклонение. На Димитров е повдигнато обвинение за предумишлено убийство, но не при неизбежна самоотбрана. Предвиденото от закона наказание за престъплението е лишаване от свобода от десет до двадесет години.\r\nСлучаят предизвика силна обществена реакция и поредица от протести в защита на лекаря. За тази вечер в 17.30 часа е насрочен поредният протест в Пловдив подкрепа на д-р Иван Димитров. Протестиращите настояват и за приемането на законови промени, регламентиращи правото на самозащита. „Фокус“ припомня: На 3 март Окръжна прокуратура - Пловдив повдигна обвинение на 48-годишния д-р Иавн Димитров от град Пловдив за извършено на 2 март 2018 г. убийство на 38-годишния Жоро Джевизов. По случая са извършени огледи на местопрестъплението, разпитани са множество свидетели, извършено е претърсване и изземване, назначени са тройна съдебно-медицинска, ДНК и химически експертизи, включително за наличие на барут и капсулен състав по взетите от обвиняемия обтривки, приобщени са записи от камери.\r\nДимитров е неосъждан и не притежава разрешително за оръжие.", "date": "2018.03.06", "title": "Пловдив: Днес се очаква Прокуратурата да реши дали д-р Иван Димитров ще остане в ареста"}
{"url": "http://www.focus-news.net/news/2018/03/06/2496309/s-3-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 3 см се е повишило  нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 326 см. Температурата на водата e 3  градуса. Облачно ще бъде времето над българския участък на Дунав през целия ден. В сутрешните часове на места видимостта е намалена поради мъгла. Ще има превалявания от дъжд, а на запад те ще са примерени и със сняг. Ще духа слаб до умерен източен вятър. Максималните температури ще са между 3° и 6°.", "date": "2018.03.06", "title": "С 3 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/03/06/2496310/ombudsmanat-maya-manolova-shte-pomognem-na-grazhdanite-koito-byaha-blokirani-na-letishteto-v-timishoara-da-podadat-kolektiven-isk-sreshtu-prevozvacha.html", "text": "Ще помогнем на гражданите, които бяха блокирани на летището в Тимишоара, да се организират в подаването на колективен иск. Това каза омбудсманът на Р България Мая Манолова за българите, които бяха блокирани на летището в румънския град Тимишоара на 27 февруари в предаването „Тази сутрин“ по БТВ. „В 11.00 часа при мен ще дойдат част от гражданите, които бяха блокирани, поканила съм експерти и председателя на Комисията за защита на потребителите“, обясни тя. „Има европейска директива, която урежда отговорностите и ангажиментите на превозвачите. Трябва да се извърви дълъг път и сложна процедура“, коментира омбудсманът. „Хората бяха оставени на летището, с пренебрежително отношение от превозвача, така че той трябва да си плати за причинените им неудобства“, заяви Мая Манолова.", "date": "2018.03.06", "title": "Омбудсманът Мая Манолова: Ще помогнем на гражданите, които бяха блокирани на летището в Тимишоара, да подадат колективен иск срещу превозвача"}
{"url": "http://www.focus-news.net/news/2018/03/06/2496285/georgi-dimov-bivsh-generalen-konsul-na-balgariya-v-odrin-predstoyashtata-sreshta-vav-varna-na-26-mart-mezhdu-turtsiya-i-es-e-postavena-pred-seriozni-vaprositelni.html", "text": "Предстоящата среща във Варна на 26 март между Турция и ЕС, целяща избистряне на отношенията, е поставена пред сериозни въпросителни. Това каза в сутрешния блок „Добро утро, България“ на Радио „Фокус“ бившият генерален консул на България в Одрин Георги Димов. По думите му заформилото се напрежение по линия Атина-Анкара и крехкото дипломатическо доверие на Турция към Запада, оказват силно влияние на отношенията ѝ с Брюксел. „Първата питанка е дали изобщо срещата ще се състои. Втората - ако се проведе, какво всъщност ще излезе от нея. Имайки предвид предварителните нагласи както на Брюксел, така и на Анкара, съм силно скептичен. Понеже евентуално основният натиск на Турция ще бъде по т. нар. визова либерализация. По тази тема Турция изготви екшън план, който връчи на Брюксел, в който са предвидени седем мерки. Официалното становище сега е, че се разглеждат от Брюксел“, обясни той. Георги Димов коментира още, че на този етап Турция доказа за пореден път, че не може да стане член на ЕС. България обаче трябва да продължи диалога с Анкара, подкрепяйки демократичните движения в страната, добави той.", "date": "2018.03.06", "title": "Георги Димов, бивш генерален консул на България в Одрин: Предстоящата среща във Варна на 26 март между Турция и ЕС е поставена пред сериозни въпросителни"}
{"url": "http://www.focus-news.net/news/2018/03/06/2496312/pazardzhik-magla-namalyava-vidimostta-do-200-m-po-glavniya-pat-belovo-pazardzhik-plovdiv.html", "text": "Мъгла намалява видимостта до 200 м по главния път Белово-Пазарджик-Пловдив, предаде репортер на Радио „Фокус“ – Пазарджик. Слаб дъжд вали в участъка Белово-Пазарджик. Полицейски патрул е разположен в района на ханче Септември. Трафикът е интензивен. На входа на Пазарджик в района на двете кръгови кръстовища на моста на река Марица има струпване на автомобили. По-интензивен е и трафикът по околовръстното шосе в посока Пловдив.\r\nВаня НИКОЛОВА", "date": "2018.03.06", "title": "Пазарджик: Мъгла намалява видимостта до 200 м по главния път Белово-Пазарджик-Пловдив"}
{"url": "http://www.focus-news.net/news/2018/03/06/2496314/ekip-na-pss-e-provel-spasitelna-aktsiya-zaradi-izgubil-se-turist-v-rayona-na-ski-zona-bansko.html", "text": "Екип на ПСС е провел спасителна акция заради изгубил се турист в района на ски-зона „Банско“. Това съобщиха за Агенция „Фокус“ от Планинската спасителна служба (ПСС) при БЧК. Вчера около 19.11 часа е подаден сигналът от изгубилия се турист. В 21.15 часа акцията е приключила. Туристът е в добро състояние. В акцията се е включил един екип с 4 моторни шейни от Банско.\r\nЛюба АЛЕКСИЕВА", "date": "2018.03.06", "title": "Екип на ПСС е провел спасителна акция заради изгубил се турист в района на ски-зона „Банско“"}
{"url": "http://www.focus-news.net/news/2018/03/06/2496313/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Hurriyet, като отбелязва, че все пак се наблюдава понижение спрямо предходния месец, когато инфлацията е била 10,35%. \r\nНа месечна база потребителските цени през февруари отбелязаха промяна от 0,73%, по-висока от очакванията, като цените на храните са се увеличили значително, показват данните на Турския статистически институт (TÜİK), публикувани на 5 март.\r\nНай-високото месечно увеличение  е в здравеопазването (2.57%), докато цените на хранителните продукти и на безалкохолните напитки са нараснали с 2.24%. цените за отдих и културата са се увеличили с 1.89%, обзавеждането и битовото оборудване - с 1.23%, а хотелите, кафенета и ресторанти - с 0.95%.\r\nДелът на цените на храните в цялостната кошница е най-висок с дял от 23,03%, следван от транспорта със 17,47%.\r\nЕдинственият месечен спад е за облекло и обувки (4.09%), показват данни на Турския статистически институт.\r\n*** Полицията в британския град Солзбъри затвори ресторант като „предпазна мярка“, след като по-рано в търговски център бивш полковник от Главното разузнавателно управление (ГРУ) на Руската федерация  и неговата 30-годишна спътница се оказаха в болница, защото са били подложени на въздействието на неизвестно вещество, отбелязва вестник The Independent.\r\nСергей Скрипал, 66-годишен и жена, за която се твърди, че е на около 30 г., са били открити в безсъзнание на пейка в търговския център в неделя. За инцидента бе съобщено за първи път ден по-късно. Двамата не са имали видими следи от наранявания, но състоянието им е критично. \r\nОт полицията в Солзбъри съобщиха, че един от ресторантите в града е затворен за посетители, докато трае разследването на инцидента със Скрипал. Въпреки това властите увериха, че не съществува риск за здравето на гражданите. \r\n„Тъй като все още сме в най-ранен етап на разследването не сме в състояние да установим дали е извършено престъпление. Реакцията на много агенции бе координирана\", подчертаха правоохранителните органи. \r\nСлучаят на Скрипал незабавно предизвика асоциации с убийството на бившия офицер от Федералната служба за сигурност на Руската федерация Александър Литвиненко, който почина след поглъщането на чай със съдържание на радиоактивен полоний 210.\r\nСкрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев.\r\n*** Във вторник, 6 март, Германската метеорологична служба ще представи анализ за надеждността на използването на „зелена“ енергия в Европа, припомня Die Sueddeutsche Zeitung, най-големият национален всекидневник във ФРГ.\r\nЕкспертите ще споделят какви оценките си за това какви са рисковете от т.нар. тъмна криза, която застрашава захранването с електроенергия на Стария континент. Ще бъдат представени и рисковете от комбинираното използване на вятърна и слънчева енергия.\r\n*** Световното първенство по футбол в Русия изглежда привлича интереса не само на феновете на спорта, но и на поддръжници на близкоизточната радикална групировка „Ислямска държава“, коментира германският национален ежедневник Die Welt. \r\nСпоред медиен доклад Федералната криминална служба на Германия е отправила предупреждения за опасностите от ислямистки тероризъм по време на провеждането на Мондиал 2018 в Русия. Оценката на службата се базира на анализ на съществуващите ислямистки структури на територията на Руската федерация и на факта, че в редиците на джихадистите се бият голям брой руски бойци. \r\nВ „Ислямска държава“ световното първенство в Русия се обсъжда още от октомври миналата година. Екстремистите вече отправиха заплахи и в средствата за масова информация, припомнят от редакцията.", "date": "2018.03.06", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/03/06/2496311/radio-svobodna-evropa-makedoniya-vav-vtornik-tryabva-da-se-provede-parlamentarna-sesiya-za-izmeneniyata-v-zakona-za-ezitsite.html", "text": "Председателят на македонския парламент Талат Джафери насрочи за вторник следобяд продължението на 32-та сесия, на която на дневен ред са и измененията на Закона за употреба на езиците, за които опозиционната ВМРО-ДПМНЕ е подал над 35000 изменения, предава македонската редакция на Радио „Свободна Европа“.\r\nАко се стигне до някаква дискусия по тази точка би могло да се очаква на заседанието да участват и депутатите от опозиционната ВМРО-ДПМНЕ, които обявиха, че ще присъстват за измененията. Засега е предвидено продължаване на 11-ата сесия, в която е оставена една точка от дневния ред за промяна на Закона за защита от тютюнопушенето.\r\nПревод и редакция:", "date": "2018.03.06", "title": "Радио „Свободна Европа“ (Македония): Във вторник трябва да се проведе парламентарна сесия за измененията в Закона за езиците"}
{"url": "http://www.focus-news.net/news/2018/03/06/2496315/shumen-mokri-sa-patishtata-v-regiona.html", "text": "Мокри са пътищата в Шумен и региона. Това съобщават дежурните в Областните пътни управления в Шумен, Разград, Търговище и Силистра предаде репортер на Радио „Фокус“-Шумен. Времето е облачно, с превалявания от дъжд. Видимостта е нормална. Светофарните уредби в Шумен функционират без промяна. Интензивен е трафикът в централната градска част. Върбишки проход остава затворен за всички видове пътни превозни средства. Мокри са пътищата на територията на област Търговище. Температурата на въздуха е от 1 до 5 градуса. Нормално при зимни условия се осъществява движението по републиканските пътища в Разградска област. Настилките са мокри, температурата на въздуха е 1-2 градуса. Няма ограничения в движението на моторни превозни средства на територията на област Силистра. Времето е облачно, със слаб ръмеж, температурата на въздух е положителна.\r\nИвелина ИВАНОВА", "date": "2018.03.06", "title": "Шумен: Мокри са пътищата в региона"}
{"url": "http://www.focus-news.net/news/2018/03/06/2496316/mvr-edin-chovek-e-zaginal-a-chetirima-sa-raneni-v-katastrofi-v-stranata-prez-izminaloto-denonoshtie.html", "text": "Един човек е загинал, а четирима са ранени в катастрофи в страната през изминалото денонощие. Това съобщиха от пресцентъра на МВР. В София са станали 82 леки и 1 тежко пътно произшествие, загинал е един човек. От началото на месеца в страната са станали 33 катастрофи, загинал е 1 човек, ранени са 53. От началото на годината 73 са загиналите в катастрофи, ранените са 1198.", "date": "2018.03.06", "title": "МВР: Един човек е загинал, а четирима са ранени в катастрофи в страната през изминалото денонощие"}
{"url": "http://www.focus-news.net/news/2018/03/06/2496317/sport-rezultati-ot-machovete-v-nba.html", "text": "Тази нощ се изиграха няколко срещи от редовния сезон на Националната баскетболна асоциация, които завършиха при следните резултати:\r\nМаями – Финикс 125:103\r\nИндиана – Милуоки 92:89\r\nКливланд – Детройт 112:90\r\nЧикаго – Бостън 89:105\r\nСан Антонио – Мемфис 100:98\r\nЮта – Орландо 94:80\r\nЛос Анджелис Лейкърс – Портланд 103:108\r\nВ Източната конференция води Торонто Раптърс, а в Западната Хюстън Рокетс.", "date": "2018.03.06", "title": "Спорт: Резултати от мачовете в НБА"}
{"url": "http://www.focus-news.net/news/2018/03/06/2496319/burgas-politsiyata-zadarzha-23-godishen-mazh-otkradnal-500-lv-ot-apartament-v-meden-rudnik.html", "text": "Полицията задържа 23-годишен мъж, откраднал 500 лв. от апартамент в „Меден Рудник“. Това съобщиха от ОДМВР-Бургас. Кражбата е извършена на 1 март от апартамент в бл. 35 в ж.к. „Меден Рудник“. Задържаният мъж с инициали К.А. от Бургас е направил пълни самопризнания и върнал част от отнетите пари. Работата по случая продължава от служители на Четвърто Районно управление – Бургас.", "date": "2018.03.06", "title": "Бургас: Полицията задържа 23-годишен мъж, откраднал 500 лв. от апартамент в „Меден Рудник“"}
{"url": "http://www.focus-news.net/news/2018/03/06/2496318/pregled-na-osnovnite-temi-vav-velikotarnovskiya-pechat.html", "text": "„Родолюбци спасяват храма в Добри дял” е заглавие от първа страница на областния всекидневник „Янтра Днес”. Родолюбиви българи се обединиха около каузата за спасяването на църквата „Успение на Пресвета Богородица“ в лясковското село Добри дял. Инициативата стартира пенсионираната учителка Роза Стефанова от Велико Търново, която дари къщата си в селото за ремонт на храма. \r\n„Председателят на КЕВР Иван Иванов: „Продажбата на ЧЕЗ не може да доведе до скок в цената на тока“  е друго заглавие от днешното издание. Да бъде създаден постоянен Форум на регулаторите на страните от Балканския полуостров за постигането на още по-добро взаимодействие между тях и изграждане на регионален пазар на природен газ и електроенергия. Около това предложение на КЕВР се обединиха участниците в Регионалната среща на балканските енергийни регулатори. \r\n„Предлагат арх. Светлозар Бояджиев за почетен гражданин на Велико Търново“ , пише още вестникът.  Арх. Светлозар Бояджиев да бъде удостоен със званието „Почетен гражданин на Велико Търново“ предлага група от десет великотърновски архитекти. Според тях арх. Бояджиев трябва да получи отличието за всеотдайната си работа.\r\n„4-тонна скала падна върху преливника на язовир „Александър Стамболийски“  е друга новина изданието. На страниците на вестника ще откриете и материали, които разказват как преминаха честванията на Националния празник 3-ти март във Великотърновска област. \r\n„Признателните потомци тържествено отбелязаха 140 години от Освобождението на България“ е заглавие от другия областен ежедневник - „Борба“. На 3 март стотици търновци тържествено отбелязаха Националния празник и 140 години от Освобождението на България от османско иго. В словото си пред паметника „Майка България“ кметът Даниел Панов припомни, че „Днес отбелязваме едно от най-големите събития – Освобождението на България от османско иго“. \r\n„Курсант Деница Иванова на тържествена церемония с наградата  „Трети март“  е друга тема от вестника. Курсант старшина Деница Иванова получи наградата „Трети март на тържествената церемония в Деня на Националния празник на България. Кметът на община Велико Търново Даниел Панов връчи отличието на Деница, която е отличничка на тазгодишния випуск на Националния военен университет „Васил Левски“. \r\n„Търновска единадесетокласничка победител в национален конкурс“, е друга тема от всекидневника. Единадесетокласничката от Професионалната гимназия по туризъм „Д-р Васил Берон“ във Велико Търново Румяна Иванова спечели първо място в Националния ученически конкурс „Мила Родино“. Състезанието е посветено на 140 г. от освобождението на България. На първа страница на областния ежедневник е поместен и материал, разказващ за „Красин Каракоцев – търновецът, който празнува рожден ден на 3 март“.", "date": "2018.03.06", "title": "Преглед на основните теми във великотърновския печат"}
{"url": "http://www.focus-news.net/news/2018/03/06/2496320/vidin-magla-ogranichava-vidimostta-v-oblastta-do-100-metra.html", "text": "Мъгла ограничава видимостта във Видинска област до 100 метра, каза за Радио „Фокус“ – Видин дежурният служител в Областно пътно управление – Видин. Пътните настилки са мокри, на места - заледени. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.Движението по път III-1102 с. Извор – гр. Димово се осъществява в една лента поради намален габарит на пътното тяло. Трафикът е натоварен в посока за граничен пункт „Дунав мост 2“, движат се предимно тежкотоварни автомобили.  Най-натоварен е трафикът в участъка Дунавци-Видин. В областни град трафикът е натоварен в централната градска част и по бул.“Панония“.\r\nАнна ЛОЗАНОВА", "date": "2018.03.06", "title": "Видин: Мъгла ограничава видимостта в областта до 100 метра"}
{"url": "http://www.focus-news.net/news/2018/03/06/2496322/pss-loshi-sa-usloviyata-za-turizam-vav-visokite-chasti-na-planinite.html", "text": "Лоши са условията за туризъм във високите части на планините. Това съобщиха за Агенция „Фокус“ от Планинската спасителна служба (ПСС) при БЧК. Духа силен вятър. Времето е с разкъсана облачност, променливо до слънчево. В повечето места в Стара планина и Витоша вали дъжд. Снежната покривка варира между 20 см и 1 метър. Лифтовите съоръжения в курортите за момента работят. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.06", "title": "ПСС: Лоши са условията за туризъм във високите части на планините"}
{"url": "http://www.focus-news.net/news/2018/03/06/2496324/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-mart.html", "text": "„Софийска вода” временно ще прекъсне водоснабдяването в някои части на столицата на 7 март 2018 г., съобшиха от пресцентъра на дружеството.\r\nВъв връзка с подмяна на спирателни кранове на ул. „Битоля“, жк. „Белите брези“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Нишава“, ул. „Битоля“, ул. „Кюстендил“, ул. „Дойран“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Битоля“ ъгъла с ул. „Нишава“; ул. „Кюстендил“ ъгъла с ул. „Чепино“.\r\nВъв връзка с подмяна на сградно водопроводно отклонение на зад бл. 94 , жк. „Младост“ I , се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 94, бл. 95, бл. 96, бл. 96А, бл. 99Б.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 95.\r\nВъв връзка с реконструкция на уличен водопровод на ул. „Околовръстна“ , с. Казичене , се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Христо Ботев“, ул. „Георги Бенковски“, ул. „Околовръстна“, ул. „Цар Борис III“, ул. „Серафим Стоев“, ул. „Трети март“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Борис III“ ъгъла с ул. „Околовръстна“.\r\nВъв връзка с подмяна на сградно водопроводно отклонение на ул. „Марица“ , кв. „Подуене“ , се налага спиране на водоподаването от 9:00 до 18:00 часа на клиентите на „Софийска вода”, живеещи в района на ул. „Марица“ от ул. „Алеко Константинов“ до ул. „Васил Друмев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ ъгъла с ул. „Васил Друмев“.\r\nВъв връзка с подмяна на сградно водопроводно отклонение на ул. „Васил Попович“ , вилна зона „Симеоново – Драгалевци“ , се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. „Васил Попович“ от ул. „Тодор Пеев“ до ул. „Златен век“;  ул. „Чичовци“ от ул. „Васил Попович“ до ул. „Андрей и Константин Петкови“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златен век“ ъгъла с ул. „Васил Попович“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.06", "title": "„Софийска вода” временно ще прекъсне водоснабдяването в някои части на столицата на 7 март"}
{"url": "http://www.focus-news.net/news/2018/03/06/2496321/smolyan-zaradi-srutishta-ostava-zatvoren-patyat-rudozem-smilyan-ogranicheno-e-dvizhenieto-po-patya-smolyan-srednogortsi.html", "text": "Заради валежите от дъжд и снеготопенето е повишена опасността от падащи камъни и свличане на земни маси по всички пътища в област Смолян, съобщи за Радио „Фокус“ – Смолян дежурният в Областно пътно управление – Смолян. Заради срутище остава затворен пътят Рудозем – Смилян. Обходният маршрут е Рудозем – Серафимово – Чокманово – Смилян и обратно. Заради срутена скала маса е ограничено и движението по пътя Смолян – Средногорци, при разклона за село Тикале. Движението там се осъществява в едната пътна лента. Остава в сила ограничението по направлението Момчиловци – местност „Момина вода“, където товарните автомобили трябва да се под 12 тона и да са без ремаркета и полуремаркета. Пътните настилки в областта навсякъде са мокри заради валежите от дъжд през нощта. В Пътната служба не са постъпвали сигнали за инциденти по пътищата в региона през изминалата нощ.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ град Смолян улиците са мокри. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.03.06", "title": "Смолян: Заради срутища остава затворен пътят Рудозем – Смилян, ограничено е движението по пътя Смолян – Средногорци"}
{"url": "http://www.focus-news.net/news/2018/03/06/2496308/ria-novosti-vanshnite-ministri-na-rusiya-turtsiya-i-iran-shte-obsadyat-vzaimodeystvieto-si-v-siriya.html", "text": "Министрите на външните работи на Русия, Турция и Иран Сергей Лавров, Мевлют Чавушоглу и Мохамед Джавад Зариф ще проведат среща на 16 март в Астана, където ще обсъдят взаимодействието си по разрешаването на ситуацията в Сирия, съобщиха във вторник от МВнР на Казахстан, предава РИА Новости.\r\n„Съгласно информацията, получена от страните-гаранти на астанинския процес по Сирия, министрите на външните работи на Иран, Русия и Турция имат намерение да се срещнат в столицата на Казахстан на 16 март 2018 година“, се казва в съобщението.\r\nОт Астана отбелязват още, че участниците планират да направят анализ на резултатите, постигнати през първата година на взаимодействието за разрешаване на ситуацията в Сирия, както и да набележат по-нататъшните си съвместни действия.\r\nПревод и редакция:", "date": "2018.03.06", "title": "РИА Новости: Външните министри на Русия, Турция и Иран ще обсъдят взаимодействието си в Сирия"}
{"url": "http://www.focus-news.net/news/2018/03/06/2496326/oblastno-patno-upravlenie-montana-mokar-i-sas-zaledeni-uchastatsi-na-mesta-e-patyat-prez-prohoda-petrohan.html", "text": "Мокър и със заледени участъци на места е пътят през прохода Петрохан, каза за Радио Фокус“ – Видин дежурният служител в Областно пътно управление-Монтана. Заледените участъци са обработени с пясък. Мокри са пътните настилки в област Монтана. В планинската част на областта има заледени участъци, които са обработени.  \r\nОграничено е преминаването на автомобили над 12 тона по път  ІІІ-112 Дъбова Махала – Смирненски – Славотин – Студено Буче – Монтана поради изпълнение на строително-монтажни работи.   Движението по път ІІІ-8104 Замфирово – Пърличево е ограничено за автомобили над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирана с пътни знаци.\r\nАнна ЛОЗАНОВА", "date": "2018.03.06", "title": "Областно пътно управление-Монтана: Мокър и със заледени участъци на места е пътят през прохода Петрохан"}
{"url": "http://www.focus-news.net/news/2018/03/06/2496325/vidin-7000-kasa-tsigari-sa-izzeti-pri-pretarsvane-v-kashta-v-grada.html", "text": "Общо 7000 къса цигари без бандерол са иззети при претърсване в къща на ул.”Стефан Малиновски”. Това съобщиха от ОДМВР- Видин. Униформените са открили 340 кутии (6800 къса) „Fargo”. Нередовната акцизна стока била иззета, а обитателят на имота – 59-годишен мъж е задържан за срок до 24 часа. По случая е образувано досъдебно производство.", "date": "2018.03.06", "title": "Видин: 7000 къса цигари са иззети при претърсване в къща в града"}
{"url": "http://www.focus-news.net/news/2018/03/06/2496328/mosv-kragovata-ikonomika-be-v-tsentara-na-diskusiite-v-saveta-na-es-po-okolna-sreda.html", "text": "В рамките на Българското председателство се състоя дебат за това как кръговата икономика да стане реалност. Дебатът се проведе по време на срещата на министрите на околната среда на страните членки на 5 март в Брюксел под ръководството на Нено Димов, министър на околната среда и водите. Това съобщиха от пресцентъра на Министерството на околната среда и водите (МОСВ).\r\nПо време на обсъжданията министрите говориха за това как да се ограничи негативното влияние както на пластмасите и пластмасовите микрочастици, така и на опасните химични вещества върху околната среда. Те обсъдиха още въпроса как да се повиши използването на рециклирана пластмаса, както и безопасно да се обработват отпадъци, които съдържат опасни вещества.\r\n“Мини пакетът за кръговата икономика” на Комисията, представен през януари тази година, беше в основата на дискусиите. Те бяха съсредоточени най-вече върху Стратегията за пластмасите в кръговата икономика и предложението за взаимодействие между химикалите, продуктите и отпадъците.\r\nКоментирайки резултата от срещата, министър Димов каза:\r\n„Трябва да пазим нашата околна среда от замърсяването с пластмаси. Днес направихме много важна първа стъпка в тази посока, която ще ни позволи да изпълним обещанието си да се грижим за околната среда и здравето на нашите граждани.“\r\nВ понеделник министрите говориха още за екологизирането на Европейския семестър. Предвид факта, че един от приоритетите на България в областта на околната среда е доброто законотворчество и прилагането на законодателството, дебатът беше съсредоточен върху връзката между по-доброто законотворчество и екологизирането на Европейския семестър.\r\nСлед края на срещата министър Димов и комисар Кармену Вела, който отговаря за околната среда, морското дело и рибарството, дадоха съвместна пресконференция.", "date": "2018.03.06", "title": "МОСВ: Кръговата икономика бе в центъра на дискусиите в Съвета на ЕС по околна среда"}
{"url": "http://www.focus-news.net/news/2018/03/06/2496327/pregled-na-osnovnite-temi-v-shumenskiya-pechat.html", "text": "„На Трети март, преди 140 години, България се завърна на картата на Европа“, е водещото заглавие във вестник „Шуменска заря“. В чест на националния празник – Трети март, на площад “Кристал“ в Шумен се състоя тържествен ритуал, посветен на 140-годишнината от края на Руско-турската освободителна война и подписването на Санстефанския мирен договор. В словото си областният управител проф. Стефан Желев подечрта: “В днешния празничен ден всеки българин, където и да е по света, ще издигне българското знаме като израз на национална гордост, на единство и самочувствие… \r\n„140 години от на Велики Преслав“, е друго заглавие от първа страница. С множество събития бяха отбелязани 140 години от Освобождението във Велики Преслав. В навечерието на празника се състоя тържествена заря-проверка с участието на военнослужещи от Факултет „Артилерия, ПВО и КИС“ – гр. Шумен, представители на РК „Традиция“ – „7-ми пехотен Преславски полк“, Градски духов оркестър „Михаил Биков“ – гр. Шумен и ученици от всички общински училища. \r\n„Тържествено честване в село Панайот Волово“, пише вестникът. В знак на преклонение пред героите и символа на населеното място, жителите на село Панайот Волово, община Шумен, тържествено отбелязаха 140-годишнина та от Свободата. Събрани пред паметника на Панайот Волов те изслушаха слово и стихове за българските, руските и други чуждесткранни воини, участвали в битките за Освобожденито ни. Поднесоха венец и цветя в знак на обич, благодарност и клетва, за да се предава славата дивна „от връх на връх и от век на век”!\r\n“Шуменец взе бронзов медал на държавното първенство по борба“, пише ежедневникът. На държавното първенство по свободна борба за момчета в Стара Загора състезателят на СК „Борба“ (Шумен) Кирил Кирилов спечели бронзов медал в категория до 44 кг.", "date": "2018.03.06", "title": "Преглед на основните теми в шуменския печат"}
{"url": "http://www.focus-news.net/news/2018/03/06/2496329/sarajevo-times-bosna-i-hertsegovina-ofitsialno-zapochna-stroitelstvoto-na-patya-svarzvasht-pristanishteto-neum-s-vatreshnostta-na-stranata.html", "text": "Официално започна строителството на пътя, свързващ единственото адриатическо пристанище на Босна и Херцеговина (БиХ) Неум с вътрешността на страната, пише сараевското електронно издание Sarajevo Times.\r\nВ момента единственият град на БиХ на морския бряг може да се достигне от жителите и туристите единствено като се премине през Хърватия.\r\nИзданието коментира, че местните жители смятат това за предизборна история, тъй като обявленията за начало на строителството на пътя се правят вече от 30 години, а работата така и не започва.\r\nНо, според информацията на балканския отдел на Al Jazeera, финансовата структура вече е договорена, така че не би трябвало да има пречки пред построяването на пътя.\r\nПревод и редакция:", "date": "2018.03.06", "title": "Sarajevo Times: Босна и Херцеговина официално започна строителството на пътя, свързващ пристанището Неум с вътрешността на страната"}
{"url": "http://www.focus-news.net/news/2018/03/06/2496330/blagoevgrad-selma-todorova-shte-predstavi-41-kartini-v-gradskata-hudozhestvena-galeriya.html", "text": "Селма Тодорова ще представи 41 картини в Градската художествена галерия в Благоевград. Това съобщиха от пресцентъра на Общината. Експозицията ще бъде открита от 18.00 часа. Картините са една симбиоза от масла и акварел, портрети и пейзажи. \r\nСелма Тодорова е родена на 7 ноември 1962 г. в София. Завършила е НХГ “Академик Илия Петров” през 1981 г. От 1983 до 1989 г. учи в НХА “Николай Павлович”. Завършва през 1989 г. специалност “Плакат” в класа на проф. Иван Газдов. Член е на Съюза на българските художници. Майстор на пейзажа и портрета, Селма има “любовно преклонение пред акварела - трудна, капризна и неуловима техника, която изисква пълно самоотдаване и контрол на таланта”. Реализациите й са в изключително широк спектър - живопис (пейзаж, портрет, голо тяло), графичен дизайн, оформление на корици, илюстрация на книги, работа в областта на писания шрифт, създаване на запазени знаци на компании и фирми, участия в телевизионни предавания за изкуство и дизайн. От 1990 г. Селма Тодорова активно участва в художествения живот в България. Представяла е свои самостоятелни изложби в галерии в София: „Академия”, „Витоша”, „Средец”, „Ведарт”, Народното събрание, Унгарския културен институт, галерии в Пазарджик, Варна, Благоевград. Участвала е в изложби в София, Париж, Истанбул, Скопие, Дамаск и редица пленери. Носител е на златен медал за дизайн на облекло от Ехро 91 в Пловдив.", "date": "2018.03.06", "title": "Благоевград: Селма Тодорова ще представи 41 картини в Градската художествена галерия"}
{"url": "http://www.focus-news.net/news/2018/03/06/2496298/ombudsmanat-maya-manolova-nalezhashto-e-darzhavata-da-si-varne-vazmozhnostta-za-kontrol-varhu-sdelki-kato-tazi-za-chez.html", "text": "Належащо е държавата да си върне възможността за контрол върху такива сделки чрез законодателни промени. Това каза омбудсманът на Р България Мая Манолова за сделката за продажба на ЧЕЗ в предаването „Тази сутрин“ по бТВ. „В момента оплакванията на потребителите и срещу другите електроразпредителни дружества са многобройни и основателни, по отношение на цени и на качество на услугата“, изтъкна тя. „Не става дума за национализация на дружеството, би могло да се приемат текстове, които да дават възможност държавата да бъде предпочетена за купувач“, посочи омбудсманът. „Независимо кой е собственик цената на електроенергията се определя от КЕВР“, уточни Мая Манолова. „Даже държавата да стане 100% собственик на електроразпределителното дружество, ако КЕВР продължава да не поема отговорност, ситуацията няма да се промени особено“, заяви Мая Манолова. „Апелирам държавата, контролните органи и институциите да си свършат работата, така че да защитят потребителите“, каза още тя.", "date": "2018.03.06", "title": "Омбудсманът Мая Манолова: Належащо е държавата да си върне възможността за контрол върху сделки като тази за ЧЕЗ"}
{"url": "http://www.focus-news.net/news/2018/03/06/2496331/dobrich-v-pet-obshtini-na-oblastta-ima-mesta-s-narusheno-vodopodavane-zaradi-otstranyavane-na-avarii.html", "text": "В пет общини на областта има места с нарушено водоподаване заради отстраняване на аварии, сочи справка на сайта на ВиК - Добрич. В Добрич с нарушено водоподаване са по бул. „25 Септември“ 100 и в ж. к. „Добротица“ 5, в Район Добрич-селска селата Бдинци, Подслон, Победа и помпени станции „Оброчище“ и „Орлова Могила“, ул. „Бяло море“ в Балчик, в Район Каварна - селата Българево и Сенокос, и в Район Генерал Тошево - село Красен. \r\nЖулиета НИКОЛОВА", "date": "2018.03.06", "title": "Добрич: В пет общини на областта има места с нарушено водоподаване заради отстраняване на аварии"}
{"url": "http://www.focus-news.net/news/2018/03/06/2496332/razgrad-piyan-mazh-udari-s-glava-politsay.html", "text": "Полицейски служител пострада при отработване на сигнал в град Разград. Това съобщиха от ОДМВР-Разград. Около 21.30 часа на 5 март е получено обаждане на тел.112 за мъж, който се опитва да влезе в чужд дом. На адреса е установен 63-годишният И.В. от Разград, който в явно нетрезво състояние притеснявал живущите в апартамента. Мъжът отказал да изпълни полицейско разпореждане на пристигналия патрулен екип и нанесъл телесна повреда на единия от служителите, като го ударил с глава. Извършителят е задържан за срок от 24 часа в Районното управление. Започнато е бързо производство по чл.131, ал.1, т.12 от НК.", "date": "2018.03.06", "title": "Разград: Пиян мъж удари с глава полицай"}
{"url": "http://www.focus-news.net/news/2018/03/06/2496333/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сблъсъци между мигранти и гръцките власти избухнаха на дока на пристанището в Патра в понеделник, след като един мигрант се е контузил при опита си да скочи в камион пълен с ягоди и е бил забелязан от шофьора. Според информацията на местните медии, напрежението е ескалирало, когато имигрантите са започнали да хвърлят камъни по полицейските служители, бреговата охрана и шофьорите на камиони след контузията на един от сънародниците им, пише електронното издание на гръцкия вестник Protothema.\r\n„Имигрант се качи на камион, пълен с ягоди. След това, при опита му да се скрие, той беше контузен и кръвта му изглежда вбеси неговите сънародници, които започнаха да хвърлят камъни“, заяви комендантът от Централните пристанищни власти на Патра Димитрис Киряколопулос пред tempo24.gr.\r\n„За съжаление, ние често трябва да се справяме с подобни случаи и често ни се обаждат, за да разрешаваме подобни ситуации. Случаят с контузията ще бъде разследван“, добави той.\r\n*** Координаторът на работната група за ревизия на проекта „Скопие 2014“ Мирослав Гърчев в гостуването си в македонския „Канал 5“ в понеделник заяви, че историческото ВМРО е фашистко, македонският народ е създаден през 1945 година, пише приближеното към Никола Груевски скопско издание „Курир“.\r\nОсвен това Гърчев е изразил мнение, че мемоарите на македонските герои са фашистки акт. Той изтъкна още, че работната група има еднакво отношение към всички паметници, без разлика дали са македонски или албански и обеща, че ще препоръча и трите албански паметници от „Скопие 2014“ да бъдат отстранени.\r\n„Около площадът в рамките на „Скопие 2014“ има три албански паметници. Всички те са поставени от общината, а не от парламента, което единствено има правото да поставя паметници. Гарантирам ви, че препоръката за тези три паметника ще бъде да се отстранят, а мястото да бъде върнато към първоначалното му състояние“, заяви Гърчев.\r\nКоординаторът е претендирал, че никога не е казвал, че македонската нация и език са създадени през 1943 година. \r\n„Това не е цитат, това е злоупотреба. Аз казах, че в рамките на югославския държавен проект е създадена македонската държава, в която се еманципират нацията, езикът и идентичността“, заяви Гърчев.\r\n„Курир“ припомня, че членът на Съвета за култура на СДСМ, заяви пред сръбските медии през ноември миналата година, че македонската нация е измислена в рамките на Югославия.\r\n„Македонската държава буквално е измислена в рамките на Югославия, в края на Втората световна война, тогава тя е основана за първи път и в нея се еманципира и македонската нация, и македонската култура, македонският език, всички македонски символи, всички научни постижения“, е изтъкнал тогава Гърчев, според цитата на „Курир“.\r\n***Премиерът на Косово Рамуш Харадинай присъства в понеделник на военната церемония на Косовските сили за сигурност (КСС) в казармите „Адем Яшари“ в Прищина, организирана по повод отбелязването на 20-ата годишнина от смъртта на патрона на „Армията за освобождение на Косово\" (АОК) Адем Яшари и членовете на семейството му, пише базираното в Прищина албанско издание Gazeta Express.\r\nВ хода на мероприятията, Харадинай заяви, че КСС ще бъдат трансформирани в косовска армия и ще станат член на НАТО с помощта на стратегическите съюзници.\r\n*** Официално започна строителството на пътя, свързващ единственото адриатическо пристанище на Босна и Херцеговина (БиХ) Неум с вътрешността на страната, пише сараевското електронно издание Sarajevo Times.\r\nВ момента единственият град на БиХ на морския бряг може да се достигне от жителите и туристите единствено като се премине през Хърватия.\r\nИзданието коментира, че местните жители смятат това за предизборна история, тъй като обявленията за начало на строителството на пътя се правят вече от 30 години, а работата така и не започва.\r\nНо, според информацията на балканския отдел на Al Jazeera, финансовата структура вече е договорена, така че не би трябвало да има пречки пред построяването на пътя.", "date": "2018.03.06", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/03/06/2496336/burgas-otkradnati-sa-5-000-lv-ot-avtoserviz-v-karanobat.html", "text": "Откраднати са 5 000 лв. от автосервиз. Това съобщиха от ОДМВР-Бургас. На 2 март около 13.30 часа в Районно управление - Карнобат е получено съобщение за кражба, осъществена от автосервиз, разположен на карнобатската улица „Москва“, собственост на 44-годишен мъж от Карнобат. Установено е, че чрез отключване с подбран или подправен ключ е проникнато в офиса на автосервиза и е открадната метална касетка, съдържаща сумата от около 5 000 лева. Работата по случая продължава от служители на Районно управление – Карнобат.", "date": "2018.03.06", "title": "Бургас: Откраднати са 5 000 лв. от автосервиз в Каранобат"}
{"url": "http://www.focus-news.net/news/2018/03/06/2496339/obshtina-bansko-sastezatelite-ot-taekuondo-klub-houk-bansko-se-predstaviha-blestyashto-na-sastezanieto-sarbiya-opan-2018.html", "text": "На провелия се на 3-4 март 2018 г. в град Суботица, Сърбия, международен турнир по таекуондо за купата на Сърбия, пет от най-добрите състезатели на Таекуондо клуб „Хоук-Банско“ взеха победоносно участие. Това съобщиха от пресцентъра на Община Банско. На спортното събитие се включиха състезатели от Македония, Унгария, Украйна, Румъния, Словения, България и др. България се представи със сборен отбор от всички клубове от страната. Бойците от планинския град завоюваха общо 6 медала. \r\nЕто имената и класирането на състезателите:\r\n- Катрин Гемкова – 1 място спаринг девойки младша възраст до 60кг, както и 3 място Тул до 3-4 гуп;\r\n- Михаил Цинцаров -1 място спаринг мъже до 71 кг , 1 място Тул мъже 4-3 гуп,  и купа за  най-техничен състезател на състезанието;\r\n- Иван Сугарев – 2 място спаринг деца над 65 кг;\r\n- Даниел Валеюв – 3 място спаринг юноши младша възраст до 60 кг.\r\n\"Следващото изпитание за клуба е участието на Европейското първенство в Талин, Естония, което ще се проведе на 24-29 април. Да им пожелаем успех на големия форум!\", посочиха още от Общината.", "date": "2018.03.06", "title": "Община Банско: Състезателите от Таекуондо клуб „Хоук-Банско“ се представиха блестящо на състезанието „Сърбия Опън 2018“"}
{"url": "http://www.focus-news.net/news/2018/03/06/2496337/sliven-mokri-i-hlazgavi-sa-patnite-nastilki-na-teritoriyata-na-oblastta.html", "text": "Мокри и хлъзгави са пътните настилки на територията на Сливенска област. Няма въведени ограничения за пътуващите, съобщиха от Областно пътно управление-Сливен.\r\nЗатворени за тежкотоварни автомобили над 10 т са проходите Твърдишки и Вратник. Отворен е пътят Котел – Омуртаг.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч. Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци.", "date": "2018.03.06", "title": "Сливен: Мокри и хлъзгави са пътните настилки на територията на областта"}
{"url": "http://www.focus-news.net/news/2018/03/06/2496335/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от \"Гранична полиция\". Без проблеми се извършва и преминаването на моторни превозни средства през ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.03.06", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/03/06/2496340/burgas-do-150-metra-e-namalena-vidimostta-na-primorski-prohod-zaradi-magla.html", "text": "До 150 метра е намалена видимостта на Приморски проход заради мъгла, съобщи за Радио „Фокус“-Бургас дежурният в Областно пътно управление. Пътищата в областта са мокри. Няма затворени пътни участъци. Движението се извършва с нормална интензивност. \r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът едо 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г.\r\nВ Бургас вали дъжд. Движението е интензивно по главните улици и булеварди.\r\nМария РУСЕВА", "date": "2018.03.06", "title": "Бургас: До 150 метра е намалена видимостта на Приморски проход заради мъгла"}
{"url": "http://www.focus-news.net/news/2018/03/06/2496305/ombudsmanat-maya-manolova-ako-se-vyarva-na-faktite-v-mediite-v-sluchaya-s-d-r-dimitrov-stava-duma-za-neizbezhna-otbrana.html", "text": "Ако се вярва на фактите в медиите, той е бил нападнат и наранен с нож, има противоправно насилствено нахлуване, по всички външни признаци в случая става дума за неизбежна отбрана. Това каза омбудсманът на Р България Мая Манолова за делото срещу д-р Иван Димитров и протестите в негова защита в предаването „Тази сутрин“ по бТВ. „Тези митинги, които се провеждат показват, че хората се вбесяват, че някой с 9 присъди е на свобода. Тук общественият гняв и недоволство са предизвикани и от маса други случаи, с които са се сблъсквали в своето ежедневие“, коментира тя и изтъкна, че хората реагират абсолютно основателно. „Битовата престъпност е чудовищна. От обиколките ми по малките населени места мога да кажа, че това е проблем номер едно“, обясни омбудсманът. „Не би ми се искало предварително да коментирам законодателни предложения, биха могли да са добри, но трябва да се представят“, уточни Мая Манолова. „Специалисти по наказателно право твърдят, че сега действащите текстове са достатъчно добри, проблемът е противоречивата съдебна практика и не еднаквото прилагане на закона“, поясни тя. „Освен промените в закона, които ще бъдат преценени, е необходимо правораздавателните органи да си застанат на мястото“, заяви омбудсманът.", "date": "2018.03.06", "title": "Омбудсманът Мая Манолова: Ако се вярва на фактите в медиите, в случая с д-р Димитров става дума за неизбежна отбрана"}
{"url": "http://www.focus-news.net/news/2018/03/06/2496341/za-parvi-pat-v-stranata-shte-se-provede-turnir-po-strelba-za-zheni-sluzhiteli-na-mvr-voennosluzheshti-ot-ministerstvo-na-otbranata-i-sluzhbite-za-sigurnost.html", "text": "Главна дирекция „Национална полиция“ съвместно със Спортната асоциация, Академията на МВР и Министерството на отбраната организират за първи път в страната турнир по стрелба за жени, служители на МВР, военнослужещи от МО и службите за сигурност. Това съобщиха от пресцентъра на МВР. Спортната проява ще се проведе утре, 7 март, на стрелбищния комплекс на Академията на МВР. Началото е в 10.00 часа, награждаването на участниците ще е от 19.00 часа в Централния военен клуб в София. \r\nПо време на турнира е организирана изложба на снимки и документален материал, представящи жените в системите на МВР и Министерство на отбраната в исторически план. Информационните табла ще бъдат разположени във фоайето на Академията на МВР.", "date": "2018.03.06", "title": "За първи път в страната ще се проведе турнир по стрелба за жени, служители на МВР, военнослужещи от Министерство на отбраната и службите за сигурност"}
{"url": "http://www.focus-news.net/news/2018/03/06/2496307/plovdiv-v-sgradata-na-okrazhnata-prokuratura-shte-se-provede-brifing-po-sluchaya-s-d-r-ivan-dimitrov.html", "text": "От 11.00 часа ще се проведе брифинг на Окръжна прокуратура-Пловдив, по повод разследване за извършено убийство на 2 март. Това съобщиха от пресцентъра на Прокуратурата. Брифингът ще се проведе в сградата на Прокуратурата в Пловдив, на площад “Съединение” №3, в залата на втория етаж.", "date": "2018.03.06", "title": "Пловдив: В сградата на Окръжната прокуратура ще се проведе брифинг по случая с д-р Иван Димитров"}
{"url": "http://www.focus-news.net/news/2018/03/06/2496342/api-ekip-ot-alpinisti-obrushva-skalite-blokirali-dvizhenieto-po-pat-ii-82-sofiya-samokov.html", "text": "Екип от алпинисти обрушва скалите, блокирали движението по път II-82 София – Самоков в района на Дяволския мост, вследствие на обилните валежи от дъжд и сняг. Това съобщиха от пресцентъра на Агенция \"Пътна инфраструктура\" (АПИ). На обекта се работи максимално мобилизирано, за да може движението да се възстанови колкото се може по-бързо през светлата част от деня. Очаква се от ската да падне около 20 куб. метра скална маса. Специализирана техника на пътноподдържащата фирма е на терен за разчистване на платното. \r\nУчастъкът от второкласния път остава затворен докато се съборят всички опасни скални късове.\r\nТрафикът преминава по следните обходни маршрути: \r\n-\tпо път III-181 София – Бистрица – Ярема;\r\n-\tпо път III-822 Ново село – Живково - гр. Ихтиман - АМ „Тракия“;\r\n-\tили II-62 Самоков – Дупница – АМ „Струма”.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.03.06", "title": "АПИ: Екип от алпинисти обрушва скалите, блокирали движението по път II-82 София - Самоков"}
{"url": "http://www.focus-news.net/news/2018/03/06/2496338/tass-prezidentat-na-yuzhna-koreya-zayavi-che-sreshtata-na-delegatsiite-na-severa-i-yuga-otkriva-patya-kam-raztsvet.html", "text": "Визитата на специалния посланик на президента на южна корея в КНДР октрива пътя към мир и разцвет на Корейски полуостров. Това заяви във вторник президента на Южна Корея Мун Дже-ин в хода на посещението си във Военната академия в Сеул, предава ТАСС.\r\n„Вчера към Северна Корея се отправи делегация начело със специален посланик. Това пътуване открива пътя към мир и разцвет с вяра, че ние можем със собствени сили да достигнем до главната цел – установяването на мир и денуклеаризация на Корейския полуостров“, подчерта Мун.\r\nПревод и редакция:", "date": "2018.03.06", "title": "ТАСС: Президентът на Южна Корея заяви, че срещата на делегациите на Севера и Юга открива пътя към разцвет"}
{"url": "http://www.focus-news.net/news/2018/03/06/2496345/albaniya-armeyski-chasti-sa-vklyucheni-v-borbata-s-navodneniyata-v-severozapadnata-chast-na-stranata.html", "text": "Армейски части участват в ликвидирането на щетите от наводненията в северозападната част на страната, предава сръбското електронно издание \"Blic\" като се позовава на информация на местни медии.\r\nСпоред албанските медии наводненията са предизвикани както  от обилните валежи през последните седмици, така и от изпускането на вода от преливниците на ри хидроцентрали от  каскадите на река Дрим..\r\nТелевизия \"Top Chenal\" цитира съобщение на министерството на отбраната в Тирана, което се казва, че в района на Шкодра придошлите води са прекъснали пътища, нанесли са щети на мостове и са блокирали достъпа до много села.Наводнени са били над 1 000 хектара обработваема земя.\r\nПревод и редакция:", "date": "2018.03.06", "title": "Албания: Армейски части са включени в борбата с наводненията в северозападната част на страната"}
{"url": "http://www.focus-news.net/news/2018/03/06/2496344/sofiya-dvizhenieto-v-tunel-trayanovi-vrata-na-am-trakiya-v-posoka-sofiya-se-osashtestvyava-samo-v-izprevarvashtata-lenta-poradi-remontni-deynosti.html", "text": "Движението в тунел \"Траянови врата\" в посока София на АМ \"Тракия\" се осъществява само в изпреварващата лента поради ремонтни дейности на настилката. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост, спазвайки пътната сигнализация.", "date": "2018.03.06", "title": "София: Движението в тунел \"Траянови врата\" на АМ \"Тракия\" в посока София се осъществява само в изпреварващата лента поради ремонтни дейности"}
{"url": "http://www.focus-news.net/news/2018/03/06/2496346/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Като първия освободен български град Свищов почете по традиция с мащабни тържества Националният празник на България – трети март. В тях освен представители на местната власт от крайдунавския град и региона, се включиха и стотици жители на общината. Атмосфера от събитията ще Ви представим в първите минути на днешното издание на предаването „Добре дошли в Свищов“ на Радио „Фокус“ – Велико Търново. С богата програма Ттети март бе отбелязан и в първото освободено село у нас – Царевец. Там ежегодно честванията се приветстват от всички жители, които все още съумяват да запазят духа на предците си. Как го правят и какво им помага да съхранят честта на освободителите в съзнанието си, ще попитаме кмета на населеното място Марин Любенов. \r\nДнес ще Ви разкажем и за това как премина конкурса на Община Свищов, посветен на Баба  Марта, чиито резултати предстои да бъдат обявени. Какъв бе интересът към състезанието, колко са учениците, които се включиха и какви са наградите? Тези и още интересни въпроси ще зададем на зам.-кмета на Община Свищов Анелия Димитрова.\r\nБъдете в компанията на Радио „Фокус“. Водещ днес  е Луиза Транчева. Номерът за връзка със студиото е 0885 303 375.", "date": "2018.03.06", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/03/06/2496350/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Магазин за надежда“.  Представете  си  витрина,  на  която  има  табела: „Към  хората,  които  търсят  храна  по  кошовете. Вие сте хора и заслужавате  нещо  по-добро.  Моля, влезте в магазина, за да си вземете  сандвич  и  вода. Няма  да  задаваме  въпроси“. Има  такъв  магазин  – истински, реален. Работи в центъра  на  Пазарджик.  И вратите   му   са   гостоприемно  отворени  наистина за всички. Не  е  задължително  да си богат, за да помагаш на нуждаещите се. Достатъчно  е  да  имаш  сърце.  Това доказва  Гергана  Динкова, която вече няколко месеца дарява храна и напитки на бедни  и  бездомни  хора. Прави го в своя магазин за сладкарски изделия, без да се хвали и без да търси отплата.   Заради   доброто. Като в магазинчето за надежди  от  прeкрасната  песен по стихотворението на Джани Родари.\r\n„До Страсбург и обратно: Братя се съдят  за бащин имот“, научаваме от втора страница на изданието. Пазарджиклията Иван  Бутраков от  десетилетия е въвлечен в семейна война. Вече 25 години срещу него  непрекъснато  се  водят дела за делба. Предмет на спора  е  триетажна  къща на  ул.  „Дойран“  17,  построена в съсобствен имот. Сагата   започва   след смъртта   на   бащата   на Иван  Бутраков.  Приживе родителят е дал на сина си нотариални  актове  за  къщата, както и за 100 кв. м от двора. Но   двамата му природени  братя  Ангел  и Димо  Бутракови  внасят  в съда   иск   за   делба     на сградата.  Те  искат  всеки да получи   по 1/3, или по 1  етаж,  от  къщата,  която според  нотариалния  акт  е на Иван Бутраков.\r\n„Велинград се побратимява с диамантена столица“, ни информира от трета страница вестника. Велинград  и  столицата Якутск да станат  побратимени     градове. Това    предложи Владимир  Федоров,  депутат в парламента на Република Саха (Якутия), на кме- та  на  Велинград  Костадин Коев.  В  кабинета  на  градоначалника  двамата  обсъдиха  възможностите  за  бъдещо  сътрудничество  в  областта на туризма, здравеопазването,    културата    и спорта. Якутия е осмата по големина   страна   в   света, простираща се на 3 милиона кв. км. Недрата на Якутия  са  много  богати  на различни полезни изкопаеми – диаманти в Средносибирското    плато,    злато, въглища,   природен   газ, черни,  цветни  и  редки  метали, калай. Там се намира и  най-голямата  диамантена  мина  в  света.  26%  от елмазите  на  Земята  се  добиват в Република Саха.", "date": "2018.03.06", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/06/2496347/pazardzhik-regionalnata-inspektsiya-po-okolnata-sreda-i-vodite-shte-izvarshi-proverki-po-dva-signala-podadeni-na-zeleniya-telefon-na-ekoinspektsiyata.html", "text": "Регионалната инспекция по околната среда и водите (РИОСВ) в Пазарджик ще извърши проверки по два сигнала, подадени на „зеления телефон“ на Екоинспекцията, съобщиха за Радио „Фокус“ – Пазарджик от РИОСВ-Пазарджик. Единият сигнал е за нерегламентирано сметище от битови и строителни отпадъци между селата Црънча и Дебращица, а другият е, че в  река  Марица  и в  нивите около нея при село Говедаре се изхвърлят и палят отпадъци от разкомплектовани автомобили.  Продължава проверката и по сигнал за навлизане на високопроходими  автомобили  в  защитена местност „Баташки снежник”, които   се   движат   по пешеходните пътеки.  Според сигнала пътеките са изровени и ерозирали. Освен това един от подадените сигнали е изпратен по компетентност на Община Стрелча. Той е за включване  на  обекти  в дъждовната  канализация  на село Смилец.\r\nВаня НИКОЛОВА", "date": "2018.03.06", "title": "Пазарджик: Регионалната инспекция по околната среда и водите ще извърши проверки по два сигнала, подадени на „зеления телефон“ на Екоинспекцията"}
{"url": "http://www.focus-news.net/news/2018/03/06/2496349/kyustendil-v-dupnitsa-shte-se-provede-sreshta-razgovor-s-avtora-na-romana-otlachvane.html", "text": "В Дупница ще се проведе среща-разговор с автора на романа „Отлъчване” – Николай Терзийски. Това съобщиха за Радио „Фокус” – Кюстендил от Община Дупница. Срещата ще се проведе в района на „Развесената върба” от 17.30 часа. Авторът на романа е от Дупница и е избрал да проведе поредната среща със своите съграждани, след като официално той е представил творбата си в града, през 2017 година. Николай Терзийски е израснал в Дупница и това е дало отражение върху творбата му, защото една от главите ѝ е разказана изцяло на диалекта, който се говори в града.\r\nВенцеслав ИЛЧЕВ", "date": "2018.03.06", "title": "Кюстендил: В Дупница ще се проведе среща-разговор с автора на романа „Отлъчване”"}
{"url": "http://www.focus-news.net/news/2018/03/06/2496352/aktsenti-v-predavaneto-zdravey-peshtera-na-radio-fokus-pazardzhik-i-obshtina-peshtera.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“ днес ще чуете повече за закупуването на нови машини и съдове за смет в община Пещера. Какъв вид техника ще бъде закупена и каква е сумата за инвестицията ще научим от Стоян Йовчев, експерт в общинското ръководство. Доброволците от Детско полицейско управление от ОУ „Св.Патриарх Евтимий“ в Пещера бяха гости на учениците от НУ „Михаил Каролиди“. Целта на посещението бе да се запознаят децата с работата на полицая, с основните правила за безопасност на движението и не на последно място да научат какво е това Детско полицейско управление. Повече за инициативата ще научим от Елена Ацинова, директор на училище „Св. Патриарх Евтимий“. В предававането днес ще ви разкажем повече за живота и делото на известния пещерец Георги Кьосеиванов. Телефоните за връзка със студиото са 0885 606692 и 034 420020.", "date": "2018.03.06", "title": "Акценти в предаването „Здравей, Пещера“ на Радио „Фокус“ – Пазарджик и Община Пещера"}
{"url": "http://www.focus-news.net/news/2018/03/06/2496323/gazeta-express-i-ramush-haradinay-uveri-che-skoro-kosovo-shte-ima-svoya-armiya-i-shte-vleze-v-nato.html", "text": "Премиерът на Косово Рамуш Харадинай присъства в понеделник на военната церемония на Косовските сили за сигурност (КСС) в казармите „Адем Яшари“ в Прищина, организирана по повод отбелязването на 20-ата годишнина от смъртта на патрона на „Армията за освобождение на Косово\" (АОК) Адем Яшари и членовете на семейството му, пише базираното в Прищина албанско издание Gazeta Express.\r\nВ хода на мероприятията, Харадинай заяви, че КСС ще бъдат трансформирани в косовска армия и ще станат член на НАТО с помощта на стратегическите съюзници.\r\nПревод и редакция:", "date": "2018.03.06", "title": "Gazeta Express: И Рамуш Харадинай увери, че скоро Косово ще има своя армия и ще влезе в НАТО"}
{"url": "http://www.focus-news.net/news/2018/03/06/2496353/vratsa-dvizhenieto-se-osashtestvyava-v-edna-lenta-po-pat-mezdra-rebarkovo-poradi-srutena-skalna-masa-za-kratki-intervali-trafikat-shte-bade-spiran.html", "text": "Движението по път I-1 Мездра – Ребърково в района преди Ребърково се извършва двупосочно в една лента, поради срутена скална маса. Това съобщиха от пресцентъра на Агенция \"Пътна инфраструктура\". Трафикът периодично ще бъде спиран. Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\" в участъка от пътя.", "date": "2018.03.06", "title": "Враца: Движението се осъществява в една лента по път Мездра - Ребърково поради срутена скална маса, за кратки интервали трафикът ще бъде спиран"}
{"url": "http://www.focus-news.net/news/2018/03/06/2496348/tass-moskva-smyata-saobshteniyata-za-izpolzvane-na-himichesko-orazhie-v-siriya-za-insinuatsiya.html", "text": "Москва е уверена, че само международните експерти могат да правят изводи за наличието на химическо оръжие в Сирия, а в отсъствието на такива доказателства подобни съобщения са инсинуация, предава ТАСС.\r\n„Смятаме, че единственото, което може да стане причина за каквито и да е обвинения са изводи на международна комисия, изводи на международна работна група. Не важно как ще се нарича, но това трябва да е резултат от безпристрастно разследване“, заяви пред журналистите пресскекретарят на руския президент Дмитрий Песков. Според неговите думи, „в отсъствието на такова разследване всички обвинения не са нищо друго освен инсинуации“.\r\nПревод и редакция:", "date": "2018.03.06", "title": "ТАСС: Москва смята съобщенията за използване на химическо оръжие в Сирия за инсинуация"}
{"url": "http://www.focus-news.net/news/2018/03/06/2496354/api-ogranicheno-e-dvizhenieto-po-patya-topolovets-dobri-dol.html", "text": "До 18.00 часа е ограничено движението на всички автомобили по път III-112 Тополовец – Добри дол при км 2, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ). \r\nШофьорите да се движат с повишено внимание по обходни маршрути:\r\n- По направление Видин – Монтана и обратно: Дунав мост 2 – път I-1 /Е-79/ Видин-Монтана;\r\n- По направление Монтана – Видин и обратно: Път III-112 Монтана – с. Тополовец, път III-114 с. Тополовец – с. Ружинци, път I-1 /Е-79/ Ружинци – Видин;\r\n- По направление Видин – Лом и обратно: Дунав мост 2 - път I-1 /Е-79/ до п. к. Дунавци, път II-11 п.к. Дунавци – с. Добри дол – Лом.", "date": "2018.03.06", "title": "АПИ: Ограничено е движението по пътя Тополовец – Добри дол"}
{"url": "http://www.focus-news.net/news/2018/03/06/2496351/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.03.06", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/06/2496355/montana-ekipi-na-pozharnata-sa-izvadili-shofyor-ot-avtomobil-padnal-v-kanal-v-s-zamfirovo.html", "text": "Екипи на пожарната са извадили шофьор от автомобил, паднал в канал в с. Замфирово. Това съобщиха от ОДМВР-Монтана. В 08.05 часа екип на сектор „Специализирани оперативни дейности” излиза на сигнал за самокатастрофирал в с. Замфирово лек автомобил „Daewwо”, паднал в канал. Водачът е изваден от автомобила.", "date": "2018.03.06", "title": "Монтана: Екипи на пожарната са извадили шофьор от автомобил, паднал в канал в с. Замфирово"}
{"url": "http://www.focus-news.net/news/2018/03/06/2496363/kardzhali-kaso-saedinenie-v-elektricheski-boyler-e-predizvikalo-pozhar-v-dzhamiya-v-selo-shoptsi.html", "text": "Късо съединение в електрически бойлер е предизвикало пожар в джамия в село Шопци. Това съобщиха от пресцентъра на ОДМВР-Кърджали. Сигналът за пожара е подаден на 3 март в 22.26 часа. Изгорял е електрическият уред и са били опушени 20 кв. м стени. Екип на пожарната служба в Подкова е загасил огъня. Шестима огнеборци от Кърджали и Крумовград са загасили запалена печка на твърдо гориво в къща и отпадъци в района на моста на река Крумовица.", "date": "2018.03.06", "title": "Кърджали: Късо съединение в електрически бойлер е предизвикало пожар в джамия в село Шопци"}
{"url": "http://www.focus-news.net/news/2018/03/06/2496361/kardzhali-politsiyata-e-zadarzhala-35-godishen-mazh-za-krazhba-na-pari-ot-benzinostantsiya.html", "text": "Криминалисти от РУ-Кърджали са установили мъж, откраднал 3735 лв. от бензиностанция. Това съобщиха от пресцентъра на ОДМВР-Кърджали. Жалба от 38-годишна жена за липсващата сума била подаден вчера сутринта. При организираните издирвателни действия 35-годишният извършител бил установен на територията на Второ РУ в Пловдив. Задържан е за срок до 24 часа в РУ-Кърджали. Работата по изясняване на случая продължава.", "date": "2018.03.06", "title": "Кърджали: Полицията е задържала 35-годишен мъж за кражба на пари от бензиностанция"}
{"url": "http://www.focus-news.net/news/2018/03/06/2496360/burgas-porednoto-izdanie-na-sofiya-film-fest-na-brega-shte-se-provede-ot-15-do-23-mart-v-grada.html", "text": "Поредното издание на \"София филм фест на брега\" ще се проведе от 15 до 23 март 2018 г. в Общинско кино \"АБ\" в сградата на ДТ \"Адриана Будевска\" - Бургас. То се посвещава на Георги Ингилизов, който от самото създаване на фестивала неуморно и безкористно работеше за него. Това съобщиха от пресцентъра на Община Бургас. Програмата за тази година е финализирана. 24 пълнометражни и 12 късометражни филма ще бъдат прожектирани пред бургаската публика през 9-те фестивални дни.\r\n9-членно жури ще избере своя фаворит сред 18-те филма в конкурсната програма, който ще получи Наградата на Община Бургас \"Сребриста чайка\". Успоредно с това публиката гласува след всеки филм по шестобалната система, а този с най-висока оценка ще вземе Наградата на публиката \"Сребриста чайка\".\r\nЧленовете на журито в тазгодишния фестивал са: Проф. Георги Дюлгеров - председател, и членове Йорданка Ананиева, Борислав Чакринов, Христо Димитров - Хиндо, Мария Бенчева, Маргарита Бързилова, Слави Георгиев, Стефани Райчева, Александра Ингилизова.\r\nЗа първа година Младежко жури ще гледа 12-те късометражни филмчета от програмата \"Джеймисън\", за да посочи своя победител. Неговите членове са: Веляна Дойчева, Гергана Стойкова, Карина Кърпичева, Кристина Кирова, София Граматикова, Теодор Каракачанов, Христос Стаматидис.\r\nЗа поредна година Бургас ще посрещне част от екипите на българските филми, представени на фестивала. Официални гости ще бъдат:\r\n- 17 март - Христо Димитров - Хиндо (\"Пътят на воина\");\r\n- 18 март - Костадин Бонев (\"Изкореняване\");\r\n- 22 март - Александър Смолянов, Коста Биков, Цветан Алексиев (\"Малко късмет за по-късно\");\r\n- 23 март - Любомир Младенов, Цветан Алексиев, Елена Димитрова (\"Кораб в стая\").\r\n\"София филм фест на брега\" се организира под патронажа на кмета на Бургас от \"Арт Фест\" и ДТ \"Адриана Будевска\". Спонсори на фестивала са книжарници \"Хеликон\", Пежо Бургас, Черноморски институт, Хотел България, Зонта клуб Бургас, фирма \"Деметра\", Бургасцвет 90, Грандхотел и спа Приморец, Грандхотел Поморие, Триа Сити Център, торти Марс.\r\nМедийни партньори на фестивала са БНР Бургас, 24 часа местен, Общинско радио Бургас, Дарик, Ракурс, Виа Понтика, Черноморие-бг, Бургасинфо, Грамофона, Виж Бургас!, На брега, Бургас Дейли.", "date": "2018.03.06", "title": "Бургас: Поредното издание на \"София филм фест на брега\" ще се проведе от 15 до 23 март в града"}
{"url": "http://www.focus-news.net/news/2018/03/06/2496343/reuters-rusiya-predlozhi-na-umerenata-opozitsiya-da-napusne-bezopasno-iztochna-guta.html", "text": "Руските военни са предложили безопасно изтегляне от сирийския район Източна Гута на бойците от „умерената“ опозиция и техните семейства, предава Reuters.\r\nВ съобщение от Министерството на отбраната на Русия се каза, че на бойците ще бъде уреден транспорт и безопасен коридор за изтегляне и ще им бъде гарантиран имунитет от съдебно преследване.\r\nТам се добавя още, че те може да напуснат като вземат със себе си семействата и личното си оръжие.\r\nПревод и редакция:", "date": "2018.03.06", "title": "Reuters: Русия предложи на „умерената“ опозиция да напусне безопасно Източна Гута"}
{"url": "http://www.focus-news.net/news/2018/03/06/2496358/kardzhali-22-godishen-mazh-e-nanesal-shteti-na-bankomat-s-otkradnata-kirka.html", "text": "С открадната кирка 22-годишен е повредил банкомат в Кърджали. Това установиха криминалисти от полицейското управление, съобщиха от пресцентъра на ОДМВР-Кърджали. Мъжът прибрал кирката от строителен обект и по-късно с нея разбил стъклото на банкомата. Досъдебното производство по случая е по чл.216, ал.1 от Наказателния кодекс. \r\nСъщото лице е автор на разбиването на обменно бюро и автомати за кафе в областния център. Разследващи полицаи продължават работата по случаите.", "date": "2018.03.06", "title": "Кърджали: 22-годишен мъж е нанесъл щети на банкомат с открадната кирка"}
{"url": "http://www.focus-news.net/news/2018/03/06/2496365/blagoevgrad-21-godishen-mladezh-e-postradal-pri-nanesen-mu-poboy-v-rayona-na-noshten-klub-v-grada.html", "text": "На 4 март 2018г. около 05:55 часа в 02 Районно управление на МВР-Благоевград е получен сигнал за това, че в района на нощен клуб в гр. Благоевград е нанесен побой на 21-годишен младеж от гр. Благоевград. Това съобщиха от ОДМВР-Благоевград. Пострадалият е транспортиран за оказване на медицинска помощ в ЦСМП-Благоевград, след което е настанен за наблюдение в болница „Пулс“ в Благоевград. От работещите по случая полицейски служители, със заповед за задържане до 24 часа, е задържан Д. З. /28 г./ от Благоевград. Уведомена е Ррайонна прокуратура-Благоевград. По случая е образувано досъдебно производство.", "date": "2018.03.06", "title": "Благоевград: 21-годишен младеж е пострадал при нанесен му побой в района на нощен клуб в града"}
{"url": "http://www.focus-news.net/news/2018/03/06/2496359/sport-gonzalo-iguain-se-vazstanovi-za-macha-s-totnam.html", "text": "Ювентус ще може да разчита на аржентинския си нападател Гонсало Игуаин за мача-реванш от осминафиналите на Шампионската лига срещу Тотнъм в Лондон, който ще се играе в сряда вечерта. Според информация на италианските медии, в нападението на торинския гранд ще излезе аржентинското дуо Гонасало Игуаин – Пауло Дибала, след като и двамата бяха възстановени от контузиите си. Извън сметките на треньора Масимо Алегри са Марио Манджукич, Федерико Бернардески и Хуан Куадрадо.", "date": "2018.03.06", "title": "Спорт: Гонзало Игуаин се възстанови за мача с Тотнъм"}
{"url": "http://www.focus-news.net/news/2018/03/06/2496366/veliko-tarnovo-svishtovskata-bolnitsa-zapazva-broya-na-leglata-si-spryamo-novata-oblastna-zdravna-karta.html", "text": "Свищовската болница запазва броя на леглата си спрямо новата областна здравна карта. Това съобщиха за Радио „Фокус“ – Велико Търново от Община  Свищов. Информацията бе потвърдена на заседание на Комисията за изработване на областна здравна карта на Велико Търново, председателствана от областния управител  проф.д-р Любомира Попова. По време на срещата бе приет Проектът на Областната здравна карта. Представител  на Община Свищов в комисията беше заместник-кмета Анелия Димитрова.\r\nПо време на заседанието на комисията бе представен Анализ на здравно-демографската характеристика на областта. Данните показват,че по според Националния статистически институт (НСИ) за 2016 година най-висока  раждаемост в областта е отчетена в община Свищов- 10,4 ‰ .\r\nСтановището на Свищовска община изискваше при отчитане на териториалните, здравните, социално-икономическите, демографските и други специфични характеристики на отделните общини в състава на областта да се формира балансирана политика по отношение на здравеопазването и недопускането на акумулиране и концентриране на ресурси в определена посока предвид осигуряването на равни възможности за получаване на навременна здравна грижа.\r\nОбщина Свищов успешно защити своите позиции относно запазване на броя на леглата по видове медицинска дейност и нива на компетентност в МБАЛ „Д-р Димитър Павлови“,въпреки  тяхната ниска използваемост- най-ниска в цялата област. Комисията прие да се запази и броя на  леглата за физикална и рехабилитационна медицина в областта, въпреки по-малкия изчислен брой съгласно утвърдената Методика, което касае Специализираната болница за рехабилитация в село Овча могила.\r\nОт Община Свищов увериха,  че с одобряването на Проекта на областната здравна карта се удовлетворяват потребностите на населението от нашата община от болнична,извънболнична, дентална и спешна медицинска помощ.\r\nПроектът на областната здравна карта е изпратен за одобрение от Министерството на здравеопазването.\r\nНадежда КРЪСТЕВА", "date": "2018.03.06", "title": "Велико Търново: Свищовската болница запазва броя на леглата си спрямо новата областна здравна карта"}
{"url": "http://www.focus-news.net/news/2018/03/06/2496364/sitel-makedoniya-za-27-godini-ot-albaniya-sa-se-izselili-15-miliona-dushi.html", "text": "От демократичните промени в Албания през 1990 година до сега, от страната са се изселили около 1,5 милиона души, показват данните на Албанския статистически институт, предава скопският телевизионен канал „Сител“.\r\nСпоред данните на Института, за последните шест години от Албания са се изселили 317 хиляди лица, а само през тази зима са напуснали още 40 хиляди души, което е с 15 хиляди повече в сравнение с 2016 година.\r\nСпоред преброяването през 2011 година, в Албания е имало 2,821,977 жители, докато, според данните за януари т.г., в държавата живеят 2,877,000 жители.\r\nНай-голям процент от хората, които са емигрирали през последните 27 години са заминали за Гърция (около 600 хиляди), а сред другите най-привлекателни дестинации за изселване на албанците са Италия, другите европейски страни, САЩ и Канада. Малък брой граждани с македонско потекло са се изселили и в Македония.\r\nЕкспертът Коста Байраба смята, че: „Основно албанските граждани емигрират поради икономически причини, но все по-голямо влияние има желанието за по-добър живот и кариерно развитие. Правителството трябва да проведе съответните политика за спиране на този негативен феномен“.\r\nПревод и редакция:", "date": "2018.03.06", "title": "„Сител“  (Македония): За 27 години от Албания са се изселили 1,5 милиона души"}
{"url": "http://www.focus-news.net/news/2018/03/06/2496372/evgeniya-angelova-v-bryuksel-prizovavame-da-otpadnat-razlikite-v-direktnite-plashtaniya-na-hektar-mezhdu-otdelnite-darzhavite-chlenki.html", "text": "Нарастващите предизвикателства в световен мащаб изискват Общата селскостопанска политика да продължи да бъде силна и адекватно финансирана. Тя трябва да запази досегашния си балансиран подход, основаващ се на два стълба, с възможност за трансфер между тях. Общата селскостопанска политика трябва да е пазарно ориентирана, основана на принципите на солидарност и социална справедливост. Това заяви в Брюксел народният представител от ГЕРБ и заместник-председател на Комисията по бюджет и финанси Евгения Ангелова. Там тя участва в заседание на политическата група на ЕНП с представители на националните парламенти от партиите-членки на ЕНП, съобщиха от пресцентъра на партията. Основните теми на конференцията са приоритети и новите предизвикателства пред Бюджета на ЕС и реформата в Общата селскостопанска политика. В събитието участват още заместник-председателят на Групата на ЕНП в ЕП Естер де Ланг, заместник-председателят на ЕК, отговарящ за работните места, растежа, инвестициите и конкурентоспособността - Юрки Катайнен, генералният секретар на ЕНП Антонио Лопес, председателят на Конституционната комисия на ЕП Данута Хюбнер, европейският комисар за земеделието и развитието на селските райони Фил Хоган, както и депутатът от ГЕРБ и председател на Комисията по бюджет и финанси Менда Стоянова.\r\n„Директните плащания са важен фактор за изграждане на издръжливост на земеделските стопанства и поддържане на пазарна ориентация на стопанствата. След 2020 г. те следва да осигурят подкрепа и стабилизиране на селскостопанските доходи, равнопоставеност на единния пазар на ЕС и подпомагане на уязвимите сектори“, посочи Евгения Ангелова. Тя бе категорична, че въвеждането на възможност за национално съфинансиране в директните плащания е неприемливо.  Ангелова отбеляза, че разликите в директните плащания на хектар продължават да съществуват между отделните държави-членки. „Призоваваме да отпадне историческият подход за разпределение на средствата за директни плащания и да се завърши процеса на тяхното цялостно сближаване, с цел осигуряването на равнопоставени условия за конкуренция на единния пазар“, заяви депутатът от ГЕРБ.\r\nСпоред зам.-председателя на Комисията по бюджет и финанси обвързаните директни плащания позволяват насочване на подпомагане в определени сектори, които изпитват трудности, и спомагат за решаването на специфични регионални проблеми. „Тези плащания следва да бъдат запазени дори с още по-широк обхват и по-голям финансов ресурс. Необходимо е и да се запази възможността за прилагане на преходна национална помощ и след 2020 г., като тук влиза и тютюнът за България“, каза още Ангелова.\r\nПо думите й едно от предизвикателствата пред ОСП след 2020 г. е увеличаването на устойчивостта на земеделския сектор с цел справяне с бъдещите кризи. „Следва да бъдат осигурени нови, гъвкави и бързоприложими инструменти“, коментира тя и допълни, че България поддържа идеята за създаване на хоризонтална нормативна уредба за ограничаване на нелоялните търговски практики в агрохранителната верига на ниво ЕС. \r\nВъв връзка с развитието на селските райони, Евгения Ангелова подчерта, че трябва да бъде поставен акцент върху модернизацията на технологиите, внедряване на иновации и обмена на опит и знания, като ролята на земеделския производител в хранителната верига следва да се засили чрез осигуряване на допълнителни стимули за сдружаване.", "date": "2018.03.06", "title": "Евгения Ангелова в Брюксел: Призоваваме да отпаднат разликите в директните плащания на хектар между отделните държавите-членки"}
{"url": "http://www.focus-news.net/news/2018/03/06/2496367/blagoevgrad-napraven-e-opit-za-krazhba-na-pari-chrez-uvrezhdane-na-vhodnata-vrata-na-bankov-klon-v-grad-kresna.html", "text": "На 2 март 2018 г. около 04:35 часа в Районно управление на МВР-Сандански е получен сигнал за това, че около 04:00 часа на същата дата, чрез увреждане на входната врата на банков клон в град Кресна, е направен опит за противозаконно отнемане на сумата от около 36 лева. Това съобщиха от ОДМВР-Благоевград. Не са установени липси от банковия клон. Уведомена е Рахонна прокуратура-Сандански. Работата по случая продължава.", "date": "2018.03.06", "title": "Благоевград: Направен е опит за кражба на пари чрез увреждане на входната врата на банков клон в град Кресна"}
{"url": "http://www.focus-news.net/news/2018/03/06/2496369/stara-zagora-sekretaryat-na-obshtinata-delyan-ivanov-shte-uchastva-v-savmestna-priemna-s-obshtestveniya-posrednik-nadezhda-nikolova-na-9-mart.html", "text": "Секретарят на Общината Делян Иванов ще участва в съвместна приемна с обществения посредник на Стара Загора Надежда Николова на 9 март 2018 г. Това съобщиха от пресцентъра на Община Стара Загора. Приемната ще се проведе от 10.30 часа до 12.30 часа на бул. „М. М. Кусев“ №34 А, ет.1. На съвместната приемна заинтересованите граждани ще имат възможност да получат информация и да поставят въпроси, свързани с дейността на общинската администрация, административното обслужване и обратната връзка с гражданите, както и за казуси, свързани с прилагането на общински нормативни актове и други сфери от компетенцията и правомощията на секретаря на общината и местния омбудсман.", "date": "2018.03.06", "title": "Стара Загора: Секретарят на Общината Делян Иванов ще участва в съвместна приемна с обществения посредник Надежда Николова на 9 март"}
{"url": "http://www.focus-news.net/news/2018/03/06/2496356/ria-novosti-kremal-otgovori-na-obvineniyata-za-otravyane-na-bivshiya-ofitser-ot-gru.html", "text": "Обвиненията за участие на Москва във възможно отравяне на бившия полковник от Главното разузнавателно управление (ГРУ) Сергей Скрипал не са закъснели, заяви пред журналистите прессекретарят на руския президент Дмитрий Песков, цитиран от РИА Новости.\r\n„Не мога да коментирам това. Както се казва на руски, не ни накараха да чакаме дълго. Разбирам, че това не се превежда лесно на английски, но, все пак...“, заяви Песков, отговаряйки на въпрос, как се отнасят в Кремъл към коментарите в западните медии, че Русия е участвала в инцидента.\r\nТой подчерта, че Кремъл не разполага с никаква информация по повод на това, с какво се е занимавал Скрипал и с какво може да е свързана трагичната ситуация.\r\n„Вие знаете как той се оказа на Запад, в резултат от какви действия и решения. Няма да го повтарям“, добави прессекретарят на Путин, като отбеляза, че Москва винаги е готова за сътрудничество в разследването.РИА припомня как се разви историята с отравянето на Скрипал\r\nПрез 2006 година Скрипал беше осъден в Русия на 13 години лишаване от свобода за шпионаж в полза на Лондон. Той се оказа във Великобритания четири години, след като беше помилван и обменен за десет души, задържани в САЩ.\r\nВ понеделник, на Скрипал и на младата жена, която е била с него, им е прилошало на пейката пред търговски център в Солсбъри. Според данни на медиите, 66-годишният Скрипал в момента е в интензивното отделение на болница, а неговата 33-годишна спътница също се намира в критично състояние.\r\nНа мястото на инцидента полицията е открила неизвестен предмет, който е бил забелязан и прибран от полицията. Към момента не е известно какво вещество е предизвикало отравянето.\r\nЧленът на комисията на руската Държавна дума за сигурност и противодействие на корупцията Андрей Луговой коментира специално за РИА Новости, че информацията за отравянето на Скрипал е пропагандистка клевета.\r\n„Отчитайки, че във Великобритания постоянно се случват различни истории с избягали от Русия джентълмени, едва ли някой е особено впечатлен“, заяви депутатът.\r\n„По законите на този жанр, конфликтът е изчерпан, защото Скрипал беше арестуван, беше осъден, понесе наказанието си, а след това бе помилван и предаден“, добави той.\r\nПревод и редакция:", "date": "2018.03.06", "title": "РИА Новости: Кремъл отговори на обвиненията за отравяне на бившия офицер от ГРУ"}
{"url": "http://www.focus-news.net/news/2018/03/06/2496374/sport-bivshi-indiyski-saotbornitsi-se-nahvarliha-na-dimitar-berbatov.html", "text": "След като Димитър Бербатов напусна индийския Керала Бластърс и определи Дейвид Джеймс като „най-лошия треньор“, футболната общественост в милиардната страна отговори с порой от критики срещу българина. Сега това направиха и неназовани негови бивши съотборници, които на свой ред го определиха като „саможив и незаинтересован от случващото се в Керала Бластърс“. Те разкриха още, че Бербатов не се е появявал на сбирките на отбора при бившия треньор Мюленстийн, но това се е променило при идването на Джеймс, според цитата на изданието Mid Day.", "date": "2018.03.06", "title": "Спорт: Бивши индийски съотборници се нахвърлиха на Димитър Бербатов"}
{"url": "http://www.focus-news.net/news/2018/03/06/2496370/api-vazstanoveno-e-dvizhenieto-v-dvete-lenti-po-pat--86-smolyan-srednogortsi-v-rayona-na-razklona-za-s-tikale-kakto-i-po-pat-iii-1306-gorno-peshtene-vratsa.html", "text": "Възстановено е движението в двете ленти по път ІІ-86 Смолян –  Средногорци в района на разклона за с. Тикале, както и по път III-1306 Горно Пещене – Враца. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.06", "title": "АПИ: Възстановено е движението в двете ленти по път ІІ-86 Смолян –  Средногорци в района на разклона за с. Тикале, както и по път III-1306 Горно Пещене – Враца"}
{"url": "http://www.focus-news.net/news/2018/03/06/2496373/sofiya-vazstanoveno-e-dvizhenieto-vav-vsichki-lenti-v-tunel-trayanovi-vrata-v-posoka-sofiya-na-am-trakiya.html", "text": "Възстановено е движението във всички ленти в тунел \"Траянови врата\" в посока София на АМ \"Тракия\". Това съобщиха от пресцентъра на Агенция \"Пътна инфраструктура\" (АПИ).", "date": "2018.03.06", "title": "София: Възстановено е движението във всички ленти в тунел \"Траянови врата\" в посока София на АМ \"Тракия\""}
{"url": "http://www.focus-news.net/news/2018/03/06/2496375/shumen-11-900-leva-3000-evro-i-okolo-70-gr-zlatni-nakiti-sa-otkradnati-ot-doma-na-75-godishna-zhena-ot-selo-kochovo.html", "text": "За откраднати пари и златни накити е сигнализирала в полицията 75-годишна жена от село Кочово. Това съобщиха от ОДМВР-Шумен. По нейни данни за времето от 18 часа на 4 март до 08:30 часа на следващия ден неизвестен проникнал през заключени врати на жилището й и извършил кражба на сумата от 11 900 лева, 3000 евро, около 70 гр. златни накити и златна монета. На място бил извършен оглед.  Образувано е досъдебно производство.", "date": "2018.03.06", "title": "Шумен: 11 900 лева, 3000 евро и около 70 гр. златни накити са откраднати от дома на 75-годишна жена от село Кочово"}
{"url": "http://www.focus-news.net/news/2018/03/06/2496378/varna-apelativniyat-sad-potvardi-parvonachalniya-arest-na-mazh-razsledvan-za-ubiystvo-v-kv-vladislavovo.html", "text": "Венцислав Апостолов, привлечен като обвиняем за умишленото убийство на 34-годишния Явор ще остане постоянно в ареста. Днес състав на Варненския апелативен съд потвърди определение на Окръжен съд-Варна от 18 февруари тази година, с което е била определена първоначална мярка за неотклонение „задържане под стража“ за 36 годишния Венцислав. Това съобщиха от Варненския апелативен съд.\r\nПресслужбата на Апелативен съд – Варна припомня, че на 14 февруари 2018 гражданин е подал сигнал за намерен мъж в безпомощно състояние пред блок 404 на варненския квартал „Владислав Варненчик“. На път за болницата 34-годишният Явор починал. Няколко дни по-късно като обвиняем за убийството е привлечен Апостолов - приятел на убития мъж от детството. Той е обвинен за  умишлено убийство, извършено с особена жестокост и по особено мъчителен за жертвата начин.  \r\nВарненският апелативен съд днес остави като неоснователна жалбата на обвиняемия против първоначалния арест и отказа да измени в по-лека взетата спрямо него процесуална мярка за принуда. Втората съдебна инстанция сподели извода на ОС – Варна за наличие на обосновано предположение, че Венцислав е съпричастен към престъплението, за което е привлечен като обвиняем. Умишленото убийство, извършено с особена жестокост и по особено мъчителен за жертвата начин е престъпление, което се наказва от закона с лишаване от свобода от 15 до 20 години, доживотен затвор или доживотен затвор без замяна. Обоснованото подозрение, че Апостолов е съпричастен към убийството се основава на събраните в първите дни на разследването гласни, писмени доказателства и експертизи. Въззивният съд днес прие от прокуратурата протоколи от нови гласни свидетелства на лица, разпитани пред съдия, някои от които свидетели на действията на обвиняемия спрямо убития Явор. Нещо повече. В приетите днес от съда доказателства се съдържат и данни, че има опасност ако е с по-лека мярка за неотклонение Венцислав да се опита да окаже въздействие върху свидетели на разследването и така за извърши престъпление. С оглед на факта, че обвиняемият има постоянен адрес, работа и семейство, Варненският апелативен съд не сподели само извода на първата съдебна инстанция, че има опасност Апостолов да се укрие.\r\nСлед като установи, че две от изискванията на закона за определяне на най-тежката мярка за процесуална принуда са налице, Варненският апелативен съд потвърди първоначалния арест на Венцислав Апостолов, привлечен като обвиняем за умишленото убийство на 34-годишния Явор от Варна. Това определение е окончателно.", "date": "2018.03.06", "title": "Варна: Апелативният съд потвърди първоначалния арест на мъж, разследван за убийство в кв. \"Владиславово\""}
{"url": "http://www.focus-news.net/news/2018/03/06/2496380/plovdiv-24-godishen-mazh-ot-chepelare-e-namushkal-pri-skandal-57-godishen-mazh-ot-plovdiv.html", "text": "24-годишен мъж от Чепеларе е намушкал при скандал 57-годишен мъж от Пловдив. Това съобщиха от ОДМВР-Пловдив. Около 21.00 часа на 4 март, на тел. 112 постъпва информация за сбиване на ул. „Пере Тошев“ в Пловдив. Пристигналият на място екип на Първо РУ установява, че при скарване помежду им 24-годишния нанася две прободни рани на 57-годишния мъж. И двамата участници в конфликта са познайници на служителите на реда. Пострадалият е настанен в болница за наблюдение, по данни на лекарите няма опасност за живота му. Нападателят бил отведен за едно денонощие в районното управление. Образувано е досъдебно производство по чл. 129 от НК.", "date": "2018.03.06", "title": "Пловдив: 24-годишен мъж от Чепеларе е намушкал при скандал 57-годишен мъж от Пловдив"}
{"url": "http://www.focus-news.net/news/2018/03/06/2496379/vratsa-vremenno-e-ogranicheno-dvizhenieto-po-pat-i-1-mezdra-rebarkovo-v-rayona-predi-rebarkovo-poradi-srutena-skalna-masa.html", "text": "Временно е ограничено движението по път I-1 Мездра – Ребърково в района преди Ребърково, поради срутена скална маса. Това съобщиха от пресцентъра на Агенция \"Пътна инфраструктура\". Обходен маршрут за пътуващите в посока София: път I-1 , път III-103 Мездра - Роман - Златна Панега, Златна Панега - Ботевград. \r\nПътуващите в посока Видин изчакват на място.", "date": "2018.03.06", "title": "Враца: Временно е ограничено движението по път I-1 Мездра – Ребърково в района преди Ребърково, поради срутена скална маса"}
{"url": "http://www.focus-news.net/news/2018/03/06/2496382/stara-zagora-kmetat-zhivko-todorov-shte-se-sreshtne-s-11-te-medalisti-na-stara-zagora-ot-taylandskata-matematicheska-olimpiada.html", "text": "Кметът на Стара Загора Живко Тодоров ще се срещне наот 12.00 ч., в общинската зала 203 , с 11-те ученици от Стара Загора, които се завърнаха с медали от финалите на Тайландската Международна олимпиада по математика математическа олимпиада. Това съобщиха от пресцентъра на Община Стара Загора.\r\nТя се проведе на 21 февруари в столицата на Тайланд. В нея участваха 1500 ученици от 12 страни. България беше представена от 48 деца от 13 града, на възраст от 6 до 18 години, класирани за финала след квалификация, проведена в Стара Загора, на 17 декември миналата година.\r\nСъстезателите бяха разделени в 11 възрастови групи и решаваха 30 задачи за 2 часа.\r\nСтарозагорските ученици завоюваха 7 сребърни и 4 бронзови медала. Сребърни медалисти са Йоан Михайлов (СУ „Максим Горки” – 2 клас), Иван Точев (СУ „Максим Горки” - 4 клас), Станислав Димов (СУ „Максим Горки” - 4 клас), Пламен Крумов (ППМГ – 5 клас), Паола Павлова (ППМГ –6 клас), Мирослав Минчев (ППМГ –7 клас) и Калоян Руев от ЕГ „Р.Ролан“.\r\nС бронзови медали са Ивалин Боев (2 ОУ – 4 клас), Димитър Енчев (ППМГ – 5 клас), Никола Кирилов (ППМГ –5 клас) и Елина Димова (ЕГ „Р.Ролан“ –10 клас). Поощрителна грамота получи единайсетокласникът от ЕГ „Р.Ролан“ Деян Дечев.\r\nПрез последните години младите старозагорски математици постигнаха редица успехи в авторитетни международни олимпиади. Те са резултат от последователните им усилия, подкрепени от преподавателите, родителите и общинската администрация в лицето на кмета Живко Тодоров.", "date": "2018.03.06", "title": "Стара Загора: Кметът Живко Тодоров ще се срещне с 11-те медалисти на Стара Загора от Тайландската математическа олимпиада"}
{"url": "http://www.focus-news.net/news/2018/03/06/2496384/dobrich-oblastnata-epizootichna-komisiya-shte-zasedava-po-povod-ustanovenata-zaraza-ot-visokopatogenna-influentsa-tip-h5n8-v-ptitseferma-za-kokoshki-nosachki-v-grad-general-toshevo.html", "text": "Областната епизоотична комисия в Добрич ще заседава от 14,00 часа по повод установената зараза от високопатогенна инфлуенца тип H5N8 в птицеферма за кокошки-носачки в град Генерал Тошево, съобщиха от пресцентъра на Областна администрация Добрич. Заседанието е открито за медии.", "date": "2018.03.06", "title": "Добрич: Областната епизоотична комисия ще заседава по повод установената зараза от високопатогенна инфлуенца тип H5N8 в птицеферма за кокошки-носачки в град Генерал Тошево"}
{"url": "http://www.focus-news.net/news/2018/03/06/2496383/balgarskiyat-cherven-krast-i-darzhavnata-agentsiya-za-zakrila-na-deteto-organizirat-kragla-masa-na-tema-detsata-bezhantsi-i-migranti-predstavata-na-obshtestvoto-za-tyah-na-7-mart.html", "text": "Българският Червен кръст (БЧК) и Държавната агенция за закрила на детето организират кръгла маса на тема „Децата бежанци и мигранти – представата на обществото за тях“ на 7 март /сряда/ 2018 г. от  11:00 до 12:30 ч. в зала „Музейна” на БЧК, (бул.”Джеймс Баучер” 76, София). Това съобщиха от БЧК\r\nПо време на  събитието ще бъде представен стартиралият проект на БЧК и ДАЗД „Да опознаем другия“, финансиран по фонд “Убежище, миграция и  интеграция“. Също така, на базата на финансирания от „Terre des hommes“ проект на БЧК, ще бъдат споделени добри практики и проблемни аспекти от работата в подкрепа на деца и младежи, настанени в  приемателните центровете на Държавна агенция за бежанците при МС в София. \r\nЦелта е да се провокира активен диалог сред всички заинтересовани страни по отношение на обществените нагласи към бежанците и мигрантите  и по-специално към техните  деца и как със съвременните средства за комуникация се въздейства за тяхното формиране.\r\nФорумът ще се открие от акад. Христо Григоров, председател на БЧК и д-р Елеонора Лилова– председател на ДАЗД с активно участие  на представители на президентството и на правителството на Република България, дипломати, както и на ВКБООН и други НПО структури.", "date": "2018.03.06", "title": "Българският Червен кръст и Държавната агенция за закрила на детето организират кръгла маса на тема „Децата бежанци и мигранти – представата на обществото за тях“ на 7 март"}
{"url": "http://www.focus-news.net/news/2018/03/06/2496386/dobrich-vsichki-yazoviri-vodosbori-i-dereta-v-oblastta-sa-pod-nablyudenie.html", "text": "Всички язовири, водосбори и дерета в област Добрич са под  наблюдение. Това съобщиха от пресцентъра на Областна администрация Добрич. Към момента няма установени опасни водни обекти на територията на областта. Въведено е наблюдение на водните обекти. Още в края на миналата седмица е изпратено предупреждение до общините и институциите, имащи пряко отношение към сигурността на населението и наблюдението на водните обекти по разпореждане на областния управител Красимир Кирилов във връзка с очакваното обилно снеготопене и валежи от дъжд. За област Добрич според прогнозата на НИМХ БАН, по интензивни се очаква да са тези процеси днес и утре - 7 март. По данни на оперативните дежурни в общините няма водни обекти, общинска собственост, които да са с критично ниво. Навсякъде се извършва наблюдение и има свободни обеми. На територията на област Добрич има 4 язовира, които са държавна собственост и се стопанисват от „Напоителни системи“. От дружеството докладваха, че при три от водоемите има свободни обеми, а четвъртият – язовир „Абрит“ е сух. Язовир „Залдапа“ има 40 % свободен обем от чашата си, язовир „Малка Смолница“ е замръзнал, но две трети от обема му е свободен. Единственият язовир на територията на област Добрич, от който целогодишно се извършва контролирано изпускане е „Одринци“. Изпускането е с 50 л в секунда, като има добра проводимост на деретата. Самият язовир има свободен две трети от обема на чашата си.", "date": "2018.03.06", "title": "Добрич: Всички язовири, водосбори и дерета в областта са под  наблюдение"}
{"url": "http://www.focus-news.net/news/2018/03/06/2496381/blagoevgrad-normalno-se-izvarshva-dvizhenieto-na-motorni-prevozni-sredstva-prez-gkpp-ilinden.html", "text": "Нормално се извършва движението на моторни превозни средства през ГКПП „Илинден“. Това съобщиха за Радио „Фокус“ – Пирин от \"Гранична полиция\". Нормално натоварен е трафикът на ГКПП „Кулата“. Без проблеми се извършва движението и на останалите пунктове по българо-гръцката граница.\r\nКристина МИТКОВА", "date": "2018.03.06", "title": "Благоевград: Нормално се извършва движението на моторни превозни средства през ГКПП „Илинден“"}
{"url": "http://www.focus-news.net/news/2018/03/06/2496385/kyustendil-pod-postoyanen-kontrol-sa-rekite-i-yazovirite-na-teritoriyata-na-obshtinata.html", "text": "Под постоянен контрол са реките и язовирите на територията на Община Кюстендил. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. По думите му през изминалите почивни дни е извършван непрекъснат контрол на реките и язовирите, наложен от активното снеготопене. „През тези дни нямаше никакви проблеми в това отношение. Поддържах постоянна връзка с кметовете и с кметските наместници на селата, но всичко е спокойно. Сега извършваме обследване и в района на село Гърляно, но няма проблем с коритото на реката”, каза Ивайло Чалъков. Според него вълната от снеготопенето вече е преминала.\r\nВенцеслав ИЛЧЕВ", "date": "2018.03.06", "title": "Кюстендил: Под постоянен контрол са реките и язовирите на територията на общината"}
{"url": "http://www.focus-news.net/news/2018/03/06/2496368/bloomberg-ek-predlaga-da-se-nalozhi-25-mito-na-amerikanski-stoki.html", "text": "Европейският съюз  има намерение да наложи по-високи мита на американски стоки, сред които тениски, уиски, мотоциклети и стълби, чийто внос в Европа възлиза на около 2,8 милиарда евро, ако президентът на САЩ Доналд Тръмп реализира заканата си да наложи 25% мито на вносната стомана и 10% на вносния алуминий, предава Bloomberg.\r\nЕС цели да приложи огледална митническа мярка на редица потребителски, селскостопански и металургични стоки, които се внасят от САЩ, като Bloomberg твърди това на базата на списък, написан от Европейската комисия и придобит от редакцията на американската агенция. Комисията е обсъдила мерките с представители на правителствата на страните-членки на Съюза по време на нарочна среща в понеделник вечерта в Брюксел.\r\nВ списъка са включени вносни стоки от САЩ като тениски, джинси, козметика, други потребителски стоки, мотоциклети и круизни корабчета на стойност около 1 милиард евро; портокалов сок, бърбън, царевица и други селскостопански продукти на стойност около 951 милиона евро; и стоманени и други индустриални продукти на стойност 854 милиона евро.\r\nКакто агенция „Фокус“ вече информира, Доналд Тръмп обяви, че ще увеличи митата за внос на стомана и алуминий и производните от тях продукти на 25%, което предизвика вълна от критики от световната общност.\r\nПревод и редакция:", "date": "2018.03.06", "title": "Bloomberg: ЕК предлага да се наложи 25% мито на американски стоки"}
{"url": "http://www.focus-news.net/news/2018/03/06/2496357/bsp-vnasya-signal-v-prokuraturata-za-privatizatsiyata-na-chez.html", "text": "В 14.00 часа представители на БСП ще внесат в Съдебната палата в София сигнал до главния прокурор Сотир Цацаров за проверка на приватизацията на ЧЕЗ. Това съобщиха от пресцентъра на партията.\r\nПредвидено е изявление за медиите.", "date": "2018.03.06", "title": "БСП внася сигнал в прокуратурата за приватизацията на ЧЕЗ"}
{"url": "http://www.focus-news.net/news/2018/03/06/2496376/reuters-turtsiya-organizira-lageri-za-170-hilyadi-dushi-v-blizost-do-siriyskata-provintsiya-idlib.html", "text": "Турция ще установи лагери за заселването на 170 хиляди души на девет локации в близост до сирийската провинция Идлиб и в районите, които Анкара контролира в Северна Сирия, предава Reuters, като се позовава на турски дипломатически източници.\r\nТурция и съюзниците й от „Свободната сирийска армия“ започнаха операция в северозападния сирийски регион Африн преди шест седмици, а контролират и района около град Азаз и част от поречието на река Ефрат, който заеха по време на операция „Щита на Ефрат“, завършила в началото на 2017 година.\r\nПревод и редакция:", "date": "2018.03.06", "title": "Reuters: Турция организира лагери за 170 хиляди души в близост до сирийската провинция Идлиб"}
{"url": "http://www.focus-news.net/news/2018/03/06/2496390/pazardzhik-ustanoveno-e-povisheno-sadarzhanie-na-nitrati-i-koliformi-v-piteynata-voda-na-grad-strelcha-i-selata-ot-obshtinata.html", "text": "РЗИ – Пазарджик извърши изследване за качеството на питейната вода в област Пазарджик, съобщиха за Радио „Фокус” – Пазарджик от Здравната инспекция. Пробите са взети в периода от 17 до 28 февруари 2018 година от 8 населени места в региона. От тях не отговаря на Наредба № 9 от 16 март 2001 г. за качеството на водата, предназначена за питейно-битови цели, 5 проби по микробиологични показатели, като една от пробите не отговаря и по химичен показател. Тя е от село Смилец, община Стрелча, където е констатирано повишено съдържание на нитрати. В останалите четири е открито повишено съдържание на колиформи. Те са от град Стрелча и селата Дюлево, Свобода и Блатница. Предприети са хигиенни мероприятия от страна на В и К дружеството и качеството на водата по микробиологични показатели, вече отговаря на изискванията на Наредба № 9/2001г. Проблемът с нитратите на този етап ВиК дружеството, все още не може да реши. Здравните инспектори са изследвали и две водни проби от минерални източници. При тях не е констатирано отклонение от нормативните изисквания.\r\nВаня НИКОЛОВА", "date": "2018.03.06", "title": "Пазарджик: Установено е повишено съдържание на нитрати и колиформи в питейната вода на град Стрелча и селата от общината"}
{"url": "http://www.focus-news.net/news/2018/03/06/2496391/haskovo-dvama-dushi-sa-zadarzhani-za-poboy-i-grabezh-nad-47-godishen-mazh.html", "text": "47-годишен мъж е намерен да лежи на земята без дрехи и без портфейл след нанесен върху него побой. Това съобщават от ОДМВР-Хасково. Двама хасковлии са задържани за побоя над своя съгражданин. На 4 март в 05.00 часа в районното управление е получен сигнал за лежащ на улицата пред площадка „Спартак“ мъж в безпомощно състояние. Пристигналият на място полицейски екип установил, че това е 47-годишен жител на града. Той бил със следи от наранявания в областта на главата и без дрехи. Мъжът споделил пред полицаите, че влизайки в местен бар забелязал мъж, който удрял момиче. По негови думи, той се намесил в нейна защита и тогава му нанесли побой и му задигнали дрехите с портфейла и парите. Пострадалият е транспортиран в МБАЛ Хасково. Според лекарите е с фрактура на носа, хематоми, кръвонасядания по главата и  комоцио, но без опасност за живота. В хода на работата, в контейнери в близост до заведението са намерени липсващите му дрехи, пари и вещи. С полицейска мярка на задържане са и двамата хасковлии на 30г. и 31г., заподозрени за нанасянето на телесната повреда. Образувано е досъдебно производство по чл. 129 от НК, работата по случая продължава.", "date": "2018.03.06", "title": "Хасково: Двама души са задържани за побой и грабеж над 47-годишен мъж"}
{"url": "http://www.focus-news.net/news/2018/03/06/2496387/kathimerini-v-gartsiya-se-provezhda-operatsiya-sreshtu-krayno-dyasna-ekstremistka-grupa.html", "text": "Служители на контратерористичното звено на гръцката полиция от вторник сутринта провеждат операция по задържането на членове на крайно-дясна екстремистка група, наричаща себе си Combat 18 Hellas, предава електронното издание на гръцкия вестник Kathimerini.\r\nВ различни части на Атика са се провели операции по задържането на членовете на групата в техните домове, които до момента са довели до ареста на шестима души, на основание, че са участвали в няколко бомбени атаки и палежи.\r\nСпоред високопоставен служител на гръцката полиция, групата е провела най-малко 15 нападения срещу анархисти и места, на които се събират крайно-леви групировки. Освен това крайно-дясната група е заподозряна за вандализирането преди три години на мемориала на Павлос Фисас, музикантът, който загина, след като беше наръган от член на екстремно-дясната партия „Златна зора“ през септември 2013 година.\r\nОперацията срещу групата продължава.\r\nKathimerini коментира, че Combat 18 Hellas се смята за издънка на британска неонацистка организация, която, от своя страна, е свързана с американско крайно-дясно движение. Числото „18“ в името на гръцката група се свързва с позицията на инициалите на Адолф Хитлер в английската азбука.\r\nПревод и редакция:", "date": "2018.03.06", "title": "Kathimerini: В Гърция се провежда операция срещу крайно-дясна екстремистка група"}
{"url": "http://www.focus-news.net/news/2018/03/06/2496393/stara-zagora-izlozhba-svetat-prez-obektiva-na-panagyurski-fotografi-shte-bade-otkrita-v-muzeya-na-fotografiyata-v-kazanlak.html", "text": "Изложба „Светът през обектива на панагюрски фотографи“ на Фото клуб - Панагюрище ще бъде открита в Музея на фотографията в Казанлък от 17.30 часа тази вечер, каза за Радио  Фокус“ директорът на музея Стефан Папукчиев. Той поясни, че премиерата на експозицията, която ще бъде видяна и в Казанлък, е през 2017-а година в залите на Историческия музей в Панагюрище и се посреща с голям интерес от местните ценители и посетителите на културния институт в града. Сбирката е обогатена с нови, непоказвани фотоси.\r\nКлубът в Панагюрище е създаден преди три години от група ентусиасти, верни на идеята, че фотографията е изкуство и страст, която запечатва прекрасни мигове и красиви гледки. Именно такива мигове и гледки, ще покажат в Казанлък авторите - Костадин Костадинов, Спас Узунов, Николинка Дееничина, Манол Кроснаров, Николай Николов, Диана Дееничина, Ани Лазарова и Гeорги Гечев. \r\nИзложбата ще остане в Музея на фотографията до 19-и март тази година.\r\nСлавяна ГАЙДАРОВА", "date": "2018.03.06", "title": "Стара Загора: Изложба „Светът през обектива на панагюрски фотографи“ ще бъде открита в Музея на фотографията в Казанлък"}
{"url": "http://www.focus-news.net/news/2018/03/06/2496392/pernik-obshtinskiyat-yazovir-v-selo-yardzhilovtsi-se-izpuska-kontrolirano.html", "text": "Няма основание за тревога относно нивото на язовирите и реките след обилния снеговалеж в община Перник, съобщи кметът Вяра Церовска след регулярната  среща с кметовете на населени места. Това съобщиха от Общината. „На този етап сме направили всички необходими проверки. Спазват се графиците с почистването на коритата на реките и деретата, надявам се и така да продължи.  Не бяха допуснати наводнения, защото  всички са активни и отговорни ,стараем да работим повече с предвиждания отколкото с последствия, коментира Вяра Церовска. „Общинският язовир в село Ярджиловци контролирано се изпуска“, посочи кметът на населеното място Данчо Данаилов  и уточни, че другият язовир, който е собственост на Напоителни системи все още има свободен обем за пълнене. По думите му, той е проблематичния, ако започне да прилива, но към момента с него няма такава опасност, а реката от вчера следобед спада.\r\nДерето на река Конска в село Черна Гора също е почистено, в град  Батановци и кв. \"Бела вода\" е спокойна обстановката и  няма проблем, както и в село Витановци, откъдето минава  река Мещичка .\r\n„Всички знаете , че на язовир Студена се извършва рехабилитация , която по план до края на годината трябва да приключи . Обемът на язовир е около 14 млн. кубика, което е напълно в нормите, предстои да почистим реката , няма опасност от наводнения“, обясни и кметът на село Студена Красимир Христов.", "date": "2018.03.06", "title": "Перник: Общинският язовир в село Ярджиловци се изпуска контролирано"}
{"url": "http://www.focus-news.net/news/2018/03/06/2496394/haskovo-5459-kasa-tsigari-i-2130-litra-alkohol-bez-aktsizen-banderol-sa-izzeti-ot-politsai-v-harmanli-i-haskovo.html", "text": "5459 къса цигари и 2130 литра алкохол без акцизен бандерол са иззети от полицаи в Харманли и Хасково. Това съобщиха от ОДМВР-Хасково. Безакцизните 1 кг. тютюн и цигарите са иззети от служителите на реда при проверка на лица, дом и автобус в областния град. Алкохолът е открит при проверка на къща в село Бисер. Полицаите установили, че пристройка към къщата е обособена като цех за производство на спирта. Тютюневите изделия и алкохола са   иззети  с протоколи от собствениците им. Съставени  акт по Закона за акцизите и данъчните складове и бързо полицейско производство.", "date": "2018.03.06", "title": "Хасково: 5459 къса цигари и 2130 литра алкохол без акцизен бандерол са иззети от полицаи в Харманли и Хасково"}
{"url": "http://www.focus-news.net/news/2018/03/06/2496397/galina-baycheva-obshtina-burgas-ima-pokachvane-v-predupreditelno-nivo-za-prelivane-na-ezeroto-vaya.html", "text": "Има покачване в предупредително ниво за преливане на езерото „Вая“, съобщи за Радио „Фокус“-Бургас Галина Байчева, началник на Отдел „Управление при кризи и ОМП“ към общинската дирекция „Управление при кризи, обществен ред и сигурност” в Бургас. Поради тази причина в момента се поставят по брега чували с пясък, за да се ограничи прииждането на водата. Нивото на езерото се следи чрез системата за ранно предупреждение и оповестяване. В акцията се включват над 50 души - общински служители, доброволци, лишени от свобода. Движението в района не е затруднено.\r\nМария РУСЕВА", "date": "2018.03.06", "title": "Галина Байчева, Община Бургас: Има покачване в предупредително ниво за преливане на езерото „Вая“"}
{"url": "http://www.focus-news.net/news/2018/03/06/2496398/veliko-tarnovo-207-detsa-vzeha-uchastie-v-konkursa-posveten-na-baba-marta-koyto-organizira-obshtina-svishtov.html", "text": "207 деца се включиха в общинския конкурс, посветен на Баба Марта, който се проведе в Свищов. Участниците са от различни населени места в цялата страна, поясни в предаването „Добре дошли в Свищов“ на Радио „Фокус“ – Велико Търново зам.-кмета на крайдунавската администрация Анелия Димитрова.  Подборът на творби вече приключи, сега предстои обявяването на наградените. „Конкурсът, посветен на Баба Марта, се надгражда и утвърждава с всяка изминала година. Наблюдава се увеличение на броя на участниците, като те са от цялата страна. Журито бе изключително затруднено да определи победителите в някои от отделните категории, затова в някой от тях, сме присъдили повече от една награда“, разказа още Анелия Димитрова. През настоящата година своите творби за участие в конкурс изпратиха ученици от Плевен , Варна, Аксаково и други населени места, тъй като статутът на състезанието е национален. Наградите, които децата ще получат отличените са тематични и са предимно материали за изобразителни и приложни дейности. „През настоящата година за пръв път ще бъде присъдена и една специална награда  за едно изключително оригинално и атрактивно произведение“, разкри още Анелия Димитрова.\r\nПризовете ще бъдат връчени на 7 – ми март, от 14.00 часа, в  изложбената зала на Къщата – музей на Алеко Константинов в Свищов. Всички творби, изпратени за участие в конкурса, вече са подредени в културната институция.\r\nЛуиза ТРАНЧЕВА", "date": "2018.03.06", "title": "Велико Търново: 207 деца взеха участие в конкурса, посветен на Баба Марта, който организира Община Свищов"}
{"url": "http://www.focus-news.net/news/2018/03/06/2496389/burgas-na-7-mart-shte-se-provede-sabranie-na-otkrito-na-sluzhitelite-na-glavna-direktsiya-ohrana-v-grada.html", "text": "Ще се проведе „събрание на открито“ на служителите на Главна дирекция “Охрана”, съобщи за Радио „Фокус“-Бургас председателят на УС на Сдружение с нестопанска цел “Синдикат Охрана” Петко Чалъков. То ще се проведе на професионалния им празник 7 март от 07,30 часа пред Съдебната палата в Бургас. Исканията са за увеличение на щатната бройка и изравняване на плащанията с останалите служби в МВР. Според Чалъков няма чуваемост от страна на правителството. По думите му в момента в системата работят около 1300 души, които са много малко. Според него първоначално е необходимо да се назначат минимум още 350 души и още толкова на втори етап. \r\n„Дирекцията е създадена преди 15 години. Когато е създавана по европейски проекти, е имало средства. С настъпването на кризата през 2009 година спира развитието й.От 2015 година започват 10% съкращения. Самата главна дирекция не се е доразвила структурно, т.е. няма свободни щатове достатъчно. При нас текучеството е голямо, защото за това мижаво заплащане никой не иска да носи такава огромност“, каза ще Чалъков. По думите му първоначалното заплащане е 600 лева, а след това-700 лева. Дават се пари за храна. „След 10 години трудов стаж заплатата е 800 лева, след 20 години-900 лева. Нашето заплащане е по-ниско от социалните помощи за европейските граждани“, добави още Чалъков. Протеестът се подкрепя всички синдикати от МВР, ГД „Изпълнения на наказанията“ и обществото.\r\nМария РУСЕВА", "date": "2018.03.06", "title": "Бургас: На 7 март ще се проведе „събрание на открито“ на служителите на Главна дирекция “Охрана” в града"}
{"url": "http://www.focus-news.net/news/2018/03/06/2496371/okrazhniyat-prokuror-rumen-popov-za-ubiystvoto-v-plovdiv-izstrelite-i-sblasakat-sa-stanali-v-dvora-na-kooperatsiyata-a-ne-v-zhilishteto-na-d-r-ivan-dimitrov.html", "text": "Изстрелите и сблъсъкът са станали в двора на кооперацията, а не в жилището на д-р Иван Димитров. Това каза по време на брифинг окръжният прокурор Румен Попов във връзка с убийството на 38-годишен циганин, за което е обвинен д-р Иван Димитров в Пловдив, предаде репортер на Радио „Фокус“ - Пловдив. „Ще говорим по фактите, а не по дезинформацията, която незнайно откъде беше поднесена в по-голямата си част. Фактите, върху които се упражняваха какви ли не политици, колеги, ваши колеги не са такива, каквито бяха изнесени“, с тези думи започна изказването на Попов и добави, че в рамките на 72-ата часа на задържане на д-р Димитров прокуратурата е получила какви ли не упреци, тъй като по думите му явно е удобно Прокуратурата да бъде виновна за всичко.\r\n„Твърдеше се, че пострадалият, който действително е крадец е влязъл в дома на обвиняемия. Твърдеше се, че с него е имало съучастник. Твърдеше се, че в жилището на обвиняемия са били съпругата на обвиняемия и двете му деца. Твърдеше се, че огнестрелното оръжие е било притежание на самия пострадал - убития крадец или на неговия съучастник\", припомни той появилите са до момента хипотези по случая. Попов обясни, че в рамките на изминалите 72 часа от задържането на Димитров са извършени множество процесуално-следствени действия, включително са получени експертизи от НКК и са разпитани над 15 свидетели.\r\n„Към момента на извършения опит за кражба от страна на убития, в жилището на обвиняемия, намиращо се на втория етаж в град Пловдив, не се е намирала съпругата нито двете деца, а са живеели и живеят и понастоящем в с. Крумово. Това се установява от самите показания на съпругата на обвиняемия и от неговите обяснения, дадени пред адвокат. Не е имало какъвто и да е било съучастник на крадеца. Опитът за кражба в гаража в двора на кооперацията е извършен само и единствено от него - обяснява се от обвиненията на самия обвиняем, от иззетите записи видеокамери и показания на свидетели.\r\nКатегорично е установено, че изстрелите и настъпилия сблъсък са станали в двора на кооперацията. Категорично се изключва жилището, което беше коментирано, заяви Попов.\r\nЦветана ТОНЧЕВА", "date": "2018.03.06", "title": "Окръжният прокурор Румен Попов за убийството в Пловдив: Изстрелите и сблъсъкът са станали в двора на кооперацията, а не в жилището на д-р Иван Димитров"}
{"url": "http://www.focus-news.net/news/2018/03/06/2496402/haskovo-politsai-sa-izzeli-7504-puri-bez-banderol-na-stoynost-181-000-lv.html", "text": "Полицаи са иззели 7504 пури без бандерол на стойност 181 000 лв. Това съобщиха от ОДМВР-Хасково. На 4 март, на автомагистрала „Марица“ в посока Димитровград служителите на реда са спрели за проверка 2 леки автомобила – „Мерцедес“ и „Фолксваген“, шофирани съответно от 58-годишен мъж от Харманли и 46-годишен турски гражданин. От двете коли са иззети с протокол безакцизните пури. Двамата водачи са били задържани до 24 часа по образуваното бързо производство.", "date": "2018.03.06", "title": "Хасково: Полицаи са иззели 7504 пури без бандерол на стойност 181 000 лв"}
{"url": "http://www.focus-news.net/news/2018/03/06/2496377/prokuror-georgi-penev-myarkata-za-neotklonenie-na-d-r-ivan-dimitrov-shte-bade-izmenena-v-podpiska.html", "text": "Мярката за неотклонение на д-р Иван Димитров ще бъде изменена в „подписка“. Това каза на брифинг в Окръжната прокуратура в Пловдив наблюдаващият прокурор по случая с д-р Иван Димитров Георги Пенев, предаде репортер на Радио „Фокус“- Пловдив. „Правя това не под влияние на уличните протести, а на вътрешното ми убеждение и на събраните до момента доказателства“, заяви той. „Въз основа на фактите, с името и подписа си съм преценил, че д-р Димитров, който в момента е национален герой, е извършил престъпление с превишаване на пределите на неизбежна отбрана. Добре да го запомните, че е неизбежна отбрана, а не самоотбрана“, обясни прокурорът. „Ще му бъде повдигнато и обвинение за незаконно притежание на патроните и на пистолета, с който е убил Плъха“, допълни той. \r\nЦветана ТОНЧЕВА", "date": "2018.03.06", "title": "Прокурор Георги Пенев: Мярката за неотклонение на д-р Иван Димитров ще бъде изменена в „подписка“"}
{"url": "http://www.focus-news.net/news/2018/03/06/2496403/smolyan-vremenno-dvizhenieto-po-pat--86-smolyan-srednogortsi-v-rayona-na-razklona-za-s-tikale-se-osashtestvyava-v-edna-lenta-poradi-otstranyavane-na-srutena-skalna-masa.html", "text": "Временно движението по път ІІ-86 Смолян – Средногорци в района на разклона за с. Тикале се осъществява в една лента, поради отстраняване на срутена скална маса. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост, спазвайки пътната сигнализация.", "date": "2018.03.06", "title": "Смолян: Временно движението по път ІІ-86 Смолян – Средногорци в района на разклона за с. Тикале се осъществява в една лента, поради  отстраняване на срутена скална маса"}
{"url": "http://www.focus-news.net/news/2018/03/06/2496405/afp-vmf-na-yaponiya-naznachi-parvata-zhena-rakovoditel-na-grupa-boyni-korabi-sred-koito-nay-golemiya-v-stranata.html", "text": "Военноморският флот на Япония съобщи във вторник, че е назначил за първи път жена за командир на бойна единица, в която влиза най-големият боен кораб на страната, предава AFP.\r\nРиоко Азума, на 44 години, ще командва четири бойни кораба, на които служат 1000 души.\r\n„Това е първият случай, в който на тази позиция е назначена жена“, е заявил говорителят на морските Сили за самоотбрана на Япония пред AFP, като e добавиl, че тя „не е избрана, защото е жена“.\r\nПо случай назначаването е организирана специална церемония в пристанището на Йокохама, на което са присъствали около 400 члена на екипажите на корабите.\r\nAFP коментира, че, за съжаление, в политиката жените не са достатъчно добре представени, като само 47 от 465-те членове на долната камара на японския парламент са от този пол.\r\nСпоред статистиката на базирания в Швейцария Междупарламентарен съюз, 10%-те процента жени в парламента поставят Япония под Мианмар и Гамбия.\r\nПревод и редакция:", "date": "2018.03.06", "title": "AFP: ВМФ на Япония назначи първата жена ръководител на група бойни кораби, сред които най-големия в страната"}
{"url": "http://www.focus-news.net/news/2018/03/06/2496404/pazardzhik-7-spetsializirani-avtomobila-za-smetosabirane-i-sadove-za-smet-shte-badat-zakupeni-ot-obshtina-peshtera.html", "text": "7 специализирани автомобила за сметосъбиране и съдове за смет ще бъдат закупени от Община Пещера, съобщи за Радио „Фокус“ – Пазарджик Стоян Йовчев, експерт в Общината. Това ще бъдат две сметосъбиращи машини, челен товарач, мини челен товарач, самосвал, бордови товарен автомобил и товарен автомобил за превоз на контейнери. Новата техника трябва да отговори на необходимостта от извозване на битовите отпадъци, които са генерирани на територията на Община Пещера на Регионалното депо – Пазарджик. „Близо 660 000 лв. ще инвестира Община Пещера в закупуването на новите машини, като средствата са от отчисленията, които са заплащани заради използването на старото сметище. До 570 000 лв. ще бъдат изразходени за закупуването на 7 специализирани автомобила. Спрямо средствата, с които Общината разполага се налага всичките автомобили да са втора употреба, заложено е изискване да са произведени след 2005 г. Автопаркът на ОП“Чистота и поддъжране на общинската инфраструктура“ в момента е много стар и често аварира. Предстои за близо 90 000 лв. да бъдат закупени нови контейнери и кофи за отпадъци. Най- много – 700 броя ще са кръглите кофи с вместимост 110 литра, още 100 кошчета за боклук ще бъдат монтираните в обществените части на населените места. Останалите са големи контейнери“, уточни Йовчев. Той допълни, че в община Пещера предстои и изграждане на претоварна станция. Всичко това е насочено към оптимизиране на процеса на сметосъбиране и сметоизвозване. От 1 януари сметта се вози до Регионалното депо. Така освен, че се заплаща такса за всеки депониран тон, разходът за гориво е много по-голям.\r\nАлбена ЖИЛЕКОВА", "date": "2018.03.06", "title": "Пазарджик: 7 специализирани автомобила за сметосъбиране и съдове за смет ще бъдат закупени от Община Пещера"}
{"url": "http://www.focus-news.net/news/2018/03/06/2496406/blagoevgrad-nad-70-uchenitsi-byaha-nagradeni-v-ramkite-na-konkursa-svobodata-na-balgariya-v-regionalniya-istoricheski-muzey.html", "text": "Награждаване на учениците, участвали в конкурса „Свободата на България“, се проведе в Регионален исторически музей – Благоевград, предаде репортер на Радио „Фокус“ – Пирин. Церемонията, посветена на 140-та годишнина от Освобождението на България от турско робство, започна с творческо изпълнение на фолклорната група „Веселина” към Центъра за личностно и творческо развитие на децата на Благоевград с художествен ръководител Веселинка Боянова. Събитието продължи с атрактивна възстановка на Освободителната война на ученици от ХІ ОУ „Христо Ботев” – Благоевград. \r\nДарина Стоянова от VІІ „б” клас на СУИЧЕ „Св. Климент Охридски” представи презентация, посветена на Освободителната война и Първото освобождение на Горна Джумая на12 (24 н.ст.) февруари 1878 година. Кулминацията на тържеството настъпи с връчването на грамотите на наградените ученици. Грамоти за участие връчиха на всички деца, които участваха в конкурса. Председателят на журито – майор Пламен Велев – зам. началник на Военно окръжие -Благоевград бе този, който връчи лично грамотите. По думите на Елена Чългънова, уредник в Регионален исторически музей – Благоевград и организатор на събитието интересът към конкурсът се е оказал очаквано голям – над 70 участници от различни училища на Благоевград и страната са взели участие в него – V СУ „Г. Измирлиев”-Благоевград, от ІІ ОУ „Д. Благоев”-Благоевград, от ІХ ОУ „Пейо Яворов”-Благоевград, от ХІ ОУ „Христо Ботев”-Благоевград, от СОУИЧЕ „Св. Климент Охридски”-Благоевград, от СУ „Св. Климент Охридски” – с. Слащен, община Сатовча, от НУ „ Яне Сандански” – гр. Разлог, от ОУ „Св. Паисий Хилендарски” – с. Баня, Разложко, от НУИИ „Илия Петров” – гр. София.\r\nКристина МИТКОВА", "date": "2018.03.06", "title": "Благоевград: Над 70 ученици бяха наградени в  рамките на конкурса  „Свободата на България“ в Регионалния исторически музей"}
{"url": "http://www.focus-news.net/news/2018/03/06/2496395/alsat-m-makedoniya-optimizam-i-vazdarzhanost-v-atina-i-skopie.html", "text": "Министърът на външните работи на Гърция Никос Коцияс трябва да пристигне  в Скопие през втората половина на март и да представи гръцкия проектовариант за разрешаване на спора за името, пише излъчващата на албански скопска телевизия „Алсат – М“.\r\nТова се разбра от изявлението на македонския премиер Зоран Заев, който добави, че Коцияс ще се срещне с външния министър на Македония Никола Димитров, а новият кръг от преговорите при посредничеството на  посредника Матю Нимиц трябва да се проведе в края на март или началото на април.\r\nЗаев, на неделната среща с лидера на ВМРО-ДПМНЕ Християн Мицкоски заяви, че няма нищо ново по отношение на проблема с името.\r\n„Имаме съобщение, че Коцияс ще пристигне през третата или четвъртата седмица на март, когато буквално с пристигането на летище Скопие ще могат да направят опити някак да приближат виждания си, да се информират взаимно, да споделят очакванията или нещо подобно, а преговорния процес ще продължи под ръководството на посредника Нимиц“, заяви Заев като посочи, че не е получил проект на предложенията и че очаква първо да дойде Коцияс.\r\nНадява се, че може да бъде изграден национален консенсус по този въпрос.\r\nМакедония и Гърция ще се опитат да сближат позициите си преди срещата с Нимиц, а каква е настоящата ситуация не се съобщава на обществото, а гръцкият вестник \"Катимерини\" съобщи за какво досега са се споразумели двете страни.\r\nИмето, обхватът на употреба и съкращения са трите глави, за които Атина и Скопие са постигнали споразумение, според гръцкия вестник, който коментира, че преговорите се превръщат в нерешим пъзел въпреки началния повишен оптимизъм от Атина.\r\nГръцкото правителство, както пише \"Катимерини\", сега е изправена пред опозиционната Нова Демокрация, която изисква промяна на конституцията, но \"Скопие, чрез непрекъснатите интервюта на премиера Заев реагира на възможността за промяна на Конституцията\".\r\nПромяна на Конституцията и име, което няма да излъчва иредентизъм, а ще осигури три гаранции: \"не\" за промяна на границите, \"не\" на етнически общности извън границите и \"не\" на език, който би настоявал на права извън границите са предпоставки за решаване на спора, който бе посочен от гръцкия президент Прокопис Павлопулос.\r\nМеждународно споразумение, което ще доведе до промяна на конституционните разпоредби, съдържащи иредентизъм и определение на името, са предпоставките за решаване на спора между двете страни, според новия заместник-министър на отбраната на Гърция Фотис Кувелис.\r\nСпоред \"Катимерини\", въпреки трудностите, които съществуват, Ципрас е твърдо посветен на решаването на проблема, въпреки че знае, че има опасност за възможни проблеми в правителството заради отношението на Панос Каменос.\r\nМеждувременно в Гърция бе обявен протест пред гръцкия парламент и 48-часова обща стачка. Организаторите на демонстрациите за \"защита на името Македония\" в Гърция планират да проведат протест и 48-часова обща стачка в случай евентуално споразумение да бъде представен на депутатите да дадат зелена светлина. Те искат референдум по този въпрос.\r\nОрганизации от гръцката диаспора за 18 март обявиха протест пред седалището на ООН в Ню Йорк.\r\nПревод и редакция:", "date": "2018.03.06", "title": "„Алсат – М“ (Македония): Оптимизъм и въздържаност в Атина и Скопие"}
{"url": "http://www.focus-news.net/news/2018/03/06/2496407/sadat-potvardi-postoyanniya-arest-na-roditelite-darzhali-v-izolatsiya-trite-si-dashteri.html", "text": "Съдът потвърди постоянния арест на родителите, държали в пълна изолация трите си дъщери, предаде БНР. По време на заседанието по мярката за неотклонение на семейството от столичния квартал \"Люлин\" съдът изгони Мария Велева след като тя на няколко пъти прекъсна съдебното определение, с което апелативните магистрати потвърждаваха постоянното задържане на двамата.\r\nВелева е обвинена, че с мъжа си е убила възрастния си баща. Тя твърди, че не баща ѝ, а тя и семейството са били жертви. Тя нарече достойна постъпката на мъжа си, спрял по този начин 87-годишния Стефан Янев. Свилен Велев поиска от съда да пусне от ареста жена му, която по думите му не знаела за убийството. Мъжът проговори за фаталния 11 февруари, когато се смята, че се е случило то:\r\n\"Просто се сдърпахме и го ударих. Исках просто да го набия, ама стана фал. С арматурно желязо. Просто го извлачих на едно балконче... Първо ме обиди с думи, които сега не мога да ги кажа, и след това заплаши, че ще ми разпродаде децата. Точно това му бяха думите\".\r\nСофийският апелативен съд обаче не прие, че Мария Велева не е съпричастна към убийството, позовавайки се на свидетелски показания, които твърдят, включително такова и на дъщерята на задържаното семейство, че именно семейство Велеви психически и физически са тормозили възрастния мъж. \r\nОпределението е окончателно и в него Апелативният съд разкритикува остро институциите, допуснали въпреки сигналите, дългогодишно домашно насилие и пълна изолация на трите момичета.", "date": "2018.03.06", "title": "Съдът потвърди постоянния арест на родителите, държали в изолация трите си дъщери"}
{"url": "http://www.focus-news.net/news/2018/03/06/2496388/okrazhniyat-prokuror-rumen-popov-d-r-ivan-dimitrov-e-nablyudaval-pone-30-minuti-podgotovkata-na-krazhbata-bez-da-saobshti-za-tova-na-politsiyata-ne-se-e-obadil-i-sled-ubiystvoto.html", "text": "Поне 30 минути извършването на подготовката на кражбата е била наблюдавана от самия обвиняем, без да бъде съобщено от него на когото и да е било, включително на правоохранителните органи. Това каза по време на брифинг окръжният прокурор Румен Попов във връзка с убийството на 38-годишен циганин, за което е обвинен д-р Иван Димитров в Пловдив, предаде репортер на Радио „Фокус“ - Пловдив. „След това същият с незаконно притежаван пистолет „Валтер“, предварително зареден, слиза, за да преустанови започналата кражба. При излизането от гаража и побягването от страна на крадеца, настъпва сблъсък, при който обвиняемият е възпроизвел един изстрел, за да възпре действията на крадеца,след което крадецът Жоро Плъха е хвърлял по него различни предмети“, обясни Попов. Той отбеляза, че обвиняемият три пъти е сменил версията за това какви са били те - единия път метална тръба, втория път - табела, третия път - нож, който впоследствие е открит в дома на обвиняемия и не е бил притежание на крадеца - ножът е измит. \r\n„След прострелването, до изпразване на целия пълнител на „Валтер“-а крадецът успява да избяга. Там, където е намерен, е починал на място, вследствие на една рана. Изстрелът е произведен отгоре надолу според експертизата и е попаднал отпред“, каза още Попов.\r\nТой добави, че след стрелбата обвиняемият се е обадил на свой приятел, който е разпитан като свидетел по делото, и го е помолил за помощ - да се заличат следите от местопрестъплението. \r\n„Събиране на гилзи, събиране на кръв и на всякакви следи, без да се обадят на тел. 112 или където и да било. Изхвърляне, укриване на огнестрелното оръжие. За него обвиняемият е направил пълни самопризнания - как и по какъв начин се е сдобил с незаконно притежавания пистолет“, добави Попов.\r\nИ лелята на обвиняемия, която чувайки изстрелите, слиза, за да разбере какво става, и неговият приятел съветват Димитров да се обади на 112 или полицията, но той категорично отказва.\r\nОкръжният прокурор каза още, че обвиняемият не е съдействал на полицията и дори е заявил, че не е извършил убийството.\r\nПри противоправното нападение действително от страна на крадеца е нанесена прорезна рана в областта на глезена с неустановен с категоричност до момента предмет, каза още Попов. По думите му убитият е бил сам, въоръжен с необходимите инструменти и приспособления за извършване на кражба - отвертка и нож, като и двата инструмента са открити в дрехите му, без да са били извадени. \r\nЦветана ТОНЧЕВА", "date": "2018.03.06", "title": "Окръжният прокурор Румен Попов: Д-р Иван Димитров е наблюдавал поне 30 минути подготовката на кражбата, без да съобщи за това на полицията, не се е обадил и след убийството"}
{"url": "http://www.focus-news.net/news/2018/03/06/2496408/vratsa-poradi-obilnoto-snegotopene-prez-poslednite-dni-asfaltovata-nastilka-na-mosta-nad-r-botunya-pri-s-kravoder-e-seriozno-razrushena.html", "text": "Във връзка с обилното снеготопене през последните дни, асфалтовата настилка на моста над р. Ботуня при с. Краводер е сериозно разрушена. Съоръжението се намира в лошо техническо състояние от години, а на пътната настилка е правен няколкократен частичен ремонт. Това съобщиха от Областна администрация Враца.\r\nОбластният управител Малина Николова днес предприе мерки по осигуряване на ремонтно-възстановителните дейности на пътното съоръжение, като след проведени разговори с управителя на Областно пътно управление – Враца инж. Веселин Николов и управителя на поддържащата фирма се започнаха действия по частично възстановяване на участъка със студена фрезована смес. \r\nПътният участък е с интензивен трафик и с цел предотвратяване на пътни инциденти е наложително неговото цялостно възстановяване. При подходящи метеорологични условия след 15 март ще започне основният ремонт на моста над р. Ботуня по сключения договор между Агенция „Пътна инфраструктура“ и „Пътинженеринг – М“ АД. Предметът на договора е „Извършване на възстановителни дейности на моста над р. Ботуня на път I – 1 Монтана – Враца при км 129+355“. Срокът за изпълнение на договора е 90 дни от момента на стартиране на строителството.", "date": "2018.03.06", "title": "Враца: Поради обилното снеготопене през последните дни, асфалтовата настилка на моста над р. Ботуня при с. Краводер е сериозно разрушена"}
{"url": "http://www.focus-news.net/news/2018/03/06/2496411/burgas-kashta-v-s-kameno-izgorya-napalno-sled-pozhar-zaradi-neizpravnost-v-elektricheskata-instalatsiya.html", "text": "Къща в с. Камено изгоря напълно след пожар заради неизправност в електрическата инсталация. Това съобщиха от ОМДВР-Бургас. На 4 март, около 05.20 часа в Районно управление - Камено е получено съобщение за пожар, възникнал в частна къща в с. Русокастро, общ. Камено, обитавана от 33-годишния Я. Й. от същото село. По първоначални данни огънят е предизвикан от неизправност в ел. инсталацията на къщата. От инцидента домът изгорял напълно. Работата по случая продължава от служители на Районно управление – Камено.", "date": "2018.03.06", "title": "Бургас: Къща в с. Камено изгоря напълно след пожар заради неизправност в електрическата инсталация"}
{"url": "http://www.focus-news.net/news/2018/03/06/2496412/vratsa-vremenno-se-preustanovyava-priemat-na-patsienti-v-kardiologichno-otdelenie-na-mbal-hristo-botev-poradi-napuskane-na-lekari-i-nedostig-na-personal.html", "text": "Временно се преустановява приемът на пациенти в Кардиологично отделение на МБАЛ „Христо Ботев” – Враца. Причината е невъзможността да бъде изготвен работен график, поради напускане на лекари и недостиг на персонал. Това съобщиха от болницата. РЗИ, РЗОК и ЦСМП са уведомени, за да се осигури своевременното обслужване на пациенти с кардиологични проблеми.", "date": "2018.03.06", "title": "Враца: Временно се преустановява приемът на пациенти в Кардиологично отделение на МБАЛ „Христо Ботев” поради напускане на лекари и недостиг на персонал"}
{"url": "http://www.focus-news.net/news/2018/03/06/2496413/pazardzhik-spada-nivoto-na-zabolevaemostta-v-oblasta.html", "text": "Спада нивото на заболеваемостта от грип и остри респираторни заболявания в област Пазарджик, като към момента е 128 на 10 хиляди души или под 85 персентила, сочи справка на сайта на Регионалната здравна инспекция в Пазарджик. 91 е общият брой на заболелите в областта периода 26 февруари – 4 март. Броят на пневмониите обаче е сериозен – 14, като най-засегната е възрастовата група на младите хора на възраст между 15 и 29 години.", "date": "2018.03.06", "title": "Пазарджик: Спада нивото на заболеваемостта в областа"}
{"url": "http://www.focus-news.net/news/2018/03/06/2496409/reuters-konvoy-na-oon-shte-se-opita-da-stigne-do-iztochna-guta-prez-tazi-sedmitsa.html", "text": "ООН съобщиха, че планират да изпратят още един хуманитарен конвой в обсадения сирийски анклав Източна Гута в четвъртък, след като 14 от 46-те камиона не са успели да се разтоварят напълно заради обстрелите над град Дума, предава Reuters.\r\n„След близо девет часа вътре, беше взето решение да се изтеглим заради съображения за сигурност и за да избегнем заплахи за сигурността на хуманитарните екипи на място“, заяви Йенс Лаерке, представител на Агенцията на ООН за координация на хуманитарните дейности, по време на пресконференция във вторник.\r\nПревод и редакция:", "date": "2018.03.06", "title": "Reuters: Конвой на ООН ще се опита да стигне до Източна Гута през тази седмица"}
{"url": "http://www.focus-news.net/news/2018/03/06/2496401/nikolay-nikolov-yavyavam-se-kato-kandidat-za-predsedatel-na-antikoruptsionniya-organ-ne-zashtoto-si-tarsya-rabota-a-zashtoto-razglezhdam-tazi-otgovornost-kato-kauza.html", "text": "Явявам се като кандидат за председател на Антикорупционния орган не защото си търся работа, а защото разглеждам тази отговорност като кауза. Това каза кандидатът за председател на Комисията за противодействие на корупцията и за отнемане на незаконно придобитото имущество, издигнат от БСП, Николай Иванов Николов по време на изслушването си в Комисията за борба с корупцията, конфликт на интереси и парламентарна етика, предаде репортер на Агенция „Фокус“. „Обществените поръчки са начина, по който се разходват голяма част от публичните средства. Над 7 млрд. лв. са изразходени за миналата година. Важно е, че когато се прилага репресивния механизъм, означава, че сме изпуснали момента. Има външни експерти, които участват в обществените поръчки. Засега те се избират от възложителя на обществени поръчки.“, заяви Николов Според него Комисията трябва да определя кой външен експерт трябва да участва в обществената поръчка. „Трябва да си взаимодействаме с другите органи ежедневно и директно. Имам едно предложение – в случай, че бъда избран за председател, ще представим законопроекти. Явявам се не защото си търся работа. В случай, че бъда натоварен с тежката отговорност да бъдат председател, разглеждам тази отговорност като кауза, голямо предизвикателство към мен. Имам опита да се справя с тази задача. По-важно е заедно да спрем корупцията. Не сме нито слаби, нито глупави. Можем да се справим с това предизвикателство с общи усилия“, каза още Николай Николов. \r\nЛюба АЛЕКСИЕВА", "date": "2018.03.06", "title": "Николай Николов: Явявам се като кандидат за председател на Антикорупционния орган не защото си търся работа, а защото разглеждам тази отговорност като кауза"}
{"url": "http://www.focus-news.net/news/2018/03/06/2496396/nikolay-nikolov-vseki-koyto-e-pristapil-antikoruptsionniya-rezhim-shte-ponese-svoyata-otgovornost-s-palnata-strogost-na-zakona-rolyata-mi-shte-e-na-prav-sred-ravni.html", "text": "Всеки, който е пристъпил антикорупционния режим, ще понесе своята отговорност с пълната строгост на закона. Това каза кандидатът за председател на Комисията за противодействие на корупцията и за отнемане на незаконно придобитото имущество, издигнат от БСП, Николай Иванов Николов по време на изслушването си в Комисията за борба с корупцията, конфликт на интереси и парламентарна етика, предаде репортер на Агенция „Фокус“. „Концепцията дава представа за органа и го концентрира като независим. Ориентиран е към превенцията на корупцията. Познавам добре обществените отношения, наясно съм с подробностите в закона. За мен най-важното в сферата на борбата с корупцията е превантивна, обществена и институционална среда, която да запушва всички канали за корупцията. Има съчетание на много богат професионален опит – около 12 години. Публично е известно, е че съм привърженик на превенцията на корупцията бих искал държавата да изпреварва събитията. Бих искал да декларирам, че всеки, който е пристъпил антикоурпционния режим, моето намерение е да понесе своята отговорност с пълната строгост на закона“, заяви Николов и подчерта, че вижда своята роля като пръв сред равни. „Ще отстоявам до последно правото да имам самостоятелно мнение. Трябва да се изпипа всеки детайл и да се спазват сроковете\", каза още Николай Николов.\r\nДепутатът от „БСП за България“ Крум Зарков представи кандидатурата на Николай Иванов и посочи, че теоретичната му подготовка е впечатляваща. „Д-р Николов е автор на единствената цялостна монография по темата. Неговата кариера е съсредоточена в комисии от типа на тази, която създаваме. Николов не е дал нито сянка на съмнение относно своята почтеност. Това е важно с оглед на широките правомощия на новия орган. Кариерата му се е развивала последователно, логично“, каза още Зарков. По думите му трите основания, поради които ПГ на \"БСП за България\" се е спряла на кандидатурата му, са именно съчетанието на теоретически познания, практически опит и гаранциите за независимост и почтеност, които той е давал в кариерата си до сега.  \r\nПредложеният от БСП Николай Иванов Николов е доктор по право с дисертация, свързана с установяването на имущество, придобито от престъпна дейност. От 2011 до януари 2018 година е член на Комисията за установяване и предотвратяване на конфликт на интереси, а от 2013 година - неин председател. Автор е на над 40 научни публикации, близо 15 години е посветил на работа в областта на Закона за противодействие на корупцията и за отнемане на незаконно придобитото имущество.  \r\nЛюба АЛЕКСИЕВА", "date": "2018.03.06", "title": "Николай Николов: Всеки, който е пристъпил антикорупционния режим, ще понесе своята отговорност с пълната строгост на закона – ролята ми ще е на пръв сред равни"}
{"url": "http://www.focus-news.net/news/2018/03/06/2496415/alsat-m-makedoniya-srabskata-pravoslavna-tsarkva-smenya-imeto-si.html", "text": "Официалното название на Сръбската църква ще бъде Сръбска православна църква – Печка патриаршия, процедурата по избиране на патриарх ще бъде променена и той ще се избира чрез тайно гласуване и с мнозинство от две трети от гласовете на Синод-а, предава излъчващата на албански скопска телевизия „Алсат – М“.\r\nПредишната практика беше да се случаен избор на един от три плика с имена на кандидатите.\r\nТова са най-важните новини, свързани с предвидените предложения за промяна на Устава на СПЦ, съобщава сръбското издание „Новости“.\r\nВажна новина е и това, че избраният за глава ще се нарича Архиепископ Печки, митрополит белградско карловачки и патриарх на сръбските и поморските държави, пише вестникът, който е запознат с текста на Устава.\r\nСпоред новия Устав, 13-те епархии ще станат митрополии, а документът ще бъде усвоен на заседание на Светият архиерейски събор в средата на май.\r\nПромените се обясняват с желанието да се заздрави връзката на СПЦ с нейното историческо седалище в Печката патриаршия, но и с Косово, който също влиза в нейната юрисдикция.\r\nПревод и редакция:", "date": "2018.03.06", "title": "„Алсат – М“ (Македония): Сръбската православна църква сменя името си"}
{"url": "http://www.focus-news.net/news/2018/03/06/2496416/veliko-tarnovo-s-90-sm-se-e-pokachilo-nivoto-na-rekata-pri-strazhitsa-za-edno-denonoshtie.html", "text": "С 90 см се е покачило нивото на Голяма река при Стражица за едно денонощие. Това съобщиха за Радио „Фокус“ – Велико Търново от Хидрометеорологичната обсерватория в града. Тази сутрин са отчетени 247 см. Реката при село Джулюница се е покачила със 7 см, нивото и е 238. Нивото на река Янтра спада. При село Каранци то се е понижило с 9 см и е 355 см, а при кв. „Чолаковци“ във Велико Търново – с 1 см и е 195 см. Kритичните стойности на реката в този участък са 600 см. В 8.00 часа тази сутрин са измерени 2°.\r\nОт НИМХ към БАН съобщиха че се очаква от днес да започне процес на повишение на нивата на реките Янтра, Русенски Лом, добруджанските реки и по цялото Черноморие, както и река Струма. Повишенията на нивата ще продължат до 9 март.\r\nНадежда КРЪСТЕВА", "date": "2018.03.06", "title": "Велико Търново: С 90 см се е покачило нивото на реката при Стражица за едно денонощие"}
{"url": "http://www.focus-news.net/news/2018/03/06/2496417/kyustendil-sredstva-za-remont-na-osnovnite-izpuskateli-na-dva-yazovira-sa-glasuvani-ot-obshtinskite-savetnitsi-v-bobov-dol.html", "text": "Средства за ремонт на основните изпускатели на два язовира са гласувани от страна на общинските съветници в Бобов дол. Това съобщиха за Радио „Фокус” – Кюстендил от Общински съвет – Бобов дол. Става въпрос за язовирите „Мали Върбовник 2” и „Паничарево”. При тях е констатирано, че са в лошо състояние. Проверка  на експерти от контролните органи и общината е установила демонтирани кранове на основните изпускатели и запушени тръбопроводи по съоръженията. Целта на отпуснатите средства е предотвратяване на опасността от авария на съоръженията при пролетните валежи и снеготопенето. Около 13 000 лева ще струва планираният ремонт на двата водоема, чиято обща площ е близо 60 дка.\r\nВенцеслав ИЛЧЕВ", "date": "2018.03.06", "title": "Кюстендил:  Средства за ремонт на основните изпускатели на два язовира са гласувани от общинските съветници в Бобов дол"}
{"url": "http://www.focus-news.net/news/2018/03/06/2496418/sport-pszh-real-madrid-i-livarpul-porto-vav-vtornik-vecherta.html", "text": "Във вторник вечерта ще се изиграят срещите реванши от осминафиналната фаза на Шампионската лига. Гвоздеят е мачът между Пари Сен Жермен и Реал Мадрид в Париж, като първата среща завърши при резултат 3:1 в полза на белите. Другата среща е почти без интрига, след като Ливърпул победи с 5:0 при визитата си в Португалия.", "date": "2018.03.06", "title": "Спорт: ПСЖ – Реал Мадрид и Ливърпул – Порто във вторник вечерта"}
{"url": "http://www.focus-news.net/news/2018/03/06/2496420/", "text": "Задържаха 35-годишен мъж, откраднал 3735 лева от бензиностанция. Това съобщиха от ОДМВР-Кърджали. Жалбата от 38-годишна жена за липсващата сума била подадена на 5 март сутринта. При организираните издирвателни действия, извършителя бил установен на територията на Второ РУ в Пловдив. Задържан е за срок до 24 часа в РУ-Кърджали, а работата по изясняване на случая продължава.", "date": "2018.03.06", "title": "Кърджали: Задържаха 35-годишен мъж, откраднал 3735 лева от бензиностанция"}
{"url": "http://www.focus-news.net/news/2018/03/06/2496400/burgas-v-grada-shte-se-provede-mirno-sabirane-na-grazhdani-v-podkrepa-na-plovdivskiya-lekar-d-r-ivan-dimitrov.html", "text": "В Бургас ще се проведе мирно събиране на граждани в подкрепа на пловдивския лекар д-р Иван Димитров, каза за Радио „Фокус“-Бургас Стефан Петров от Организация за закрила на българските граждани, която е организатор на събитието. То е с начален час 18,00 часа пред сградата на Съдебната палата в града. По думите му д-р Димитров е постъпил правилно и не заслужава да му се повдигат обвинения и да бъде задържан. От организацията имат и някои искания, свързани със защита на личното имущество и за това как да се издава разрешително за притежание на лично огнестрелно оръжие. Исканията ще бъдат отправени в писмен вариант към съответните институции. \r\n„Едно от нашите предложения е по пример на САЩ. Всеки, който непоканен влезе в личен имот, без значение дали е двор, къща или апартамент и без значение как е влязъл, собственикът да реши как да постъпи- ако иска да го застреля, ако иска да го бие, ако иска да говори с него. Другото предложение за издаване на лично огнестрелно оръжие е да се въведат допълнителни мерки като това притежателят да има навършени 21 години, да има задължително средно образование, да има шофьорска книжка, да държи изпит по български език и литература“, каза още Петров. Той изрази надежда довечера да се съберат около 200- 300 души.\r\nМария РУСЕВА", "date": "2018.03.06", "title": "Бургас: В града ще се проведе мирно събиране на граждани в подкрепа на пловдивския лекар д-р Иван Димитров"}
{"url": "http://www.focus-news.net/news/2018/03/06/2496422/ministerstvo-za-balgarskoto-predsedatelstvo-na-saveta-na-es-ministar-lilyana-pavlova-e-zhertva-na-izfabrikuvani-po-nein-adres-poreditsa-ot-falshivi-novini.html", "text": "Само в последните 3 дни министърът за Българското председателство на Съвета на ЕС Лиляна Павлова е жертва на изфабрикувани по неин адрес поредица от фалшиви новини с цитати, които не е изричала и от събития и места, на които не е присъствала. Това се посочва в позиция, изпратена от Министерството за Българското председателство на Съвета на Европейския съюз (ЕС) по повод фалшиви новини, разпространявани в последните дни по адрес на министър Лиляна Павлова и уронващи престижа на институцията, която тя представлява.\r\nПубликуваме позицията без редакторска намеса:\r\n\"От няколко дни интернет пространството разпространява и абсолютно измислен материал, който приписва на министър Лиляна Павлова изказването: “Работят в чужбина, защото са алчни, заплатите в България не са лоши!”.\r\nТези публикации се тиражират от група сайтове с неясна собственост, без никаква фактология и конкретика. Някои от тях дори уведомяват, че не поемат отговорност за информациите, които разпространяват с оправдание, че нямат ресурс да ги проверяват. \r\nОбръщаме внимание, че всички изяви и изказвания на министър Лиляна Павлова са публични, в максимална степен анонсирани и отразявани чрез прессъобщения, чрез сайтовете на министерството, на председателството и в социалните мрежи.\r\nПо този повод ви изпращаме и позицията на министър Лиляна Павлова:\r\n„Никога не съм и не бих направила такова омерзително изказване, още по-малко по адрес на мои сънародници. Самата аз научих какво „съм казала“ от Фейсбук и от линковете към сайтове, които цитирайки се един друг, легализират откровената лъжа. \r\nЗнам, че житейският избор на всеки един от българите да напуснат страната в името на по-доброто бъдеще на децата им е труден и е достоен за уважение. Историята на всеки един от тези българи е низ от перипетии и трудни решения. Убедена съм, че всеки един от тях заслужава добро заплащане, сигурност и уважение където и да се намира по света. Затова и ежедневните ми усиля като човек, политик и министър са насочени към това да подобрим условията на живот, труд и заплащане в нашата страна, да премахнем двойните стандарти, да създадем мир и спокойствие в нашите граници, да имаме правата и самочувствието на европейци навсякъде по света. Искам българите да остават в родината си, а тези навън - да се завръщат у дома. Искам сигурно бъдеще за децата ни.\r\nЗа съжаление, някой използват свободата в интернет като оръжие за лъжи и манипулации, безотговорно и злонамерено.\r\nЗа щастие обаче, свободата в интернет ни дава и възможност да се защитим, да отказваме да сме жертви и да разобличаваме лъжите. Аз го правя непрекъснато – и в социалните мрежи, и в работата ми, и в съда.\r\nДавам си сметка, че на читателите понякога е трудно да разграничат истината от добре манипулираното внушение. Затова всеки от нас е принуден ежедневно да прави трудния избор на какво да вярва. Според наскоро проведеното проучване на ВВС близо 80 % от хората са загрижени, че не могат да различават фалшивите от верните новини. И това е болест, за която Европа и светът се опитват да намерят лек.\r\nДотогава, само ако спрем да им вярваме и да ги разпространяваме, само ако се научим да ги разпознаваме - може да се борим с тях“.\r\nПрипомняме, че в пресцентъра на министерството за Българското председателство на Съвета на ЕС 2018 работят журналисти, които непрекъснато са на разположение за отговори и становища.\r\nБългарското председателство на Съвета на ЕС има говорители и лица на контакти по теми и по министерства, които възможно най-бързо реагират на всички запитвания - https://eu2018bg.bg/bg/contacts\".", "date": "2018.03.06", "title": "Министерство за Българското председателство на Съвета на ЕС: Министър Лиляна Павлова е жертва на изфабрикувани по неин адрес поредица от фалшиви новини"}
{"url": "http://www.focus-news.net/news/2018/03/06/2496421/sadiya-georgi-ushev-spns-stoyan-tonev-podade-molba-za-osvobozhdavane-ot-posta-zam-predsedatel-ochakvam-po-moe-predlozhenie-da-bade-naznachena-marieta-raykova.html", "text": "Направил съм предложение и очаквам да бъде гласувано на място на Стоян Тонев, който подаде молба за освобождаване, за зам.-председател да бъде назначена съдия Мариета Райкова. Това каза председателят на Специализирания наказателен съд Георги Ушев на пресконференция за Доклада за дейността на съда през 2017 година, предаде репортер на Агенция „Фокус“. „С промените в НПК през 2017 година на Специализирания наказателен съд станаха подсъдни и делата за корупция по високите етажи на властта“, уточни той.  „Затова се налага да има толкова голям брой заместници, тъй като само те могат да разглеждат СРС по закон“, посочи Георги Ушев. Той обясни, че щатната численост на съда е 19 съдии и 45 съдебни служители. „През 2017 година не е имало налагани дисциплинарни наказания на съдии и служители“, поясни председателят на СпНС. „През 2017 година са извършени 2 проверки от Апелативния специализиран наказателен съд, като е отчетено, че се спазват сроковете. В много малко случаи присъдите са изготвени след срока“, посочи Георги Ушев. „Подложени сме на непрекъснат мониторинг от ЕК за напредъка по Механизма за сътрудничество и оценка. В доклада на ЕК са казани добри думи за работата на Специализирания наказателен съд. Отчетено е, че Специализираните съдилища са започнали да постигнат резултати по делата за организирана престъпност“, обясни председателят на СпНС. „През 2017 година изтече мандатът на съдебните заседатели. Бяха избрани нови такива, които преминаха обучение от съдии“, каза още той.\r\nБиляна ИВАНОВА", "date": "2018.03.06", "title": "Съдия Георги Ушев, СпНС: Стоян Тонев подаде молба за освобождаване от поста зам.-председател, очаквам по мое предложение да бъде назначена Мариета Райкова"}
{"url": "http://www.focus-news.net/news/2018/03/06/2496399/okrazhniyat-prokuror-rumen-popov-prokuraturata-nikoga-ne-se-e-krila-tya-govori-togava-kogato-ima-kakvo-da-kazhe.html", "text": "Прокуратурата никога не се е крила - тя говори тогава, когато има какво да каже. Това каза по време на брифинг окръжният прокурор Румен Попов във връзка с убийството на 38-годишен циганин, за което е обвинен д-р Иван Димитров в Пловдив, предаде репортер на Радио „Фокус“ - Пловдив. „Прокуратурата бива поставена в положение да отговаря на въпроси защо е бил задържан обвиняемият. При тези престъпления е необходимо да се извършат редица действия, да се съберат доказателства и тогава да говорим за факти. Дали има неизбежна отбрана или не, и в каква степен ще се изясни в хода на едно достатъчно пълноценно разследване“, коментира Попов. \r\n„Хората имат право да протестират, но първо трябва да бъдем чути и сега се надявам да бъдем чути“, добави Попов. Дали законите са съвършени или несъвършени, отговор на това не дава прокуратурата. Законите се творят другаде - В Народното събрание“, каза още окръжният прокурор. „Неколегиално беше от страна на колеги юристи да дават изявления по медии, без да са запознати с фактите“, заяви Попов и добави, че дежурният прокурор няма право по закон да извършва каквито и да е действия по дело, на което не е наблюдаващ прокурор, нито да се среща с протестиращи. \r\nЦветана ТОНЧЕВА", "date": "2018.03.06", "title": "Окръжният прокурор Румен Попов: Прокуратурата никога не се е крила - тя говори тогава, когато има какво да каже"}
{"url": "http://www.focus-news.net/news/2018/03/06/2496424/sadiya-georgi-ushev-spns-97-53-ot-razglezhdanite-dela-prez-2017-godina-sa-priklyucheni.html", "text": "През 2017 година съдиите са приключили 97, 53% от разглежданите дела, което е много висок процент. Останали несвършени са 175 дела. Това каза председателят на Специализирания наказателен съд съдия Георги Ушев на пресконференция за Доклада за дейността на съда през 2017 година, предаде репортер на Агенция „Фокус“. „Средната натовареност на съдия в СНС е средно 32,71 броя дела на месец“, обясни той. „През 2017 година в съда са постъпили и образувани 6957 дела. Те са били 6580  през 2016 година. Увеличението е с близо 6%“, обясни съдия Ушев. „Делата са с много подсъдими и свидетели, понякога са стотици томове“, коментира той. „Най-много са делата за организирани престъпни групи, каквато е основната ни специализация“, посочи председателят на СпНС и уточни, че 3044 са делата по Закона за СРС. „В съда продължава постъпването на многотомни дела“, поясни Георги Ушев и уточни, че най-голямото дело е от 864 тома. „Продължава и постъпването на дела с много подсъдими. Постъпило е дело с 18,14,12, 11 подсъдими“, посочи той и уточни, че в съда е постъпило дело с 414 свидетели.  „Може да си представите какъв огромен труд се полага по всяко дело“, коментира Георги Ушев.\r\nБиляна ИВАНОВА", "date": "2018.03.06", "title": "Съдия Георги Ушев, СпНС: 97, 53% от разглежданите дела през 2017 година са приключени"}
{"url": "http://www.focus-news.net/news/2018/03/06/2496423/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.06", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/06/2496427/burgas-kashta-v-s-rusokastro-izgorya-napalno-sled-pozhar-prichinen-ot-neizpravnost-v-elektricheskata-instalatsiya.html", "text": "Къща в с. Русокастро, общ. Камено изгоря напълно след пожар заради неизправност в ел, инсталацията. Това съобщиха от ОМДВР-Бургас. На 4 март, около 05.20 ч. в Районно управление - Камено е получено съобщение за пожар, възникнал в частна къща в с. Русокастро, общ. Камено, обитавана от 33-годишния Я. Й. от същото село. По първоначални данни огънят е предизвикан от неизправност в ел. инсталацията на къщата. От инцидента домът изгорял напълно. Работата по случая продължава от служители на Районно управление – Камено.", "date": "2018.03.06", "title": "Бургас: Къща в с. Русокастро изгоря напълно след пожар, причинен от неизправност в електрическата инсталация"}
{"url": "http://www.focus-news.net/news/2018/03/06/2496429/kyustendil-izlozhbi-otbelyazvane-na-godishnini-i-nauchna-konferentsiya-sa-vklyucheni-v-martenskiya-kulturen-kalendar-na-obshtinata.html", "text": "Изложби, отбелязване на годишнини и научна конференция са включени в мартенския културен календар на Община Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й на 7 март от 17.30 часа в Художествена галерия „Владимир Димитров – Майстора” ще бъде открита традиционната изложба „Жени – художнички”. Галерията ще домакинства и изложбата „Кюстендилска пролет 2018” , която ще бъде открита на 16 март, а на 29 март ще бъде открита юбилейна изложба „Живопис” на Николай Тихолов. През този месец ще бъдат отбелязани и няколко годишнини. На 9 март пред паметника на Димитър Пешев ще бъдат отбелязани 75 години от спасяването на българските евреи. На 16 март в читалище „Братство” ще бъдат отбелязани на 120 години от рождението на художника Мориц Бенционов, а на 20 март във Възрожденското училище ще бъдат обявени резултатите от Националния конкурс „Пролет върху листа”. Между 27 и 29 март Регионален исторически музей – Кюстендил организира национална научна конференция на тема: „Форуми и прояви на българското националноосвободително движение  (1908–1928)”.\r\nВенцеслав ИЛЧЕВ", "date": "2018.03.06", "title": "Кюстендил: Изложби, отбелязване на годишнини и научна конференция са включени в мартенския културен календар на Общината"}
{"url": "http://www.focus-news.net/news/2018/03/06/2496430/veliko-tarnovo-okolo-30-proekta-ezhegodno-odobryava-obshtinata-po-programa-moyata-gradinka.html", "text": "Около 30 проекта ежегодно одобрява Община Велико Търново по програма „Моята градинка“. Това съобщи за Радио „Фокус“ – Велико Търново Мирослава Цонева, главен експерт Отдел „Околна среда“ в Община Велико Търново. Събирането на заявления стартира в началото на март и ще продължи до края на месеца. Промяна в условията за кандидатстване няма. „Необходимо е решение на общото събрание на етажната собственост в дадена жилищна сграда, сред което се подава и протокол за кандидатстване в Общината. Служители от Отдела ще направя оглед и може да консултираме гражданите, ако те проявяват желание, за това какви растения е подходящо да бъдат засадени в междублоковите пространства в местата, където живеят. Телефонът на отдела е 062/ 619 502, при допълнителни въпроси всеки желаещ може да звънне“, поясни още Мирослава Цонева. Програмата няма определен бюджет и статистиката сочи, че почти всеки, който кандидатства, е одобрен, ако документите му отговарят на условията.\r\n„Моята градинка“ е проект, който е насочен към озеленяване на междублокови пространства, които са общинска собственост. Средствата се отделят от бюджета на Община Велико Търново ежегодно и не може да се използват за частни имоти.\r\nЛуиза ТРАНЧЕВА", "date": "2018.03.06", "title": "Велико Търново: Около 30 проекта ежегодно одобрява Общината по програма „Моята градинка“"}
{"url": "http://www.focus-news.net/news/2018/03/06/2496426/tass-boytsite-v-iztochna-guta-sa-othvarlili-predlozhenieto-da-se-izteglyat.html", "text": "Формированията на „умерената“ опозиция нямат намерение да напускат Източна Гута. Това е заявил във вторник пред телевизионния канал Al Arabia официалният представител на групировката „Фейлак ар Рахман“ Ваил Алван, предава ТАСС.\r\nСпоред неговите думи, „няма да има изтегляне на бойците, както се е случило в Алепо през декември 2016 година“. „Това е наша земя и ние нямаме намерение да си тръгваме от тук“, е заявил боецът.\r\nВ понеделник от руския Център по примирение на враждуващите страни в Сирия изразиха готовност да гарантират безопасното изтегляне на бойците и членовете на техните семейства от Източна Гута, ако те не искат да пуснат мирните жители да излязат от контролираните от тях райони.\r\nПревод и редакция:", "date": "2018.03.06", "title": "ТАСС: Бойците в Източна Гута са отхвърлили предложението да се изтеглят"}
{"url": "http://www.focus-news.net/news/2018/03/06/2496428/sadiya-georgi-ushev-spns-2146-sa-izdadenite-razresheniya-za-izpolzvane-na-srs-prez-2017-godina.html", "text": "През 2017 година са издадени 2146 разрешения за използване на СРС, 2271 през 2016 година. Това каза председателят на Специализирания наказателен съд Георги Ушев на пресконференция за Доклада за дейността на съда през 2017 година, предаде репортер на Агенция „Фокус“.  „898 са отказите, 669 са били през 2016 година“, посочи той и уточни, че през 2017 година на 1/3 от исканията са поставени откази. „306 са осъдените през 2017 година, 190 са били през 2016 година. Броят на оправданите е 67, при 45 през 2016 година“, обясни Георги Ушев.  „Най-често налаганото наказание е до 3 години лишаване от свобода“, коментира той. „Независимо, че делата са с изключителна правна сложност и под лица, съдиите са работили качествено. Насрочвали са делата в изискуемите сроковете“, заяви председателят на СпНС. „Делата се насрочват бързо и приключват бързо. 99% от тях приключват до 3 месеца, изключения правят делата с голяма сложност“, изтъкна той.  „Ще продължим да работим за запазването и изграждането облика на съда като авторитетна и водеща институция в правораздаването, което работи за утвърждаване на върховенството на закона“, каза още съдия Ушев.\r\nБиляна ИВАНОВА", "date": "2018.03.06", "title": "Съдия Георги Ушев, СпНС: 2146 са издадените разрешения за използване на СРС през 2017 година"}
{"url": "http://www.focus-news.net/news/2018/03/06/2496431/plovdiv-politsiyata-razsledva-krazhba-na-5000-leva-ot-apartament-na-43-godishna-zhena.html", "text": "Откраднати са 5000 лева от апартамента на 43-годишна жена, съобщават от ОДМВР-Пловдив. Сигналът за кражбата е получен на 5 март в Първо РУ, Пловдив. 43-годишната жена се оплакала, че от апартамента й били задигнати 5000 лева, телевизор, монитор и лични документи. При огледа е установено, че посегателството е извършено през тераса. Образувано е досъдебно производство, работата по разследването продължава.", "date": "2018.03.06", "title": "Пловдив: Полицията разследва кражба на 5000 лева от апартамент на 43-годишна жена"}
{"url": "http://www.focus-news.net/news/2018/03/06/2496432/sport-levski-poiska-ostavkata-na-sadiyskata-komisiya-na-bfs.html", "text": "Ръководството на Левски изказа недоволството си от съдийство в изминалия 23-и кръг на българската Първа професионална лига и поиска промени в Съдийската комисия на БФС и оставка на председателят й Петър Петров. В отворено писмо на изпълнителният директор на Левски Красимир Петров до ръководството на БДС се изразява разочарование от действията на съдиите в двубоите на Лудогорец и ЦСКА, който в текста е изписан с малки букви тире и добавка софия, отново с малка буква.", "date": "2018.03.06", "title": "Спорт: Левски поиска оставката на Съдийската комисия на БФС"}
{"url": "http://www.focus-news.net/news/2018/03/06/2496433/plovdiv-dva-novi-repatrirashti-avtomobila-na-stoynost-45-000-leva-byaha-predstaveni-v-grada.html", "text": "Два нови репатриращи автомобила на стойност 45 000 лева бяха представени в Пловдив, предаде репортер на Радио „Фокус“ – Пловдив. „Политиката на общината е в централна градска част всички автомобили, които извършват комунални и други дейности в централна градска част да бъдат подменяни с нови, с най-високият екологичен клас Евро 6. Това е от една страна за по-чист въздух, от друга страна имаме по-надеждна техника, която гарантира по-добра работа, тоест - няма да имаме проблеми в лошо време и ще можем да извършваме дейността, която е необходима по премахване на неправилно паркирани автомобили при всякакви метеорологични условия“, каза заместник-кметът Златин Велев. Той коментира, че с Той уточни, че с новата инвестиция репатриращите автомобили са вече пет. Три от тях са тежкотоварни, които могат да вдигат до 3 300 тона. С нарастването на броя на репатриращите автомобили ще се увеличи и работното им време, което ще бъде от 8.00 до 21.00 часа през летния сезон. След този час ще се налагат санкции от служители на Общинска полиция. „Паякът е крайна мярка, която се прилага по сигнали на граждани, когато нарушителите са блокирали важни участъци, като тротоари, велоалеи и кръстовища“, каза Златин Велев. По думите му в останалите случаи се поставят скоби и се налагат санкции с фишове, които са в размер от 20 до 50 лева. Новите автомобили ще заработят от утре. Те са закупени на лизинг и ще се изплащат в продължение на две години, поясни Златин Велев.\r\nИнж. Ненко Калакунов, директор на Общинско предприятие „Паркиране и репатриране“, посочи, че 360 000 лева са приходите от репатриране на автомобили за изминалата година в Пловдив. „Средно се вдигат от паяк около 23-24 автомобила на ден, а за месец те са близо 500-530“, каза Ненко Калакунов. По думите му месечният приход от репатрирането е 29 000 лева. „Правим всичко възможно автомобилите да работят и до по-късно, особено през летния сезон когато и времето е по-хубаво“, каза Калакунов. Той коментира, че паяците са крайна мярка, която не е застрашителна и заплашителна за никой от шофьорите, които спазват правилника за движение по пътищата.\r\nВесела КРЪСТЕВА", "date": "2018.03.06", "title": "Пловдив: Два нови репатриращи автомобила на стойност 45 000 лева бяха представени в града"}
{"url": "http://www.focus-news.net/news/2018/03/06/2496425/plovdiv-trigodishnoto-dete-koeto-postrada-v-legloto-si-ot-padnal-varhu-nego-tezhak-predmet-e-izlyazlo-ot-koma.html", "text": "Тригодишното дете, което пострада в леглото си от паднал върху него тежък предмет в Пловдив, е излязло от кома. Това съобщи за Радио „Фокус“-Пловдив Надя Танева, директор на дирекция Социално подпомагане-Пловдив. Засега няма риск за живота и здравето му. Детето ще остане под лекарско наблюдение. Другото от близнаците е в добро здравословно състояние и ще  бъде изписано тази седмица. То ще бъде настанено в Социален център с постоянна медицинска грижа. Бабата придружава децата в болницата. Майката на близначетата не ги е посещавала до този момент в болницата, но твърди, че „получава информация от трети лица“. Тя отказа помощта от БЧК, отказва да се регистрира в Бюрото по труда, отказва работа с психолог „защото очаква до се завърне съпругът и от чужбина“. Към днешна дата той все още не се е завърнал в България.\r\nЗа децата са подсигурени дрехи и памперси от „Надежда и домове за децата„- клон България, за което Дирекция социално подпомагане – Пловдив благодари.\r\nРаботата по случая продължава.", "date": "2018.03.06", "title": "Пловдив: Тригодишното дете, което пострада в леглото си от паднал върху него тежък предмет, е излязло от кома"}
{"url": "http://www.focus-news.net/news/2018/03/06/2496434/lovech-vazstanoveno-e-dvizhenieto-po-pat-iii-358-shipkovo-ribaritsa.html", "text": "Възстановено е движението по път III-358 Шипково - Рибарица. Това съобщиха от пресцентъра на Агенция \"Пътна инфраструктура\".", "date": "2018.03.06", "title": "Ловеч: Възстановено е движението по път III-358 Шипково - Рибарица."}
{"url": "http://www.focus-news.net/news/2018/03/06/2496436/kyustendil-zaradi-povredena-elektronika-ne-rabotyat-svetofarnite-uredbi-v-tsentara-na-dupnitsa.html", "text": "Заради повредена електроника не работят светофарните уредби в центъра на Дупница. Това съобщи за Радио „Фокус” – Кюстендил Христо Апостолов, експерт към Община Дупница. По думите му причината за повредената електроника са станали токови уреди, които са довели до изгаряне на платки в светофарните уредби на кръстовищата при ГУМ и „Развесена върба”. „ Община Дупница е предприела осигуряването на нови платки от специализирана фирма, които ще бъдат монтирани веднага след доставянето им и възстановена работата на светофарните уредби на кръстовищата. Тази сутрин е входирано писмо до Районно управление – Дупница за осигуряване на униформени служители, които да регулират движението на двете места”, каза Христо Апостолов. По думите му в района на кръстовищата преминават и много ученици.\r\nВенцеслав ИЛЧЕВ", "date": "2018.03.06", "title": "Кюстендил: Заради повредена електроника не работят светофарните уредби в центъра на Дупница"}
{"url": "http://www.focus-news.net/news/2018/03/06/2496410/plamen-georgiev-shte-izpolzvam-tseliya-si-administrativen-opit-za-da-napravya-antikoruptsionniya-organ-efektivno-funktsionirasht.html", "text": "Ще използвам целия си административен опит, за да направя Антикорупционния орган ефективно функциониращ. Това каза кандидатът за председател на Комисията за противодействие на корупцията и за отнемане на незаконно придобитото имущество, издигнат от ГЕРБ и „Обединени патриоти“, Пламен Георгиев Димитров по време на изслушването си в Комисията за борба с корупцията, конфликт на интереси и парламентарна етика, предаде репортер на Агенция „Фокус“. „Благодаря на народните представители, които са ме номинирали. Твърдото ми убеждение е, че този нов антикорупционен орган има възможност ефективно да се бори с корупцията. Далеч съм от мисълта, че борбата с корупцията ще бъде лесна, това е една сложна задача. Със своята дейност доказах, че когато има желание и воля, резултати може да се постигнат. Концентрацията на повече правомощия води до множество организационни и правни казуси. Аз виждам в това предизвикателство“, заяви Георгиев. По думите му с новия закон са се дали ясни нормативни правила за противодействие на корупцията. „Заемането на длъжността е не само предизвикателство в професионален план, но и кауза. Ако получа вашето доверие, ще използвам целия си административен опит, за да направя този орган функциониращ ефективно. Ще спазвам и приемственост. Планирам да се правят периодично на шест месеца или година анализи на цялото прието законодателство“, каза още Пламен Георгиев. \r\nКандидатурата му бе представена от депутата от ГЕРБ Красимир Велчев, който заяви, че Георгиев се ползва с авторитет сред своите колеги. „Предложеният кандидат е добре подготвен юрист. Доказал е, че е развил умения и способности. Отчетените резултати се дължат, че той проявява диалогичност, уравновесеност и почтеност. Той е търпелив и открит за изслушване за възприемане на различни гледни точки. В личен план той притежава изконни човешки ценности като честност, почтеност и трудолюбие“, заяви той. \r\nДанаил Кирилов също се включи в представянето на кандидата. „Членовете на Правната комисия може би най-добре познаваме професионалните качества и работа на Пламен Георгиев. Като колега и юрист мога да кажа, че Пламен Георгиев присъстваше ярко в парламентарната работа на 43-тото и 44-тото НС. Винаги имаше своевременни качества и предложения за подобряване на законодателството, които бяха отчетени при мониторингвоия доклад за сътрудничество и оценка. Кандидатурата на Пламен Георгиев обедини нас и колегите от „Обединени патриоти“. Ние сме единни в това, че Пламен Георгиев заслужава нашето доверие и той ще го оправдае с ефективна работа“, допълни Кирилов. \r\nПламен Георгиев Димитров, който е предложен от ГЕРБ и „Обединени патриоти“, е бил прокурор в Софийска районна и Софийска градска прокуратура, зам.-административен ръководител в Специализираната прокуратура, както и зам.-министър на правосъдието. От 2013 година до момента е председател на Комисията за отнемане на незаконно придобитото имущество. Удостоен е с наградата „Джовани Фалконе“- за висок професионализъм и принос в борбата с престъпността. Пламен Георгиев е преминал обучение в академията на ФБР за борба с корупцията в публичната сфера.  \r\nЛюба АЛЕКСИЕВА", "date": "2018.03.06", "title": "Пламен Георгиев: Ще използвам целия си административен опит, за да направя Антикорупционния орган ефективно функциониращ"}
{"url": "http://www.focus-news.net/news/2018/03/06/2496438/dimitar-gyurov-vik-burgas-sastoyanieto-na-yazovirite-kamchiya-i-yasna-polyana-e-mnogo-dobro.html", "text": "Състоянието на язовирите „Камчия“ и „Ясна поляна“ е много добро, съобщи за Радио „Фокус“-Бургас Димитър Гюров, говорител на дружество ВиК-Бургас, стопанисващо водоемите. По думите му язовир „Ясна поляна“ прелива повече от 40-50 дни, а язовир „Камчия“ прелива от края на януари. „Това, че те преливат, не означава, че ще се случи нещо необичайно. Откакто е създаден язовир „Яна поляна“ за 44 години за последните 11 прелива постоянно, по няколко пъти на годината, язовир Камчия“ през последните десетина години също прелива всяка година, така че не виждам повод за някакво безпокойство сред населението в област Бургас и особено сред тези, които живеят край река Дяволска. Това са Приморско и село Ясна поляна“, каза още Гюров. \r\nПо думите му язовирите се наблюдават  денонощно. Има хора, които  замерват нивата им през два часа. Гюров добави, че преливниците на водоемите са оразмерени. „Преливникът на язовир „Ясна поляна“ е оразмерен да поема над 350 куб.м/с. В момента той прелива с 12 куб.м/с. Преливникът на „Камчия“ е оразмерен да поема вода със скорост над 1200 куб.м./с. Към днешна дата той прелива с 11 куб.м./с.“, добави още Гюров.\r\nМария РУСЕВА", "date": "2018.03.06", "title": "Димитър Гюров, ВиК-Бургас: Състоянието на язовирите „Камчия“ и „Ясна поляна“ е много добро"}
{"url": "http://www.focus-news.net/news/2018/03/06/2496437/pazardzhik-okrazhniyat-sad-shte-gleda-delo-za-prisvoyavane-v-osobeno-golemi-razmeri.html", "text": "Окръжният съд ще гледа дело за присвояване в особено големи размери. Това съобщи за Радио „Фокус“ – Пазарджик Маринела Георгиева от администрацията на съда. Делото се разглежда за втори път в Окръжен съд - Пазарджик. Образувано е по протест на Районна прокуратура – Пазарджик против присъда на Районен съд – Пазарджик, с която подсъдимият Велко Генчев е признат за виновен в това, че като Изпълнителен директор на „Каучук“ АД при условията на продължавано престъпление е присвоил чужди пари общо 486 744 лв., връчени му в това качество и поверени му да ги пази и управлява. Длъжностното присвояване е в особено големи размери и е извършено от 2 лица след предварителен сговор между тях. Осъден е на 5 години лишаване от свобода при общ режим на изтърпяване на наказанието в затворническо общежитие от открит тип и е лишен от право да заема да заема ръководна държавна или обществена длъжност и да упражнява професия, свързана с материална отчетност за срок от 5 години. Вторият подсъдим по делото Иван Славков е признат за виновен в това, че като длъжностно лице Заместник-директор на „Каучук“ АД е присвоил чужди пари общо 486 744 лв., връчени му в това качество и поверени му да ги пази и управлява. Длъжностното присвояване е в особено големи размери и е извършено от 2 лица след предварителен сговор между тях. Осъден е на 5 години лишаване от свобода при общ режим на изтърпяване на наказанието в затворническо общежитие от открит тип и е лишен от право да заема да заема ръководна държавна или обществена длъжност и да упражнява професия, свързана с материална отчетност за срок от 5 години. Съдия-докладчик по делото е Александър Александров, а началото на съдебното заседание е в 14.00 часа.\r\nВаня НИКОЛОВА", "date": "2018.03.06", "title": "Пазарджик: Окръжният съд ще гледа дело за присвояване в особено големи размери"}
{"url": "http://www.focus-news.net/news/2018/03/06/2496439/ombudsmanat-maya-manolova-shte-obyavi-nachaloto-na-tretoto-izdanie-na-natsionalnata-kampaniya-velikden-za-vseki-dari-praznik-na-baba-i-dyado-na-7-mart.html", "text": "На 7 март 2018 г. от 11.00 часа в Кулинарната академия HRC (гр. София, бул. Цар Борис III № 59) омбудсманът Мая Манолова ще обяви началото на третото издание на Националната кампания „Великден за всеки – дари празник на баба и дядо“. Това съобщиха от пресофиса на омбудсмана. Заедно с възпитаници на Софийската гимназия за хлебни и сладкарски технологии и  ученици от 51 СОУ „Елисавета Багряна“, под вещото ръководство на инструктори от Кулинарната академия HRC, омбудсманът Мая Манолова, лицата на кампанията – Миро, Анелия, Криско, баскетболният треньор Тити Папазов, актрисата Деси Бакърджиева и колегата  ѝ Тончо Токмакчиев ще участват в приготвянето на козунаци и кифлички, с които по-късно ще бъдат зарадвани възрастни хора от социален дом в столицата. Посланието е пряко свързано с името и целта на инициативата – този път децата, внуците да са тези, които да дарят празник на баба и дядо, като им поднесат един от символите на великденската трапеза – вкусния козунак, приготвен с много обич и топлина. В събитието ще се включат и партньорите на националната кампания – Български Червен кръст, Националният осигурителен институт, „Български пощи“ ЕАД, Българската хранителна банка, Националният алианс за работа с доброволци (НАРД), Национално сдружение „Младежки глас“, представители на хранителния бранш, на хранителни вериги и др. \r\nВ третото издание на „Великден за всеки“ отново ще се набират парични средства и хранителни продукти за възрастните хора, които няма да получат надбавка за големия християнски празник. Идеята е да бъдат подпомогнати хората, чиято пенсия надвишава с малко минималния праг. По утвърдени списъци на НОИ средствата ще бъдат обърнати във ваучери, всеки на стойност по 20 лева, с които пенсионерите ще имат възможност да пазаруват в 5 000 обекта в цялата страна. Възрастните хора ще получават своите ваучери в пощенските клонове по места. Със съдействието на социалния патронаж по общини в седмицата преди Великден ще се раздават хранителни продукти на социално слаби и бедни хора.  \r\nВ предишните две издания, кампанията събра близо 1 млн. лева и тонове храна, с които бяха зарадвани десетки хиляди пенсионери. \r\nСредствата се набират по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст \r\nIBAN: BG53UNCR70001522802795\r\nБанков код: UNCRBGSF\r\nИли със SMS 1255 -  на стойност 1 лев, освободен от ДДС\r\nЧрез on-line дарения от България и чужбина на сайта на БЧК – www.redcross.bg", "date": "2018.03.06", "title": "Омбудсманът Мая Манолова ще обяви началото на третото издание на Националната кампания „Великден за всеки – дари празник на баба и дядо“ на 7 март"}
{"url": "http://www.focus-news.net/news/2018/03/06/2496441/d-r-kaloyan-metodiev-politolog-sblasakat-mezhdu-pravitelstvoto-i-prezidentat-e-obshtestvena-neobhodimost-balgarite-odobryavat-tona-na-rumen-radev-kam-upravlyavashtite.html", "text": "Сблъсъкът между правителството и президентът е обществена необходимост – българите одобряват тона на Румен Радев към управляващите. Това каза в интервю за Радио „Фокус“ – Пирин политологът д-р Калоян Методиев. Според него одобрението към Радев е между 60 и 70 %. „Къде е Бойко Борисов в тази скала? Много се промениха нещата. Той вече почти не може да излиза публично заради риска да бъде освиркван. Този сблъсък е обществена необходимост. В момента, в който президентът тръгне да се договаря с премиера вероятно ще свърши като Плевнелиев“, каза още д-р Методиев. По думите му „войната“ между ГЕРБ и БСП – Румен Радев съществува още от президентските избори затова и хората не се изненадват от случващото се. „Тя ту ескалира, ту стихва, но предвид огромните скандали около опита на ГЕРБ за прокарване на Истанбулската конвенция и около продажбата на ЧЕЗ, позициите се изчистиха и настроенията се изостриха. Управляващите не направиха смислен анализ на президентският вот и до ден днешен не могат да го осмислят като изводи, обществени настроения, оценки и тенденции, отвъд Радев, сам по себе си, и БСП“, добави д-р Методиев. Той коментира, че от политическа гледна точка първите месеци на 2018 година са напрегнати, скандални, динамични, отрезвяващи дни, които промениха ситуацията в държавата.\r\nЛивия НИНОВА", "date": "2018.03.06", "title": "Д-р Калоян Методиев, политолог: Сблъсъкът между правителството и президентът е обществена необходимост – българите одобряват тона на Румен Радев към управляващите"}
{"url": "http://www.focus-news.net/news/2018/03/06/2496443/nadya-karatova-zam-kmet-na-kyustendil-poveche-ot-170-000-leva-sa-sabrani-ot-danaka-za-nedvizhimi-imoti-i-taksata-za-bitovi-otpadatsi.html", "text": "Повече от 170 000 лева са събрани от данъка за недвижими имоти и таксата за битови отпадъци. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите й кампанията за плащане на налозите с отстъпка от 5%  е започнала. „За данък върху превозните средства Община Кюстендил събира по облекчения режим данъци от 11 януари, а за данък върху недвижими имоти и такса битови отпадъци от 5 февруари. По отношение на патентния данък тази кампания започна и приключи към 31 януари 2018 година, но патентен данък продължава да се събира през цялата година без отстъпка”, каза Надя Каратова. Към момента са събрани над 170 000 от данък недвижими имоти и такса битови отпадъци, а от патентен данък повече от 23 000, предимно от данък върху таксиметровата дейност. Кампанията продължава до 30 април по видове данъци – за недвижими имоти и данък върху превозните средства и за такса битови отпадъци. „Община Кюстендил от 2008 година няма промяна в размера на ставките за данък върху недвижимите имоти  и такса битови отпадъци и данък върху превозните средства, но в резултат на промяна в категорията на населените места, за няколко села има промяна в размера на данъчните оценки, респективно върху размера на данъка за недвижими имоти и такса за битови отпадъци. Промяната е в законодателството, която променя категориите на няколко села в нашата община”, каза Надя Каратова.\r\nПо думите й над 260 души са се отказали от хартиеното уведомление за дължимите данъци в Кюстендил, като в момента тече кампания по изпращане на хартиените уведомления, но всяко данъчно задължено лице, което иска да се откаже от хартиено уведомление, може да подаде в общината заявление с електронен адрес, на който да получава годишните си съобщения. „Тази кампания тече от края на миналата година и успяхме в този кратък срок, в който събираме такива заявления, да съберем над 160 заявления от юридически лица и над 100 от физически лица. Те вече получиха своите уведомления по електронен път много отдавна и в тях могат да видят клиентския си номер, с който е създадена възможност за улеснено плащане през интернет”, каза Надя Каратова. По думите й традиционният начин за плащане на данъците и таксите е на касите в отдел „Местни приходи”, където се образуват опашки понякога, затова е дадена възможност за плащане по банков път, като в данъчните съобщения са посочени банковата сметка и кодовете за вид плащане. Може също да се плаща с пощенски запис и на пос терминал и чрез интернет плащания.\r\nКаратова посочи също, че по традиция нашите данъчно задължени лица започват масово да се стичат и да си плащат данъците след първи март. „Това са и нашите очаквания за увеличение на постъпленията между първи март и 30 април в така наречената от нас първа данъчна кампания. Другите ни очаквания са през 2018 година да постигнем събираемост на старите просрочени задължения от предходни години по – високи от миналата година”, каза Надя Каратова. По думите й от следващата седмица ще започне и кампанията с изнесените данъчни каси в малките населени места. „Традиционните данъчни облекчения по Закона за местни данъци и такси в частта данъка за недвижимите имоти, имот, който е основно жилище, данъкът се дължи 50 % отстъпка, за лицата с намалена работоспособност от 50 – 100 % данъкът се дължи с 75% отстъпка, а такса битови отпадъци с 20% отстъпка. Леките автомобили, които за собственици са лица с намалена работоспособност над 50% и с обем на двигателя до 2000 кубични сантиметра и мощност до 117,64 киловата се освобождават от данък върху превозните средства, а за най – ниско мощностните превозни средства с мощност до 74 киловата, които притежават и катализаторни устройства данъкът се дължи с 40% намаление”, каза Надя Каратова.\r\nВенцеслав ИЛЧЕВ", "date": "2018.03.06", "title": "Надя Каратова, зам.-кмет на Кюстендил: Повече от 170 000 лева са събрани от данъка за недвижими имоти и таксата за битови отпадъци"}
{"url": "http://www.focus-news.net/news/2018/03/06/2496444/dobrich-rayonnata-prokuratura-v-general-toshevo-vnasya-iskaniya-za-zadarzhane-pod-strazha-spryamo-11-nelegalni-migranti.html", "text": "Районната прокуратура в Генерал Тошево ще внесе 11 искания за вземане  мерки за неотклонение „Задържане под стража“ спрямо нелегално преминали границата ни чужди граждани. Това съобщиха от пресцентъра на Апелативна прокуратура - Варна. На 5 март 2018 г. около 14.00 часа на ГКПП – Кардам, са установени и задържани 13 лица, които пътували в микробуси с молдовска регистрация в посока Румъния. Седем от тях били мъже, четири – жени и две деца на 11 и 12 години. Микробусите били управлявани от граждани на Молдова, а нелегалните чужди граждани пътували заедно с други пътници. \r\n11 от задържаните се представили за граждани на Ирак, двама са обяснили, че са от Иран. Нито един от задържаните не е представил документ за самоличност. Проверка показала, че те не са регистрирани в системите на МВР. \r\nДвете малолетни деца ще бъдат настанени в институция. Предприети са мерки за тяхната закрила до приключване на наказателното производство, което се води за престъпление по член 279, ал. 1 от НК.", "date": "2018.03.06", "title": "Добрич: Районната прокуратура в Генерал Тошево внася искания за задържане под стража спрямо 11 нелегални мигранти"}
{"url": "http://www.focus-news.net/news/2018/03/06/2496442/sitel-makedoniya-predsedatelyat-na-makedonskata-antikoruptsionna-komisiya-si-podade-ostavkata.html", "text": "Председателят на македонската Държавна комисия за предотвратяване на корупцията Игор Тантуровски подаде оставка, което бе потвърдено пред МИА от комисията, предава скопският телевизионен канал „Сител“.\r\nТантуровски е изпратил оставката си в парламента във вторник сутринта.\r\nОставката вчера бе подадена и от члена на Комисията и бивш неин председател Горан Миленков, който беше първият, който беше първият, който се отказа от функцията, след като преди няколко дни се появи скандалното известие за вътрешна ревизия в Комисията.\r\nВ доклада са изброени подозрения за плащането на фиктивни пътни налози и изразходване на бюджетни средства.\r\nЗа доклада на одиторите за борба с корупцията разследването беше открито от прокуратурата и парламентарното мнозинство призова членовете да подадат оставка или да бъдат освободени от длъжност в парламента.\r\nТантуровски наскоро отрече всяка незаконност в работата на комисията и заяви, че няма да подаде оставка.\r\nПревод и редакция:", "date": "2018.03.06", "title": "„Сител“ (Македония): Председателят на македонската Антикорупционна комисия си подаде оставката"}
{"url": "http://www.focus-news.net/news/2018/03/06/2496419/plamen-georgiev-antikoruptsionniyat-organ-bi-mogal-da-stane-tsentar-na-balkanite-tselta-e-da-razrabotim-model-koyto-da-garantira-che-nyama-da-ima-lov-na-veshtitsi.html", "text": "Целта е да разработим модел, който да гарантира, че няма да има лов на вещици. Това каза кандидатът за председател на Комисията за противодействие на корупцията и за отнемане на незаконно придобитото имущество, издигнат от ГЕРБ и „Обединени патриоти“, Пламен Георгиев Димитров по време на изслушването си в Комисията за борба с корупцията, конфликт на интереси и парламентарна етика, предаде репортер на Агенция „Фокус“. „Ще се правят периодични тестове на знанията. Ще се задават въпроси от психологическо ниво. Планираме периодични проверки за употреба на алкохол и упойващи вещества. Предвиждаме и повишаване на професионалния капацитет на служителите чрез обучения на служителите. В УНСС ще се създаде магистърска програма. Предоставят ни базата на УНСС за всякакви мероприятия, извършвана от комисията. Създаваме орган, но ако нямаме антикорупционната култура, няма да се получи. Хората трябва да получат антикорупционна култура, за да може да не разчитаме само на санкциите и превенциите. Трябва да се изработи интернет сайт, който да е изключително функционален“, заяви Георгиев. По думите му трябва да има пълна прозрачност за дейността на Комисията. „Идеята ми е да засилим сътрудничеството с Балканските държави. Най-нормалното е средства да изтичат към най-близките държави. Нашата комисия би могла да стане център на Балканите. Има направено писмено предложение за предоставяне на сграда. За нас беше важно този орган да заработи. Имаме две проведени акции в сътрудничество в Прокуратурата. Това показва, че първата стъпка е направена и този орган вече работи. Убеден съм, че при наличие на воля и смелост, могат да се постигнат положителни резултати“, каза още Пламен Георгиев. \r\nЛюба АЛЕКСИЕВА", "date": "2018.03.06", "title": "Пламен Георгиев: Антикорупционният орган би могъл да стане център на Балканите – целта е да разработим модел, който да гарантира, че няма да има лов на вещици"}
{"url": "http://www.focus-news.net/news/2018/03/06/2496445/normalen-e-trafikat-na-avtomobili-na-granichnite-punktove-s-gartsiya-zlatograd-kapitan-petko-voyvoda-i-makaza.html", "text": "Нормален е трафикът на автомобили на граничните пунктове с Гърция „Златоград“, „Капитан Петко войвода“ и „Маказа“, съобщиха за Радио „Фокус“ – Смолян от ГД „Гранична полиция“. През останалите пунктове преминаването също се осъществява биз проблеми.\r\nНели ГЕРГЬОВСКА", "date": "2018.03.06", "title": "Нормален е трафикът на автомобили на граничните пунктове с Гърция „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/03/06/2496449/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще разберем каква ще е съдбата на Първа текстилна фабрика на името на Евлоги Георгиев, след като кметът на Община Карлово д-р Емил Кабаиванов спечели във Върховния административен съд административно дело срещу фирмата, която сега стопанисва сградата. По темата ще чуем кмета на Карлово д-р Емил Кабаиванов.\r\nДарение за 21 детски градини в община Карлово подготвят доброволци от Франция. Миналата година френския корпус за солидарност също бе в Карлово. Тогава 120 френски доброволеца пристигнаха в Карлово с дарение канцеларски материали, училищни пособия, които са били разпределени за всички училища на територията на общината. Повече за това ще чуем от Цветина Захарлиева, ръководител на Младежки информационен център в Карлово.\r\nСъщо в днешното предаване ще разберем как приключи националният конкурс за млади изпълнители „Песенна палитра“- 2018 г., който се проведе в Карлово. В конкурса взеха участие около 320 деца на възраст от 4 до 18 години, като някои от тях се изявиха индивидуално, а други с групи. Тази година в конкурса взеха участие и 37 вокални формации от цялата страна. Повече за това ще ни разкаже един от организаторите на конкурса Анита Илиева.\r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.03.06", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/03/06/2496451/api-vremenno-e-ogranicheno-dvizhenieto-po-pat--1-vidin-montana-na-okolovrastnoto-na-vidin-poradi-otstranyavane-na-avariral-tezhkotovaren-avtomobil.html", "text": "Временно е ограничено движението по път I-1 Видин - Монтана на околовръстното на Видин поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Необходимо е шофьорите да изчакват на място", "date": "2018.03.06", "title": "АПИ: Временно е ограничено движението по път I-1 Видин - Монтана на околовръстното на Видин поради отстраняване на аварирал тежкотоварен автомобил"}
{"url": "http://www.focus-news.net/news/2018/03/06/2496440/sadiya-georgi-ushev-spns-9-sa-postapilite-dela-za-koruptsiya.html", "text": "9 са постъпилите дела за корупция до днес. Това каза председателят на Специализирания наказателен съд Георги Ушев на пресконференция за Доклада за дейността на съда през 2017 година, предаде репортер на Агенция „Фокус“. „Първото от тях е срещу министрите Дянков и Трайков, срещу Прокопиев и други лица. Второто- срещу министър Даниел Митов и зам.-министъра Христо Ангелички. Третото е срещу изпълнителния директор на Фонд „Земеделие“ Мирослав Николов“, посочи той. „Четвъртото дело е срещу 9 лица от община Неделино, подсъдими за длъжностни престъпления. Петото е срещу съдия Румяна Ченалова. Шестото- срещу изпълнителния директор на Изпълнителната агенция по рибарство и аквакултури Майдън Сакаджиев. Седмото дело срещу кмета на Павел баня Станимир Радевски, осмото е срещу кмета на Пловдив Иван Тотев. Деветото дело е срещу зам.-министъра на външните работи Христо Ангелички“, обясни Георги Ушев. „Рано или късно щатът на съда трябва да бъде удвоен. 19 съдии не биха могли да разглеждат всички дела за организирани престъпни групи, за корупция и за тероризъм. Това са едни от най-важните дела в държавата“, заяви председателят на СпНС.  „Увеличение от 10 съдии би свършило работа като за начало“, каза още той.\r\nБиляна ИВАНОВА", "date": "2018.03.06", "title": "Съдия Георги Ушев, СпНС: 9 са постъпилите дела за корупция"}
{"url": "http://www.focus-news.net/news/2018/03/06/2496446/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "На българо-турската граница, на ГКПП „Капитан Андреево“ и ГКПП „Лесово“, трафикът е интензивен за товарни автомобили на изход. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. Всички гранични контролно-пропускателни пунктове са проходими при зимни условия. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.03.06", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/03/06/2496414/plovdiv-povdigat-dve-obvineniya-na-d-r-ivan-dimitrov-za-ubiystvo-pri-previshavane-na-predelite-na-neizbezhna-otbrana-i-nezakonno-pritezhavano-orazhie.html", "text": "Прокуратурата повдига две обвинения на д-р Иван Димитров, който застреля крадеца Жоро Джевизов, под прякор Плъха в двора си. Това съобщи на пресконференция наблюдаващият прокурор Георги Пенев, предаде репортер на Радио „Фокус”- Пловдив. Едното обвинение е за причиняване смъртта на друго лица при превишаване на пределите на неизбежна отбрана. Второто обвинение е за незаконно притежание на огнестрелно оръжие (пистолет Валтер) и 17 броя боеприпаси. Наказанието, което законът предвижда по първото обвинение е до 5 години лишаване от свобода, а по второто обвинение – от 2 до 8 години затвор.\r\nД-р Димитров е направил пълни самопризнания за случилото се, но все още не е открито оръжието на престъплението. Той има на глезена си порезна рана, но не е установено дали е от нож, или от метална тръба. Лекарят сам е обработил раната си, като преди това е почистил ръцете си от частиците от стрелбата. Самият той е казал пред разследващите, че е изпразнил целият пълнител на пистолета в крадеца. Пострадалият има само една рана от упор, от която е починал. „Д-р Димитров  е имал двама помагачи, с които е опитал да прикрие следите от престъплението. С тяхна помощ е била почистена кръвта рано сутринта, събрани са били гилзите, изхвърлено и укрито е било оръжието”, каза окръжният прокурор. Докторът е помолил да бъдат изтрити и два от записите от камерите, на които е била заснета стрелбата, каза още окръжният прокурор Румен Попов.\r\nПо събраните досега доказателства няма данни пострадалият и доктора да са се познавали. По данни от прокуратурата крадецът наистина е бил въоръжен с отверка и нож, които са били открити в джоба му, т.е. не са били извадени. Помагачите на доктора – приятел и леля му, са го молили да се обадят на тел. 112, но той е отказал да се съобщи. Прокуратурата и полицията са стигнали до разкритията без негово съдействие. Последвал е и отказ да каже за престъплението. Пълните самопризнания той е направил от момента на повдигането на обвиненията спрямо него. По време на разпитите той е обяснил от къде се е снабдил с оръжието.\r\nДо късно вечерта снощи са били извършени множество процесуално следствени действия и експертизи, разпитани са били и 15 свидетели.\r\nД-р Димитров днес ще бъде освободен от ареста с „подписка“, заради липса на опасност да се укрие, или да извърши още престъпления, но процесът срещу него предстои.\r\nУбитият Жоро Джевизов - Плъха, има девет присъди, между които и за кражби. В дома на доктора действително да били извършвани три кражби досега, казаха още от прокуратурата.\r\nЦветана ТОНЧЕВА", "date": "2018.03.06", "title": "Пловдив: Повдигат две обвинения на д-р Иван Димитров – за убийство при превишаване на пределите на неизбежна отбрана и незаконно притежавано оръжие"}
{"url": "http://www.focus-news.net/news/2018/03/06/2496435/afp-liderite-na-dvete-korei-shte-otkriyat-goreshta-liniya-za-komunikatsiya-pomezhdu-si-i-shte-provedat-sreshta-na-varha.html", "text": "Двете Кореи са се разбрали да открият гореща линия за комуникация между техните лидери, съобщи пратеникът на Сеул във вторник, след като се срещна с лидерът на Северна Корея Ким Чен-ун в Пхенян, предава AFP.\r\n„Югът и Северът се разбраха да отворят гореща линия между лидерите, с цел да разсеят военното напрежение и да осъществяват по-близка координация. Освен това те са се съгласили да проведат първия телефонен разговор преди третата среща на върха“, заяви Чун Ю-йонг, съветник по националната сигурност на южнокорейския президент Мун Дже-ин.\r\nЧун добави още, че двете страни са се разбрали да проведат среща на върха в крайграничното селище Панмунджом в края на април.\r\nПревод и редакция:", "date": "2018.03.06", "title": "AFP: Лидерите на двете Кореи ще открият гореща линия за комуникация помежду си и ще проведат среща на върха"}
{"url": "http://www.focus-news.net/news/2018/03/06/2496447/redzhep-taiyp-erdogan-turtsiya-nyama-da-se-otkazhe-ot-sdelkata-s-rusiya-za-s-400-nezavisimo-ot-vazmozhnite-sanktsii.html", "text": "Турция няма да се откаже от сделката за закупуване на зенитно-ракетни системи С-400 „Триумф“ от Русия независимо от възможните санкции от страна на САЩ. Това заяви във вторник президентът на републиката Реджеп Таийп Ердгоан, предава ТАСС.\r\n„Нищо не казахте за Гърция (за закупуването на системи С-300 от Русия – бел. ТАСС), но казахте, че няма да позволите на Турция да се сдобие с С-400, определихте сделката с Русия като грешка. Освен това казахте, че може да въведете санкции. Ние нямаме никакво намерение да се отчитаме пред вас. Ние ще вървим по правилния път за достигането на собствените си цели без да правим каквито и да е отстъпки“, цитират неговите думи от телевизионния канал Haber Turk.\r\nПревод и редакция:", "date": "2018.03.06", "title": "Реджеп Таийп Ердоган: Турция няма да се откаже от сделката с Русия за С-400, независимо от възможните санкции"}
{"url": "http://www.focus-news.net/news/2018/03/06/2496453/pregled-na-mezhdunarodnite-novini-do-14-chasa-agentsiya-fokus.html", "text": "Турция няма да се откаже от сделката за закупуване на зенитно-ракетни системи С-400 „Триумф“ от Русия независимо от възможните санкции от страна на САЩ. Това заяви във вторник президентът на републиката Реджеп Таийп Ердгоан.\r\n„Нищо не казахте за Гърция (за закупуването на системи С-300 от Русия – бел. ТАСС), но казахте, че няма да позволите на Турция да се сдобие с С-400, определихте сделката с Русия като грешка. Освен това казахте, че може да въведете санкции. Ние нямаме никакво намерение да се отчитаме пред вас. Ние ще вървим по правилния път за достигането на собствените си цели без да правим каквито и да е отстъпки“, цитират неговите думи от телевизионния канал Haber Turk.\r\n*** Двете Кореи са се разбрали да открият гореща линия за комуникация между техните лидери, съобщи пратеникът на Сеул във вторник, след като се срещна с лидерът на Северна Корея Ким Чен-ун в Пхенян.\r\n„Югът и Северът се разбраха да отворят гореща линия между лидерите, с цел да разсеят военното напрежение и да осъществяват по-близка координация. Освен това те са се съгласили да проведат първия телефонен разговор преди третата среща на върха“, заяви Чун Ю-йонг, съветник по националната сигурност на южнокорейския президент Мун Дже-ин.\r\nЧун добави още, че двете страни са се разбрали да проведат среща на върха в крайграничното селище Панмунджом в края на април.\r\n*** Формированията на „умерената“ опозиция нямат намерение да напускат Източна Гута. Това е заявил във вторник пред телевизионния канал Al Arabia официалният представител на групировката „Фейлак ар Рахман“ Ваил Алван.\r\nСпоред неговите думи, „няма да има изтегляне на бойците, както се е случило в Алепо през декември 2016 година“. „Това е наша земя и ние нямаме намерение да си тръгваме от тук“, е заявил боецът.\r\nВ понеделник от руския Център по примирение на враждуващите страни в Сирия изразиха готовност да гарантират безопасното изтегляне на бойците и членовете на техните семейства от Източна Гута, ако те не искат да пуснат мирните жители да излязат от контролираните от тях райони.\r\n***Официалното название на Сръбската църква ще бъде Сръбска православна църква – Печка патриаршия, процедурата по избиране на патриарх ще бъде променена и той ще се избира чрез тайно гласуване и с мнозинство от две трети от гласовете на Синод-а.\r\nПредишната практика беше да се случаен избор на един от три плика с имена на кандидатите.\r\nТова са най-важните новини, свързани с предвидените предложения за промяна на Устава на СПЦ, съобщава сръбското издание „Новости“.\r\nВажна новина е и това, че избраният за глава ще се нарича Архиепископ Печки, митрополит белградско карловачки и патриарх на сръбските и поморските държави, пише вестникът, който е запознат с текста на Устава.\r\nСпоред новия Устав, 13-те епархии ще станат митрополии, а документът ще бъде усвоен на заседание на Светият архиерейски събор в средата на май.\r\nПромените се обясняват с желанието да се заздрави връзката на СПЦ с нейното историческо седалище в Печката патриаршия, но и с Косово, който също влиза в нейната юрисдикция.\r\n***Служители на контратерористичното звено на гръцката полиция от вторник сутринта провеждат операция по задържането на членове на крайно-дясна екстремистка група, наричаща себе си Combat 18 Hellas.\r\nВ различни части на Атика са се провели операции по задържането на членовете на групата в техните домове, които до момента са довели до ареста на шестима души, на основание, че са участвали в няколко бомбени атаки и палежи.\r\nСпоред високопоставен служител на гръцката полиция, групата е провела най-малко 15 нападения срещу анархисти и места, на които се събират крайно-леви групировки. Освен това крайно-дясната група е заподозряна за вандализирането преди три години на мемориала на Павлос Фисас, музикантът, който загина, след като беше наръган от член на екстремно-дясната партия „Златна зора“ през септември 2013 година.\r\nОперацията срещу групата продължава.\r\nKathimerini коментира, че Combat 18 Hellas се смята за издънка на британска неонацистка организация, която, от своя страна, е свързана с американско крайно-дясно движение. Числото „18“ в името на гръцката група се свързва с позицията на инициалите на Адолф Хитлер в английската азбука.\r\n*** Европейският съюз  има намерение да наложи по-високи мита на американски стоки, сред които тениски, уиски, мотоциклети и стълби, чийто внос в Европа възлиза на около 2,8 милиарда евро, ако президентът на САЩ Доналд Тръмп реализира заканата си да наложи 25% мито на вносната стомана и 10% на вносния алуминий.\r\nЕС цели да приложи огледална митническа мярка на редица потребителски, селскостопански и металургични стоки, които се внасят от САЩ, като Bloomberg твърди това на базата на списък, написан от Европейската комисия и придобит от редакцията на американската агенция. Комисията е обсъдила мерките с представители на правителствата на страните-членки на Съюза по време на нарочна среща в понеделник вечерта в Брюксел.\r\nВ списъка са включени вносни стоки от САЩ като тениски, джинси, козметика, други потребителски стоки, мотоциклети и круизни корабчета на стойност около 1 милиард евро; портокалов сок, бърбън, царевица и други селскостопански продукти на стойност около 951 милиона евро; и стоманени и други индустриални продукти на стойност 854 милиона евро.\r\nКакто агенция „Фокус“ вече информира, Доналд Тръмп обяви, че ще увеличи митата за внос на стомана и алуминий и производните от тях продукти на 25%, което предизвика вълна от критики от световната общност.\r\n*** От демократичните промени в Албания през 1990 година до сега, от страната са се изселили около 1,5 милиона души, показват данните на Албанския статистически институт.\r\nСпоред данните на Института, за последните шест години от Албания са се изселили 317 хиляди лица, а само през тази зима са напуснали още 40 хиляди души, което е с 15 хиляди повече в сравнение с 2016 година.\r\nСпоред преброяването през 2011 година, в Албания е имало 2,821,977 жители, докато, според данните за януари т.г., в държавата живеят 2,877,000 жители.\r\nНай-голям процент от хората, които са емигрирали през последните 27 години са заминали за Гърция (около 600 хиляди), а сред другите най-привлекателни дестинации за изселване на албанците са Италия, другите европейски страни, САЩ и Канада. Малък брой граждани с македонско потекло са се изселили и в Македония.\r\nЕкспертът Коста Байраба смята, че: „Основно албанските граждани емигрират поради икономически причини, но все по-голямо влияние има желанието за по-добър живот и кариерно развитие. Правителството трябва да проведе съответните политика за спиране на този негативен феномен“.\r\n***Руските военни са предложили безопасно изтегляне от сирийския район Източна Гута на бойците от „умерената“ опозиция и техните семейства.\r\nВ съобщение от Министерството на отбраната на Русия се каза, че на бойците ще бъде уреден транспорт и безопасен коридор за изтегляне и ще им бъде гарантиран имунитет от съдебно преследване.\r\nТам се добавя още, че те може да напуснат като вземат със себе си семействата и личното си оръжие.\r\n***Премиерът на Косово Рамуш Харадинай присъства в понеделник на военната церемония на Косовските сили за сигурност (КСС) в казармите „Адем Яшари“ в Прищина, организирана по повод отбелязването на 20-ата годишнина от смъртта на патрона на „Армията за освобождение на Косово\" (АОК) Адем Яшари и членовете на семейството му.\r\nВ хода на мероприятията, Харадинай заяви, че КСС ще бъдат трансформирани в косовска армия и ще станат член на НАТО с помощта на стратегическите съюзници.\r\n***Сблъсъци между мигранти и гръцките власти избухнаха на дока на пристанището в Патра в понеделник, след като един мигрант се е контузил при опита си да скочи в камион пълен с ягоди и е бил забелязан от шофьора. Според информацията на местните медии, напрежението е ескалирало, когато имигрантите са започнали да хвърлят камъни по полицейските служители, бреговата охрана и шофьорите на камиони след контузията на един от сънародниците им.\r\n„Имигрант се качи на камион, пълен с ягоди. След това, при опита му да се скрие, той беше контузен и кръвта му изглежда вбеси неговите сънародници, които започнаха да хвърлят камъни“, заяви комендантът от Централните пристанищни власти на Патра Димитрис Киряколопулос пред tempo24.gr.\r\n„За съжаление, ние често трябва да се справяме с подобни случаи и често ни се обаждат, за да разрешаваме подобни ситуации. Случаят с контузията ще бъде разследван“, добави той.", "date": "2018.03.06", "title": "Преглед на международните новини до 14 часа ( Агенция „Фокус“ )"}
{"url": "http://www.focus-news.net/news/2018/03/06/2496454/valcho-cholakov-oblasten-upravitel-na-burgas-ima-pokacheni-niva-na-reki-i-ezera-v-oblastta-vsledstvie-na-snegotopeneto.html", "text": "Има покачени нива на реки и езера в област Бургас вследствие на снеготопенето, съобщи за Радио „Фокус“ - Бургас областният управител Вълчо Чолаков. По думите му още преди няколко дни са изпратени писма до собствениците и наемателите на язовирите да поддържат ниски нива на водоемите и да протича контролиран процес на изпускане на основните изпускатели. Един от големите язовири в областта „Ново Паничарево“ се изпуска контролирано, а другите „Камчия“ и „Ясна поляна“ преливат в нормалните обеми. Постъпил е сигнал за езерото Вая, че е покачило силно нивото си на места от 15 см до 60 см. “Все още нивото е под ръба на критичното. Община Бургас превантивно наслагва чували с пясък на най-ниското и най-уязвимо място в случай, че езерото прелее, да не залее пътя“, добави още областният управител. Постъпили са сигнали за наводнени къщи в селата Полски извор, Братово и Равнец. Кметството в село Тръстиково също е наводнено, но текат операции по отводняване. „Къщите не са много, но нивото все още продължава да се покачва и да се събират водни количества от височините във връзка с топенето на снега“, каза Чолаков. Няма бедстващи хора. Всички служби са в готовност да окажат необходимото съдействие. Няма затворени пътища.\r\nМария РУСЕВА", "date": "2018.03.06", "title": "Вълчо Чолаков, областен управител на Бургас: Има покачени нива на реки и езера в областта вследствие на снеготопенето"}
{"url": "http://www.focus-news.net/news/2018/03/06/2496455/marin-lyubenov-kmet-na-selo-tsarevets-zhitelite-na-seloto-sahranyavat-dostoyno-pametta-na-predtsite-si.html", "text": "Жилите на първото освободено от турско робство село у нас – Царевец, съхраняват достойно паметта на предците си. Пред монумента, посветен на загиналите във войните, винаги има свежи цветя, не само в празнични дни. Това обясни в предаването „Добре дошли в Свищов“ на Радио „Фокус“ – Велико Търново кметът на населеното място Марин Любенов. Той обясни, че достойния подвиг на всички, включили се в сраженията за бъдещето на България, се почита не само от възрастните, но и от децата и учениците в селото. „Всички ние сме убедени в едно, че има смисъл да сме тук, на паметника, не само на празници като Трети март, но и всеки ден. Ние сме убедени в това, че трябва да знаем, да помним и да се връщаме към миналото си. Историята учи. Повод за гордост е за нас и за нашето село е да знаем каква славна национална съдба имаме и каква отговорност носим пред бъдещето, която се крепи в силата на българския корен и в пролятата българска кръв, които са тласкали нашия народ към съкровените простори на свободата“, каза още Марин Любенов. Той подчерта, че като управник се грижи активно за съхранението на родовата памет.\r\nЛуиза ТРАНЧЕВА", "date": "2018.03.06", "title": "Марин Любенов, кмет на село Царевец: Жителите на селото съхраняват достойно паметта на предците си"}
{"url": "http://www.focus-news.net/news/2018/03/06/2496456/reuters-svetovnata-organizatsiya-po-migratsiyata-saobshti-che-21-bezhantsi-mozhe-da-sa-udavili-mezhdu-libiya-i-italiya.html", "text": "Световната организация по миграцията (СОМ) заяви във вторник, че 21 мигранти са изчезнали и най-вероятно са се удавили, след като две лодки, гумена и дървена, са отплавали от Либия към Италия и е трябвало да бъдат спасени, предава Reuters.\r\nГоворителят на СОМ Джоел Милман заяви по време на редовен брифинг на ООН в Женева, че всички 132 души от гумената лодка са спасени, но 21 от 51 от дървената лодка липсват, а на борда й са открити и две мъртви новородени бебета.\r\nПревод и редакция:", "date": "2018.03.06", "title": "Reuters: Световната организация по миграцията съобщи, че 21 бежанци може да са удавили между Либия и Италия"}
{"url": "http://www.focus-news.net/news/2018/03/06/2496452/bsp-shte-uchastva-v-natsionalen-protest-sreshtu-sdelkata-s-chez.html", "text": "БСП ще участва в национален протест срещу сделката с ЧЕЗ. Това съобщиха от пресцентъра на НС на БСП. Протестът ще се проведе на 7 март 2018 г., от 11.00 часа пред сградата на Министерския съвет.", "date": "2018.03.06", "title": "БСП ще участва в национален протест срещу сделката с ЧЕЗ"}
{"url": "http://www.focus-news.net/news/2018/03/06/2496458/sliven-chast-ot-grada-e-bez-voda-poradi-avariya.html", "text": "Част от Сливен е без вода поради авария, съобщиха от водоснабдителното дружество, обслужващо областта. Поради  ремонта до 16.00 часа е прекъснато водоподаването на южната част на кв. „Българка“ в града.\r\nПоради профилактични и ремонтни дейности на електросъоръженията от страна на Елетроразпределение „Юг“, захранващи обекти на „ВиК“ - Сливен в три последователни дни - на 7, 8 и 9 март ще бъде нарушено водоподаването от 8.30 часа до 16.30 часа на следните населени места в община Сливен - село Тополчане, село Блатец, село Глушник и село Калояново.", "date": "2018.03.06", "title": "Сливен: Част от града е без вода поради авария"}
{"url": "http://www.focus-news.net/news/2018/03/06/2496462/plovdiv-obshtina-asenovgrad-shte-otbelezhi-788-godini-ot-pobedata-na-tsar-ivan-asen-ii-pri-klokotnitsa-i-800-godini-ot-provazglasyavaneto-mu-za-tsar.html", "text": "Община Асеновград ще отбележи 788-та годишнина от победата на цар Иван Асен II  при Клокотница и 800 години от провъзгласяването му за цар на българите. Това съобщиха за Радио „Фокус“ - Пловдив от Общината. На 7 март от 13.30 часа в Градска библиотека ученици от ПГ „Цар Иван Асен II” с участието на военния историк Петър Ненков ще пътуват във времето. На 9 март от 11.00 часа пред паметника на цар Иван Асен II ще бъдат поднесени цветя по повод славната му победа при Клокотница. Ще има и празнична програма на учениците от ПГ „Цар Иван Асен II” по случай патронния празник на училището.\r\nЩе бъдат наградени победителите в конкурса „Наследник съм на цар Иван Асен II” на НЧ „Родолюбие“.\r\nОрганизатори на проявите са Община Асеновград, ПГ ”Цар Иван Асен II” и Градска библиотека „Паисий Хилендарски”.", "date": "2018.03.06", "title": "Пловдив: Община Асеновград ще отбележи 788 години от победата на цар Иван Асен II при Клокотница и 800 години от провъзгласяването му за цар"}
{"url": "http://www.focus-news.net/news/2018/03/06/2496463/tass-vdv-na-rusiya-shte-poluchat-poveche-30-artileriyski-sistemi-i-mashini-za-razuznavane-i-upravlenie-na-oganya-prez-2018-godina.html", "text": "Повече от 30 модернизирани артилерийски системи, разузнавателни машини и такива за управление на огъня, както и танкове Т-72Б3, БМД-4М, БТР-РД и гаубици Д-30 ще бъдат доставени на руската Въздушно-десантна войска през тази година, съобщи министърът на отбраната на Русия Сергей Шойгу, предава ТАСС.\r\nТой подчерта, че в съответствие с поръчението на Върховният главнокомандващ Министерството на отбраната ще продължи да развива ВДВ като основната сила за бързо реагиране.\r\nПревод и редакция:", "date": "2018.03.06", "title": "ТАСС: ВДВ на Русия ще получат повече 30 артилерийски системи и машини за разузнаване и управление на огъня през 2018 година"}
{"url": "http://www.focus-news.net/news/2018/03/06/2496464/sofiya-vazstanoveno-e-dvizhenieto-po-pat--82-sofiya-samokov.html", "text": "Възстановено е движението по път II-82 София – Самоков в двете посоки. Това съобщиха от пресцентъра на Агенция \"Пътна инфраструктура\".", "date": "2018.03.06", "title": "София: Възстановено е движението по път II-82 София – Самоков"}
{"url": "http://www.focus-news.net/news/2018/03/06/2496459/blagoevgrad-v-gotse-delchev-se-provede-obuchitelen-seminar-po-proekt-obshtina-gotse-delchev-izmereniyata-na-balgarskoto-evropeysko-chlenstvo.html", "text": "Започна изпълнението на дейностите по проект „Община Гоце Делчев – измеренията на българското европейско членство“, който се изпълнява от Община Гоце Делчев в партньорство с Народно читалище „Просвета – 1865“. Това съобщиха от пресцентъра на Общината. Проектът ще се осъществи в периода март-май 2018 г. и цели да спомогне за по-доброто разбиране и оценяване същността на ЕС, да насочи вниманието на местната общност към значението и ролята на Българското председателство на Съвета на ЕС.\r\nОсновните дейности са насочени към активизиране на младите европейци на възраст 16-18 години. Изпълнението на дейностите започна с провеждането на обучителен семинар за общо 15 представители на Ученическите съвети в трите средни училища в гр. Гоце Делчев, който се проведе в залата на Общински съвет – Гоце Делчев. По време на двудневното обучение, те разгледаха три основни теми: „Същност на Българското председателство на Съвета на ЕС“; „Приоритетите на Българското председателство на Съвета на ЕС“ и „Постигнатите позитивни промени в община Гоце Делчев в резултат на членството на страната ни в ЕС“.\r\nСлед обучението представителите на всяко от трите училища ще подготвят интерактивна презентация, която да включва акцентите от семинара – представени по ясен, разбираем и атрактивен начин. В презентациите ще е отделено специално място на позитивните промени в община Гоце Делчев през 10-те години членство на България в ЕС. Това е един от най-успешните периоди в развитието на общината. От 2007 до 2013 г. европейските средства инвестирани на местно ниво са над 46 милиона лева, а договорените проекти в периода 2014 – 2020 г. са за над 30 милиона лева.\r\nСлед приключване на обучителния семинар, във всяко от трите средни училища в гр. Гоце Делчев ще бъдат организирани по 5 срещи, на които широк кръг ученици да бъдат запознати с подготвените в резултат на обучението презентации. Очаква се общата аудитория във всяко училище да е минимум 100 ученици.\r\nПроектът се финансира по грантова схема „Подкрепа на инициативи на общините, свързани с регионалното измерение на Българското председателство на Съвета на ЕС 2018”, чрез Националното сдружение на общините в Република България. Общият бюджет на проекта е 3560 лева, като безвъзмездното финансиране по грантовата схема е 2980 лева.", "date": "2018.03.06", "title": "Благоевград: В Гоце Делчев се проведе обучителен семинар по проект „Община Гоце Делчев – измеренията на българското европейско членство“"}
{"url": "http://www.focus-news.net/news/2018/03/06/2496460/afp-severna-koreya-e-gotova-da-se-denuklearizira-ako-se-garantira-sigurnostta-y.html", "text": "Северна Корея е заявила, че е готова да се откаже от ядрените си оръжия, ако сигурността на режима бъде гарантирана. Пратеникът на Сеул е заявил това след срещата си с Ким Чен-ун, предава AFP.\r\n„Северът показа ясно, че е готов да се денуклеаризира и че няма нужда да притежава собствени ядрени оръжия ако заплахите срещу него бъдат отстранени и сигурността на режима бъде гарантирана“, заяви Чун Ю-йонг, съветник по националната сигурност на южнокорейския президент Мун Дже-ин.\r\nПревод и редакция:", "date": "2018.03.06", "title": "AFP: Северна Корея е готова да се денуклеаризира ако се гарантира сигурността й"}
{"url": "http://www.focus-news.net/news/2018/03/06/2496467/d-r-marin-darakchiev-mbal-smolyan-lekari-ot-smolyan-poemat-dezhurstvata-v-detskoto-otdelenie-na-bolnitsata-za-da-ne-zatvori-poradi-lipsa-na-kadri.html", "text": "Лекари от Смолян поемат дежурствата в детското отделение на болницата, за да не затвори поради липса на кадри. Това каза за Радио „Фокус“ – Смолян директорът на многопрофилната болница за активно лечение „Д-р Братан Шукеров“ – Смолян, д-р Марин Даракчиев. По думите му на този етап са разрешили проблема и няма да има проблеми с осигуряването на адекватна грижа за най-малките пациенти. „Графикът е подсигурен с дежурства докато се върнат колегите, които са в отпуск и болнични. Дежурствата ще се поемат от лекари от другите отделния, сред които са д-р Мони Турналиев, д-р Даниела Дариткова. Очаква се до един - два месеца част от титулярите в отделението да се върнат на работа“, каза още д-р Даракчиев.„Фокус“ припомня: През тази седмица се очакваше детското отделение в Смолянскта болница да затвори временно, заради липса на кадри. Част от щатните лекари са в отпуск по болнични и майчинство, както и в полагаем годишен отпуск. През последните три месеца детското отделение работеше с помощта на дежурства, давани от лични лекари от Смолян и техни колеги от другите отделения в лечебното заведение. Пациентите на отделението трябваше да бъдат пренасочвани за лечение в най-близката болница в Мадан, както и в другите болници в областта – в Девин и в Златоград.\r\nНели ГЕРГЬОВСКА", "date": "2018.03.06", "title": "Д-р Марин Даракчиев, МБАЛ – Смолян: Лекари от Смолян поемат дежурствата в детското отделение на болницата, за да не затвори поради липса на кадри"}
{"url": "http://www.focus-news.net/news/2018/03/06/2496465/smolyan-vazstanoveno-e-dvizhenieto-po-pat-86-smolyan-srednogortsi-pri-razklona-za-selo-tikale.html", "text": "Възстановено е движението в двете ленти по път ІІ-86 Смолян –  Средногорци в района на разклона за село Тикале. Това съобщиха от пресцентъра на Агенция \"Пътна инфраструктура\".", "date": "2018.03.06", "title": "Смолян: Възстановено е движението по път ІІ-86 Смолян –  Средногорци при разклона за село Тикале"}
{"url": "http://www.focus-news.net/news/2018/03/06/2496468/plovdiv-nad-320-detsa-ot-tsyalata-strana-sa-vzeli-uchastie-v-chetvartiya-natsionalen-konkurs-za-izpalniteli-na-populyarna-pesen-pesenna-palitra-v-karlovo.html", "text": "Над 320 деца от цялата страна на възраст от 4 до 18 години са взели участие в четвъртия национален конкурс за изпълнители на популярна песен „Песенна палитра“ в Карлово. Това каза за Радио „Фокус“ – Пловдив Анита Илиева, от Военен клуб в Карлово. „Тази година децата се изявяваха само с български песни, които много се харесаха на гостите в залата“, каза Анита Илиева. Тя коментира, че награди е имало във всяка възрастова група. Тя добави, че индивидуалните изпълнители са се състезавали в пет възрастови категории: до 8-годишна възраст, от 9 до 10 години, от 11 до 12 години, от 13 до 14 години и от 15 до 18 години. Във всяка възрастова група са участвали не повече от 22 деца. За вокалните формации е имало три възрастови категории, които са били до 9 години; от 10- до 13- и от 14- до 18-годишна възраст. Сред отличените деца са Мари Ганчева, Борислава Гайкова, Александрина Механджийска, Мартина Петрова и квартет „Лейди Старс“, които са взели единствената награда „Гран при“ за всички вокални формати. Наградата на Кмета на Община Карлово Емил Кабаиванов е връчена на вокалния педагог Милена Пеева, от град Добрич, която е имала много отличени с награди ученици на конкурса. На гала концерта, който се проведе на 4 март, са присъствали Емил Христов, заместник-председател на Народното събрание и Антон Минев, заместник-кмет на Община Карлово. „Имах честта да бъде удостоена със специален подарък плакет на Народното събрание, което изключително много ме развълнува в края на концерта“, коментира Анита Илиева.\r\nЗа подготовката и организацията на конкурса са се включили над 50 души, сред които служители на читалището, общината, Военния клуб, младежи и ученици, доброволци и приятели.\r\n„Живот и здраве следващата година ще имаме първо юбилейно издание. Конкурсът ще навърши 5 години“, каза Анита Илиева.\r\nВесела КРЪСТЕВА", "date": "2018.03.06", "title": "Пловдив: Над 320 деца от цялата страна са взели участие в четвъртия национален конкурс за изпълнители на популярна песен „Песенна палитра“ в Карлово"}
{"url": "http://www.focus-news.net/news/2018/03/06/2496470/api-ogranicheno-e-dvizhenieto-na-tezhkotovarni-avtomobili-po-pat-mezdra-botevgrad-v-rayona-na-rebarkovo-v-posoka-vidin-poradi-razchistvane-na-svlachishte.html", "text": "Временно движението на тежкотоварни автомобили, пътуващи от София за Видин и Румъния, е ограничено в участъка на път I-1 Мездра – Ботевград в района на Ребърково, поради разчистване на свлачище. Шофьорите на тежкотоварни автомобили да се движат с повишено внимание по обходни маршрути:\r\n- път I-6 София – Карлово – Гурково, път II-55 през Прохода на Републиката, ГКПП \"Дунав мост\" - Русе.\r\n- път II-16 София – Своге - Ребърково, път I-1 Ребърково – Ботевград, след което по път I-3 към Плевен или по път I-4 към Велико Търново.", "date": "2018.03.06", "title": "АПИ: Ограничено е движението на тежкотоварни автомобили по път Мездра – Ботевград, в района на Ребърково в посока Видин, поради разчистване на свлачище"}
{"url": "http://www.focus-news.net/news/2018/03/06/2496472/stara-zagora-11-te-uchenitsi-ot-grada-spechelili-medali-na-mezhdunarodna-olimpiada-po-matematika-byaha-nagradeni-ot-zam-kmetovete-ivanka-sotirova-i-krasimira-chahova.html", "text": "Единадесетте ученици от Стара Загора, които се завърнаха с медали от финалите на Тайландската Международна олимпиада по математика, бяха наградени днес от зам.-кмета Иванка Сотирова и зам.-кмета Красимира Чахова. Това съобщиха от пресцентъра на Община Стара Загора.\r\nФиналите на Олимпиадата се проведоха на 21 февруари в столицата на Тайланд. В нея участваха 1500 ученици от 12 страни. България бе представена от 48 деца от 13 града, на възраст от 6 до 18 години, класирани за финала след квалификация, проведена в Стара Загора, на 17 декември миналата година. Състезателите, разделени в 11 възрастови групи, решаваха 30 задачи за 2 часа. \r\nСтарозагорските ученици завоюваха 7 сребърни и 4 бронзови медала. Сребърни медалисти са Йоан Михайлов (СУ „Максим Горки” – 2 клас), Иван Точев (СУ „Максим Горки” - 4 клас), Станислав Димов (СУ „Максим Горки” - 4 клас), Пламен Крумов (ППМГ „Гео Милев“ – 5 клас),  Паола Павлова (ППМГ „Гео Милев“ –6 клас), Мирослав Минчев (ППМГ „Гео Милев“  –7 клас) и Калоян Руев от ЕГ „Р. Ролан“. \r\nС бронзови медали са Ивалин Боев ( Второ основно училище „П.Р. Славейков“ – 4 клас), Димитър Енчев (ППМГ „Гео Милев“ – 5 клас), Никола Кирилов (ППМГ „Гео Милев“ –5 клас) и Елина Димова (ЕГ „Р. Ролан“ –10 клас). Поощрителна грамота получи единадесетокласникът от ЕГ „Р. Ролан“ Деян Дечев. \r\n„Впечатлени сме от Вашето участие и резултати. В днешно време, когато към математиката и подобни науки и интересът е намалял, похвално е, че Вие работите много. Кметът Живко Тодоров и всички ние Ви пожелаваме да бъдете от онези бъдещи умове на България, които ще помогнат за развитието й. Нашето послание е да продължите да се занимавате с наука,“ каза зам.-кметът Иванка Сотирова. Поздравления получи и математикът Любомир Любенов, под чиято опека работят младите старозагорци. \r\nДецата разказаха, че на Олимпиадата само учениците от България са представяли Европа. А на закриването старозагорци са показали традиционното българско хоро. Облечени в народни носии, младите математици са извили кръшно хоро на фона на българския трибагреник. Предварително се учили да играят хорото, под диктовката на съученичка на големите батковци и какички. \r\n„За мен всичко беше супер Нямах проблеми“, емоционално сподели най-малкият участник 8-годишният Йоан Михайлов. \r\nВсички медалисти получиха грамоти и специални мартеници с индивидуални пожелания, направени от учениците от I-ви Г клас на Основно училище  „Георги Райчев“. \r\nНай-напред грамота бе връчена на Любомир Любенов, който днес има и рожден ден. „Любомир Любенов е направил много за града, нека бъде все така отдаден и да готви децата, защото той ги учи не само на математика“, пожела зам.-кметът Сотирова. „Хората от Азия знаят, че тук в Стара Загора се занимаваме сериозно с математика. Работим просто“, каза Любенов.", "date": "2018.03.06", "title": "Стара Загора: 11-те ученици от града, спечелили медали на Международна олимпиада по математика, бяха наградени от зам.-кметовете Иванка Сотирова и Красимира Чахова"}
{"url": "http://www.focus-news.net/news/2018/03/06/2496448/plamen-georgiev-gotov-sam-da-se-yavya-na-proverka-za-pochtenost-pred-komisiyata-za-borba-s-koruptsiyata-konflikt-na-interesi-i-parlamentarna-etika.html", "text": "Готов съм да се явя на проверка за почтеност пред Комисията за борба с корупцията, конфликт на интереси и парламентарна етика. Това каза кандидатът за председател на Комисията за противодействие на корупцията и за отнемане на незаконно придобитото имущество, издигнат от ГЕРБ и „Обединени патриоти“, Пламен Георгиев Димитров по време на изслушването си в Комисията за борба с корупцията, конфликт на интереси и парламентарна етика, предаде репортер наАгенция „Фокус“. „Срокът предложение за членове и зам.-председатели на Комисията ще бъде спазен. Няма да се чака крайният срок. Предвиждам да има по един представител, компетентен по един от петте ресора. Евентуално петата опция ще е за човек, който познава оперативната работа“, коментира Георгиев. Според него личният контакт е най-важен. „Направихме две реализации с прокуратурата. Разписваме оперативен план за действие и въз основна на него протича конкретната реализация. И занапред планираме така да продължава. Много е важен личният контакт. Нашата комисия вече работи. На местно ниво всички директори трябва да се познават. Планирам във всяка една от дирекциите да се сложат по един или двама агенти, за да може да се следи и за корупцията на местно ниво. Минавал съм на полиграфско изследване. Уверявам ви не е страшно. Законодателят е решил друго – проверки за почтеност, а не полиграфско изследване. Ще го направя. То ще зависи и то вас като контролираща комисия. Изразявам готовност да се явя пред вашата комисия на проверка за почтеност“, подчерта Георгиев. По думите му, ако спазваш закона, оттам нататък няма за какво да се притесняваш. „Рано или късно ще се върна в прокуратурата. Ако изберете другия кандидат, аз ще се върна към предишното си поприще на прокурор. Николай Николов е сериозна кандидатура. Той е едно от имената, които ще преценя“, каза още Пламен Георгиев. \r\nЛюба АЛЕКСИЕВА", "date": "2018.03.06", "title": "Пламен Георгиев: Готов съм да се явя на проверка за почтеност пред Комисията за борба с корупцията, конфликт на интереси и парламентарна етика"}
{"url": "http://www.focus-news.net/news/2018/03/06/2496466/blagoevgrad-dvizhenieto-po-pat--1-blagoevgrad-simitli-se-osashtestvyava-v-edna-lenta-poradi-remontni-deynosti.html", "text": "Движението по път I-1 Благоевград - Симитли  се осъществява в една лента поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на сигналистите.", "date": "2018.03.06", "title": "Благоевград: Движението по път I-1 Благоевград - Симитли  се осъществява в една лента поради ремонтни дейности"}
{"url": "http://www.focus-news.net/news/2018/03/06/2496473/sport-kalyari-i-fiorentina-vadyat-flanelkata-s-nomer-13-v-pamet-na-pochinaliya-davide-astori.html", "text": "Каляри и Фиорентина решиха да извадят от употреба номер 13, с който играеше починалият Давиде Астори. Капитанът на „Ла Виола“, който има и шест сезона с екипа на Каляри бе намерен мъртъв в хотелската си стая в неделя сутринта, като най-вероятна причина за смъртта му се сочи сърдечен удар.", "date": "2018.03.06", "title": "Спорт: Каляри и Фиорентина вадят фланелката с номер 13 в памет на починалия Давиде Астори"}
{"url": "http://www.focus-news.net/news/2018/03/06/2496474/premierat-boyko-borisov-poiska-barza-namesa-ot-rumaniya-za-da-sprat-opashkite-na-gkpp-dunav-most.html", "text": "Министър-председателят Бойко Борисов поиска бърза намеса от страна на Румъния, за да бъде решен проблемът с образуването на опашки от тирове на ГКПП \"Дунав мост\". Това стана по време на телефонен разговор с румънския премиер Виорика Дънчила, съобщиха от правителствената информационна служба. Виорика Дънчила пое ангажимент пред българския премиер още днес лично да провери системата за вход и изход в страната, както и възможността за подобряване на организацията и състоянието на цялата инфраструктура, касаеща трафика от румънска страна и да предприеме незабавни действия за облекчаване на трафика през граничния пункт. \r\nДвамата обсъдиха и развитието и изграждането на транспортните инфраструктурни проекти в региона, сред които коридорите № 4 и № 9, пристанищната свързаност, Дунавската стратегия, като подчертаха, че тези проекти ще доведат до повече инвестиции, преки бизнес контакти и повече работни места в държавите от тази част на континента. Борисов и Дънчила бяха единодушни, че реализацията на всички регионални проекти са изключително важни и ще бъдат полезни не само за балканските страни, но и за всички държави-членки на ЕС.  \r\nПремиерът Данчила покани българския министър-председател в Румъния за провеждане на съвместно правителствено заседание, като датата за провеждането му вече е в процес на обсъждане. Бяха отбелязани и положителните резултати от проведените до момента четиристранни срещи на високо ниво между България, Румъния, Сърбия и Гърция, като румънският министър-председател подчерта, че следващата среща в този формат, чиито ред на домакинство е на Румъния, вече е в процес на организация. \r\nВиорика Дънчила поздрави българския министър-председател за успешното водене на председателството на Съвета на ЕС, като отличи приоритетната тема за приобщаване на страните от Западните Балкани.", "date": "2018.03.06", "title": "Премиерът Бойко Борисов поиска бърза намеса от Румъния, за да спрат опашките на ГКПП \"Дунав мост\""}
{"url": "http://www.focus-news.net/news/2018/03/06/2496476/nimh-nivoto-na-reka-mesta-se-e-povishilo-s-do-27-sm-a-na-reka-struma-s-do-14-sm-prez-izminaloto-denonoshtie.html", "text": "През последното денонощие водните нива в горните и средните течения на реките в Западнобеломорския басейн са се понижавали, сочи справка на сайта на Националния институт по метеорология и хидрология към Българската академия на науките (НИМХ към БАН). Повишения вследствие на валежи, частично снеготопене и оттичане са регистрирани в долните течения на река Места с до +27 см и река Струма с до +14 см. Регистрираните колебания на речните нива в басейна са от -21 см до +27 см. Водните количества в басейна са около праговете за високи води. Днес, речните нива в средните и долни части от водосборите на реките Места и Струма ще продължат да се повишават, следствие на валежи от дъжд, снеготопене и оттичане. През нощта срещу 07.03 по-значителни ще са повишенията на речните нива във водосборите на река Доспат и река Места, в резултат на валежи. След временни понижение на речните нива на 07, на 08.03, вследствие на продължаващо снеготопене и валежи, речните нива в басейна отново ще се повишават, като по-значителни ще са повишенията в средните части от водосбора на река Струма. От 09.03 ще започне процес на понижение на речните нива в горните части от басейна, като все още повишения в резултата на оттичане ще има в средните и долните течение на основните реки.", "date": "2018.03.06", "title": "НИМХ: Нивото на река Места се е повишило с до 27 см, а на река Струма - с до 14 см през изминалото денонощие"}
{"url": "http://www.focus-news.net/news/2018/03/06/2496478/pazardzhik-razbito-e-obmenno-byuro-na-bulevard-balgariya.html", "text": "През нощта е извършена кражба в обменно бюро в Пазарджик. Това каза за Радио „Фокус“ – Пазарджик говорителят на ОДМВР Мирослав Стоянов. Той обясни, че тази сутрин е подаден сигнал, от жена, работеща в съседен магазин, за това, че е разбита входната врата на обменно бюро, което се намира на централния булевард „България“ в Пазарджик. „На място са изпратени екипи на полицията, които са установили, че входната врата действително е разбита. Установено е, че е отворена и метална каса, от която по всяка вероятност липсва и парична сума. Каква е тя ще се установи след като бъдат извършени действия за установяване на наличностите в касата и след като бъде разпитан собственика на обменното бюро“, коментира Стоянов. Той допълни, че работата по случая продължава като се изясняват обстоятелствата около извършената кражба. Бюрото е било оборудвано със сигнално-охранителна техника към частна охранителна фирма, но няма подаден сигнал тази техника да е задействана.\r\nВаня НИКОЛОВА", "date": "2018.03.06", "title": "Пазарджик: Разбито е обменно бюро на булевард „България“"}
{"url": "http://www.focus-news.net/news/2018/03/06/2496469/ria-novosti-ruskoto-posolstvo-vav-velikobritaniya-chaka-razyasneniya-na-situatsiyata-s-otravyaneto-v-solsbari.html", "text": "Посолството на Русия във Великобритания поиска от британските власти да информират Москва за ситуацията с отравянето на двама души в Солсбъри, заяви прессекретарят на руското дипломатическо представителство, предава РИА Новости.\r\nМалко преди това полицията в Уилтшир е съобщила, че двама души се намират в критично състояние заради отравяне с неизвестно вещество. Местните медии, позовавайки се на собствени източници, твърдят, че пострадалият е 66-годишният руснак, бивш полковник от ГРУ Сергей Скрипал. Полицията все още не е потвърдила официално личността на пострадалите.\r\nПревод и редакция:", "date": "2018.03.06", "title": "РИА Новости: Руското посолство във Великобритания чака разяснения на ситуацията с отравянето в Солсбъри"}
{"url": "http://www.focus-news.net/news/2018/03/06/2496480/sofiya-5-koli-sa-goreli-tazi-nosht-v-stolichniya-kvartal-dianabad.html", "text": "5 коли са горели в столичния квартал „Дианабад“. Това съобщиха от пресцентъра на МВР. Сигналът е подаден в полицията около 00.47 на 6 март. Установено е, че е запален лек автомобил „БМВ“ като са засегнати още 4 автомобила, които са били в близост. Щетите на автомобилите са различни. Няма пострадали хора при инцидента. Фактите и обстоятелствата по случая се изясняват. Образувано е досъдебно производство.", "date": "2018.03.06", "title": "София: 5 коли са горели тази нощ в столичния квартал \"Дианабад\""}
{"url": "http://www.focus-news.net/news/2018/03/06/2496479/reuters-es-shte-izvadi-bahreyn-marshalskite-ostrovi-i-santa-luchiya-ot-spisaka-s-ofshornite-zoni.html", "text": "Финансовите министри на страните-членки от Европейския съюз са решили да извадят Бахрейн, Маршалските острови и Санта Лучия от списъка на Съюза за офшорни зони следващата седмица, намалявайки страните, които попадат в документа до шест, според документ, който е видян от Reuters.\r\nХодът, предложен от европейски експерти и трябва да бъде одобрен от министрите на среща на 13 март, е в продължение на подобна мярка от януари, когато бяха извадени още осем офшорни зони. Така, от 17 първоначално включени страни в списъка през декември, скоро там ще останат 6: Американска Самоа, Гуам, Намибия, Палау, Самоа и Тринидад и Тобаго.\r\nПревод и редакция:", "date": "2018.03.06", "title": "Reuters: ЕС ще извади Бахрейн, Маршалските острови и Санта Лучия от списъка с офшорните зони"}
{"url": "http://www.focus-news.net/news/2018/03/06/2496482/gerb-shte-dade-izvanreden-brifing.html", "text": "ГЕРБ ще даде извънреден брифинг на трибунката в кулоарите на Народното събрание (пл. „Народно събрание“ №2). Това съобщиха от пресцентъра на партията. Събитието ще се проведе от 16.00 ч.", "date": "2018.03.06", "title": "ГЕРБ ще даде извънреден брифинг"}
{"url": "http://www.focus-news.net/news/2018/03/06/2496481/blagoevgrad-dve-katastrofi-sa-stanali-v-razlichni-uchastatsi-na-glaven-pat-e-79-nyama-postradali-i-dvizhenieto-ne-e-zatrudneno.html", "text": "Две катастрофи са станали в различни участъци на главен път Е-79. От Областно пътно управление – Благоевград казаха за Радио „Фокус“ – Пирин, че не разполагат с подробни данни за инцидентите. Първата катастрофа е станала при Полигона в близост до Благоевград. Второто пътнотранспортно произшествие e възникнало край село Черниче. При двата инцидента няма пострадали, нанесени са само материални щети. И двете катастрофи не пречат на движението на останалите автомобили.\r\nКристина МИТКОВА", "date": "2018.03.06", "title": "Благоевград: Две катастрофи са станали в различни участъци на главен път Е-79, няма пострадали и движението не е затруднено"}
{"url": "http://www.focus-news.net/news/2018/03/06/2496483/vitsepremierat-valeri-simeonov-provede-sreshta-predstaviteli-na-reformatorskiya-blok.html", "text": "Вицепремиерът Валери Симеонов обсъди предложения за промени в Закона за енергетиката с представители на Реформаторския блок. Това съобщиха от правителствената информационна служба. На срещата присъстваха председателят на СДС Божидар Лукарски, както и Петър Москов и Димитър Бъчваров от Националния съвет на РБ.\r\nОбсъден беше законопроект за изменение и допълнение на Закона за енергетиката, който разширява и дава правомощия на ДАНС да контролира продажбата на дялове в ключови за българската енергетика предприятия. Законодателните изменения, предложени на срещата, са мотивирани от обществените очаквания относно продажбата на 67% от групата дружества „ЧЕЗ - България“ на „Инерком България“.\r\nВицепремиерът Симеонов се ангажира да обсъди проекта за законови изменения на коалиционен съвет на „Обединени патриоти“ и при постигане на консенсус, да го предостави на коалиционния съвет на управляващата коалиция.", "date": "2018.03.06", "title": "Вицепремиерът Валери Симеонов проведе среща представители на Реформаторския блок"}
{"url": "http://www.focus-news.net/news/2018/03/06/2496484/varna-dvizhenieto-vremenno-e-ogranicheno-po-pat-ii-29-varna-dobrich-v-uchastaka-ot-aksakovska-panorama-do-selo-novakovo-poradi-patnotransportno-proizshestvie.html", "text": "Движението временно е ограничено в двете посоки по път II-29 Варна - Добрич, в участъка от Аксаковска панорама до село Новаково, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходният маршрут е по път Аксаковска панорама - Кичево - Оброчище - Добрич.", "date": "2018.03.06", "title": "Варна: Движението временно е ограничено по път II-29 Варна - Добрич, в участъка от Аксаковска панорама до село Новаково, поради пътнотранспортно произшествие"}
{"url": "http://www.focus-news.net/news/2018/03/06/2496471/ministar-temenuzhka-petkova-kompaniyata-kupuvach-na-chez-se-nadyava-razgovorite-s-prodavacha-da-badat-finalizirani-do-kraya-sedmitsata.html", "text": "Компанията купувач публично оповести, че в средата на тази седмица ще започнат разговори с продавача. Те се надяват до края на тази седмица да бъдат финализирани. Това каза пред журналисти в Народното събрание министърът на енергетиката в оставка Теменужка Петкова за сделката за продажбата на ЧЕЗ преди обсъждането на тема „Предстоящите промени в Закона за енергетиката- стъпка към пълна либерализация на електроенергийния пазар в България“, предаде репортер на Агенция „Фокус“. „Гинка Върбакова пое ангажимент да проведе разговори с продавача. Тъй като сделката още не е финализирана, всичко е в ръцете на купувача“, коментира тя. „От страна на българската компания беше изразена воля да се даде възможност на държавата да влезе в тази сделка, така че тя да има контролно участие. Оттук нататък всичко зависи от продавача“, каза още министърът.\r\nБиляна ИВАНОВА", "date": "2018.03.06", "title": "Министър Теменужка Петкова: Компанията купувач на ЧЕЗ се надява разговорите с продавача да бъдат финализирани до края седмицата"}
{"url": "http://www.focus-news.net/news/2018/03/06/2496485/sofiya-vazstanoveno-e-dvizhenieto-po-pat-ii-16-lakatnik-bov.html", "text": "Възстановено е движението по път II-16 Лакатник – Бов. Това съобщиха от пресцентъра на Агенция \"Пътна инфраструктура\".", "date": "2018.03.06", "title": "София: Възстановено е движението по път II-16 Лакатник – Бов"}
{"url": "http://www.focus-news.net/news/2018/03/06/2496457/d-r-kaloyan-metodiev-politolog-sluchayat-s-d-r-ivan-dimitrov-pokaza-che-tryabva-da-ima-pretsizirane-na-zakona-otnosno-samozashtita.html", "text": "Случаят с д-р Иван Димитров показа, че трябва да има прецизиране на закона относно самозащита. Това каза в интервю за Радио „Фокус“ – Пирин политологът д-р Калоян Методиев по повод убийството на Жоро Джевизов от д-р Иван Димитров в Пловдив. Според него протестите в цялата страна в защита на д-р Димитров на са показали, че има огромно напрежение в обществото. \r\n„Има обезверяване, недоверие, липсваща институционалност. Ситуацията в държавата напомня на Готъм сити, чийто прототип е Ню Йорк от началото на 80-те години на ХХ век – беззаконие, епидемия от безредие и престъпност, несигурност. Мрачно като 1995-96. Човекът е защитил семейството си срещу един доказан престъпник. Няма как да не подкрепя подобно поведение“, каза още д-р Методиев. По думите му хора с безброй присъди се разхождат необезпокоявано и тормозят обществото. \r\n„Остана ли някой необран в тази държава? Правителството е статист, а правоохранителните органи често са съучастник. Животът ни мина да се занимаваме с крадци, убийци, разкапани институции“, добави д-р Методиев. Той допълни, че прецизиране на закона за самозащита е твърде необходимо. „Това, което вече открито се говори през последните дни е, че управлението не може да защити собствеността и семействата, а не им дава, заедно с либералните правозащитни лобита, да се защитават сами. Излиза, че при този съд и тази прокуратура е по-рентабилно да се занимаваш с престъпна дейност, отколкото да си честен човек“, заяви д-р Методиев. Той призова, ако на някого му звучи пресилено, да види социологическите данни за доверие в тези институции, да разгледа медиите или да чуе протестиращите в Пловдив.\r\nЛивия НИНОВА", "date": "2018.03.06", "title": "Д-р Калоян Методиев, политолог: Случаят с д-р Иван Димитров показа, че трябва да има прецизиране на закона относно самозащита"}
{"url": "http://www.focus-news.net/news/2018/03/06/2496487/ruse-mitnicheski-sluzhiteli-zadarzhaha-nad-37-kg-heroin-v-avtomobil-s-italianska-registratsiya-na-gkpp-dunav-most.html", "text": "Митнически служители задържаха над 37 кг хероин в автомобил с италианска регистрация. Колата, управлявана от албански гражданин, постоянно пребиваващ в Италия, се явила на трасе „Изход\" на ГКПП \"Дунав мост-Русе\" на 5 март 2018 г. сутринта. Това съобщиха от пресцентъра на Агенция \"Митници\". Митническите инспектори от отдел „Борба с наркотрафика\"  на Митница Русе я насочили за щателна проверка, въпреки че шофьорът, който пътувал сам, декларирал, че пренася само лични вещи.  \r\nПри огледа на автомобила митническите служители установили някои нехарактерни изменения в конструкцията на пода на автомобила. В тайниците те намерили общо 68 пакета с бежово прахообразно вещество. Всеки от пакетите е с приблизително тегло 550 грама. Направеният полеви наркотест показал, че веществото е хероин.\r\nЗа случая е уведомен разследващ митнически инспектор и дежурен прокурор от Окръжна прокуратура-Русе. Образувано е дознание. Албанският гражданин, уличен в наркотрафик, е задържан с прокурорска мярка за 72 часа в русенския следствен арест.\r\nПо предварителни данни стойността на задържания наркотик по цени на съдопроизводството е за над 1 500 000 лева. Взети са проби за лабораторен анализ.", "date": "2018.03.06", "title": "Русе: Митнически служители задържаха над 37 кг хероин в автомобил с италианска регистрация на ГКПП \"Дунав мост\""}
{"url": "http://www.focus-news.net/news/2018/03/06/2496450/nikolay-nikolov-rabotata-s-prokuraturata-e-prioritet-i-nyamam-nishto-protiv-da-mi-bade-izvarshena-proverka-za-pochtenost.html", "text": "Работата с прокуратурата е приоритет с оглед не само на гражданската конфискация. Взаимодействието ще е ежедневно, много близко. Това каза кандидатът за председател на Комисията за противодействие на корупцията и за отнемане на незаконно придобитото имущество, издигнат от БСП, Николай Иванов Николов по време на изслушването си в Комисията за борба с корупцията, конфликт на интереси и парламентарна етика, предаде репортер на Агенция „Фокус“. „Срокът за предложения за членовете и зам.-председатели ще бъде спазен. Критериите бяха очертани от презентацията и концепцията ми – изцяло професионално подготвени хора. Това не е Централна избирателна комисия и няма да има парламентарни квоти. Смятам, че трябва да се използва възможността за ресори на членовете на комисията. Ресорите трябва да са в две посоки“, коментира той. \r\nНиколов подчерта, че е декларирал наличие на воля за точно и прецизно изпълнение на закона. „Работата с прокуратурата е приоритет с оглед не само на гражданската конфискация. Взаимодействието ще е ежедневно, много близко“, добави дой и уточни, че няма нищо против проверка за почтеност да бъде извършена и на него. \r\n„Гарантирам независимост в своите действия, обективност. Досегашната ми работа е достатъчно доказателство, че независимостта в моята работа ще бъде водещо начало“, каза още Николай Николов. \r\nЛюба АЛЕКСИЕВА", "date": "2018.03.06", "title": "Николай Николов: Работата с прокуратурата е приоритет и нямам нищо против да ми бъде извършена проверка за почтеност"}
{"url": "http://www.focus-news.net/news/2018/03/06/2496489/eu-observer-vazduha-v-balgariya-e-po-chist-sled-vavezhdaneto-na-praviloto-na-es.html", "text": "Комисарят по околната среда на Европейския съюз Кармену Вела заяви в понеделник, че замърсяването на въздуха в България е намаляло, след като Европейския съд отреди, че София трябва да предприеме мерки по този въпрос, пише EU Obserber.\r\n„Мога да потвърдя, че след решението срещу България виждаме напредък“, заяви Вела по време на пресконференция, на която присъства и българският министър на околната среда Нено Димов.\r\nПревод и редакция:", "date": "2018.03.06", "title": "EU Observer: Въздуха в България е по-чист след въвеждането на правилото на ЕС"}
{"url": "http://www.focus-news.net/news/2018/03/06/2496486/sliven-po-initsiativa-na-oblastnata-administratsiya-i-ruo-v-selata-ot-oblastta-zapochva-kampaniyata-uchilishte-za-roditeli.html", "text": "„Училище за родители” ще има  в селата от Сливенска област по инициатива на Областната администрация и РУО в Сливен. Това стана ясно на среща на представители на общините при зам. областния управител Димитринка Петкова с участието на началника на РУО д-р Бисерка Михалева, съобщиха от пресцентъра на Областна администрация - Сливен. „Силно безпокойство буди фактът, че отпадат деца от училище, а има и такива, които никога не са стъпвали в класна стая. За съжаление, някои родители са категорични, че от образованието няма никаква полза, защото те самите са неграмотни”, заяви Димитринка Петкова. По данни на РУО, през изминалата година образованието в Сливенска област е изгубило 340 ученици, завършили 7 и 8 клас, които не са продължили обучението си. След октомври 2017 г. от училище са отпаднали 250 деца, като 46 от тях са били върнати в учебните заведения през септември. „Проблемът е много сериозен за нашата област, като се има предвид, че 11-12-годишни момичета стават майка, сключват т.нар. детски „бракове”. Голяма част от тези момичета не желаят да бъдат омъжвани, искат да учат, но насилствено са спирани. В селата от Сливенска област учениците са на 100 процента билингви. И там, където родителите са неграмотни, липсва добрият модел на подражание от страна на семейството. Моделът, който децата виждат, е моделът на улицата, на телевизията и на училището, ако го посещават. Което означава, че добрият модел трябва да го даваме ние, за да възпитаваме тези деца. В езиковата, математическата, професионалните гимназии има много деца от ромски произход, които са отличници и продължават след това висшето си образование. Но това са децата, зад които стоят техните семейства ”, коментира д-р Михалева.\r\nЦелта на „Училището за родители” е семействата да са наясно какви са техните ангажименти относно образованието на децата им, да бъдат информирани за здравословния, социалния начин на живот, за проблемите на ранните бракове и ранните раждания. Ще бъдат разяснени възможностите, които съществуват за самите родители, да се ограмотят чрез самостоятелна форма на обучение. Ще се търсят възможности и за невръстните майки да продължат образованието си чрез тази форма на обучение.\r\nГрафикът на срещите се уточнява. Ще бъдат поканени юристи, лекари, психолози за участие в тях, ще бъдат показани тематични филми на Центъра за образование „Амалипе”. „Училище за родители” е продължение на инициативата на областната администрация за задържане на децата в училище – през октомври и ноември зам. областният управител разговаря с родителите на ученици в пет населени места и два квартала в областта.", "date": "2018.03.06", "title": "Сливен: По инициатива на областната администрация и РУО в селата от областта започва кампанията „Училище за родители”"}
{"url": "http://www.focus-news.net/news/2018/03/06/2496491/direktsiya-avariyna-pomosht-i-preventsiya-kam-stolichnata-obshtina-shte-vzeme-uchastie-v-25-to-mezhdunarodno-izlozhenie-sekyuriti-ekspo-2018-v-inter-ekspo-tsentar.html", "text": "Дирекция „Аварийна помощ и превенция“ към Столичната община ще вземе участие в 25-то международно изложение „Секюрити ЕКСПО 2018“ в Интер Експо център. Това съобщиха от пресцентъра на Общината. Екипите на дирекцията ще представят дейността си на свой щанд на изложението. \r\nПо време на семинарната част  на 9 март в 14.15 часа директорът на „Аварийна помощ и превенция“ Красимир Димитров ще представи  лекция на тема  „Взаимодействие и координация  на аварийните екипи на Столичната община  със съставните части на Единната спасителна система“. Изложението се провежда в периода 7 март-10 март.", "date": "2018.03.06", "title": "Дирекция „Аварийна помощ и превенция“ към Столичната община ще вземе участие в 25-то международно изложение „Секюрити ЕКСПО 2018“ в Интер Експо център"}
{"url": "http://www.focus-news.net/news/2018/03/06/2496490/varna-dvama-dushi-sa-zaginali-pri-katastrofa-mezhdu-dzhip-i-uchenicheski-avtobus-na-patya-varna-dobrich.html", "text": "Двама души са загинали при катастрофа между лек автомобил и ученически автобус на пътя Варна-Добрич. Това съобщиха от ОДМВР-Варна. Инцидентът възниква малко преди 14.00 часа на в участъка между с. Любен Каравелово и с. Зорница. Сблъскали са се джип и училищен автобус като автобуса не е превозвал пътници. Загиналите двама души са от лекия автомобил.\r\nКъм този момент няма информация за състоянието на шофьора на автобуса. Изясняват се причините и обстоятелствата, които са причинили инцидента. На място текат процесуално-следствени действия, заради което пътят в този участък е временно затворен за движение.", "date": "2018.03.06", "title": "Варна: Двама души са загинали при катастрофа между джип и ученически автобус на пътя Варна-Добрич"}
{"url": "http://www.focus-news.net/news/2018/03/06/2496492/zamestnik-predsedatelyat-na-ruskiya-senat-moskva-i-riyad-imat-golyam-potentsial-za-satrudnichestvo.html", "text": "Русия и Саудитска Арабия имат голям потенциал и добри перспективи за сътрудничество в търговско-икономическата и инвестиционната сфери. Това заяви във вторник заместник-председателят на Съвета на Федерацията Иляс Умаханов на среща със заместник-председателят на Консултативния съвет на Саудитска Арабия Яхией ас Самаан, предава ТАСС.\r\nСпоред неговите думи, посещението на ас Самаан в Москва е продължение на интензивната работа, която „се върши между страните в последно време“. „Ние имаме много взаимни интереси, допълващи нашите икономики“, отбеляза той. „Всички наши колеги отбелязват големия потенциал и добрите перспективи на нашето сътрудничество в търговско-икономическата и инвестиционните сфери“.\r\nПревод и редакция:", "date": "2018.03.06", "title": "Заместник-председателят на руския Сенат: Москва и Рияд имат голям потенциал за сътрудничество"}
{"url": "http://www.focus-news.net/news/2018/03/06/2496494/aleksandar-aleksandrov-kmet-na-obshtina-ruzhintsi-izvarsheno-e-kontrolirano-izpuskane-na-voda-ot-yazovira-kray-selo-gyurgich.html", "text": "Извършено е контролирано изпускане на вода от язовира край село Гюргич. Това каза за Радио „Фокус“ – Видин кметът на Община Ружинци Александър Александров. Той посочи, че изпускането е станало на 3 март. „На другия ден водата бе 1 метър под преливника, днес вече е 2 метра. Ниските температури през последните два дни не позволиха обилно снеготопене в региона“, каза Александър Александров. Той добави, че на територията на общината има 3 язовира – край селата Гюргич, Дражинци и Дреновец, като и трите язовира се наблюдават. „Най-големият язовир – този край село Дреновец, е държавен. Той се изпуска контролирано от няколко дни  и се наблюдава. Нямаме притеснения засега с язовирите“, каза Александров. Река Лом е повишила нивото си през съботния ден, когато е било обилно снеготопенето, но днес нивото е много по-ниско. „При по-високо ниво на река Лом се създават проблеми в селата Бело поле, Дреновец и Динково, заливат се и обработваеми земи край село Тополовец“, заяви кмета на Ружинци.\r\nАнна ЛОЗАНОВА", "date": "2018.03.06", "title": "Александър Александров, кмет на Община Ружинци: Извършено е контролирано изпускане на вода от язовира край село Гюргич"}
{"url": "http://www.focus-news.net/news/2018/03/06/2496493/delyan-dobrev-gerb-shte-predlozhim-proizvoditelite-na-elektroenergiya-nad-4-megavata-da-ya-prodavat-na-energiynata-borsa-na-svobodno-dogovoreni-tseni.html", "text": "През март ще направим крачка в посока либерализация на пазара. Всички производители с преференциални условия, като заводски централи и топлофикации над 4 мегавата ще продават енергията си на енергийната борса. Това каза председателят на парламентарната енергийна комисия и депутат от ГЕРБ Делян Добрев на обсъждането на тема „Предстоящите промени в Закона за енергетиката-стъпка към пълна либерализация на електроенергийния пазар в България“, предаде репортер на Агенция „Фокус“. „Тоест те ще продават на свободно договорени цени през платформата на борсата“, обясни той. „Общото количество енергия, която ще излезе допълнително на свободния пазар е малко над 4 терават часа“, посочи Делян Добрев. „За да има съпоставимост на енергията, която излиза на свободния пазар, и тази в регулираната квота разработваме текстове, с които технологичните загуби, които купуват ЕРП-тата няма да ги получават от НЕК, а ще ги купуват от енергийната борса“, коментира депутатът от ГЕРБ. „Размерът на технологичните загуби е сравним с размера на енергията, която излиза на свободния пазар“, поясни Делян Добрев. „Тази стъпка няма отношение към крайната цена на електроенергията“, изтъкна той. „По предложение на работодателите, съгласувано и със сектора, в края на миналата година направихме малка крачка в посока на либерализация на пазара, като задължихме всички производители да продават свободното количество електроенергия на енергийната борса. Резултатите вече са налице“, каза още депутатът. \r\nБиляна ИВАНОВА", "date": "2018.03.06", "title": "Делян Добрев, ГЕРБ: Ще предложим производителите на електроенергия над 4 мегавата да я продават на енергийната борса на свободно договорени цени"}
{"url": "http://www.focus-news.net/news/2018/03/06/2496461/bsp-vnese-tri-molbi-v-prokuraturata-za-pokupko-prodazhbata-na-chez-i-zapochna-podpiskata-za-spirane-na-sdelkata.html", "text": "БСП внесе три молби в прокуратурата за покупко-продажбата на ЧЕЗ и вече започна подписката сред българите за спиране на сделката. Това каза заместник-председателят на ПГ на „БСП за България“ Крум Зарков пред журналисти, след като представители на партията внесоха в Съдебната палата сигнал до главния прокурор Сотир Цацаров за проверка на приватизацията на ЧЕЗ, предаде репортер на  Агенция „Фокус“. „Внасяме три молби към главния прокурор на републиката. На първо място настояваме да се извърши проверка на произхода на средствата, с които „Инерком България“ кандидатства за закупуването на ЧЕЗ. След това, събрали сме цялата документация за начина, по който е приватизиран ЧЕЗ на два етапа – през 2004 г. и през 2012 г. По отношение на продажбата през 2012 г. на 33 % от правителството на Борисов, ние питаме прокуратурата дали всичко това е било направено законосъобразно, тъй като считаме, че има нарушени стратегически документи на страната при осъществяването на тази продажба“, каза заместник-председателят на ПГ на „БСП за България“. Той уточни, че са цитирани две енергийни стратегии и основно стратегията за приватизация на електроразпределителните дружества, където ясно е записано, че страната трябва да запази поне 33 % от тези дружества, за да може да знае какво се случва там. По думите му, ако това е било направено, днес е нямало да се чудим какво се случва. „На трето място питаме прокуратурата за това какво се е случило с образувано досъдебно производство през 2013 г. срещу неизвестен извършител, длъжностно лице на „ЧЕЗ Разпределение България“, срещу което е било образувано това производство, че не е положило достатъчно грижи за ръководенето, управлението и стопанисването на имуществото, от което са последвали големи щети. Питаме прокуратурата какви са резултатите с това производство. Това са трите сигнала, които пускаме днес“, обясни Зарков.\r\nДеница КИТАНОВА", "date": "2018.03.06", "title": "БСП внесе три молби в прокуратурата за покупко-продажбата на ЧЕЗ и започна подписката за спиране на сделката"}
{"url": "http://www.focus-news.net/news/2018/03/06/2496500/vitseprezidentat-iliyana-yotova-shte-se-sreshtne-s-pobeditelkite-v-initsiativata-poslanik-za-edin-den-na-7-mart.html", "text": "Вицепрезидентът Илияна Йотова ще се срещне с победителките в инициативата „Посланик за един ден“, организирана от посолството на Великобритания в София. Това съобщиха от прессекретариата на държавния глава. Срещата ще се проведе на 7 март в 10.30 в библиотеката на „Дондуков“ 2. Участничките, които са на възраст между 15 и 18 години от различни градове в България, представиха в кратки текстове своите виждания как да бъде постигнат прогрес в борбата за равенство между половете. След дискусията вицепрезидентът ще връчи сертификати на победителките.", "date": "2018.03.06", "title": "Вицепрезидентът Илияна Йотова ще се срещне с победителките в инициативата „Посланик за един ден“ на 7 март"}
{"url": "http://www.focus-news.net/news/2018/03/06/2496496/ministar-temenuzhka-petkova-protsesat-po-liberalizatsiya-na-pazara-tryabva-da-zavarshi-za-energetikata-ni-e-vazhno-da-se-razviva-na-pazaren-printsip.html", "text": "Трябва да създадем среда, за да завърши процеса по либерализация на електроенергийния пазар. За българската енергетика е важно да се развива на пазарен принцип. Това каза министърът на енергетиката в оставка Теменужка Петкова на обсъждането на тема „Предстоящите промени в Закона за енергетиката-стъпка към пълна либерализация на електроенергийния пазар в България“, предаде репортер на Агенция „Фокус“. „Пълната либерализация е процес. Промените в Закона за енергетиката, които се разработват, са поредната стъпка към приключването му“, посочи тя. „Процесът ще даде възможност за това секторът да заработи в пазарна среда“, изтъкна министърът и уточни, че един от основните акценти е как ще бъдат защитени най-уязвимите потребители. „Основните предизвикателства са свързани с възможността по най-щадящия начин да се пристъпи към предоговаряне на условията с всеки производител на електроенергия“, обясни Теменужка Петкова. „Трябва да се търси баланса и да се намери най-добрия вариант за българската икономика и за производителите“, заяви тя.\r\nБиляна ИВАНОВА", "date": "2018.03.06", "title": "Министър Теменужка Петкова: Процесът по либерализация на пазара трябва да завърши, за енергетиката ни е важно да се развива на пазарен принцип"}
{"url": "http://www.focus-news.net/news/2018/03/06/2496502/sofiyska-rayonna-prokuratura-zadarzha-chetima-dushi-za-iznasilvane-v-zavedenie-v-stolitsata.html", "text": "Под ръководството и надзора на Софийска районна прокуратура е образувано и се води досъдебно производство срещу Йордан Иванов, Ивайло Ценов, Илиян Кръстанов и Атанас Мечев, за това че в ранните сутрешни часове на 4 март 2018 г., в гр. София, ул. „Нарцис“ 34, в заведение „Воеводска среща“, в помещение, обособено на приземния етаж, в съучастие, като извършители са се съвкупили с лице от женски пол – Р., като я принудили към това със сила и заплашване и изнасилването е извършено от повече от двама души. Това съобщиха от пресцентъра на Прокуратурата на Р България.\r\nОписаното деяние представлява извършено престъпление по чл. 152, ал. 3, т. 1, вр. ал. 1, т. 2, вр. чл. 20, ал. 2, вр. ал. 1 НК.\r\nПредвид високата обществена опасност на деянието и на извършителите, на 05.03.2018 г. дежурен прокурор е постановил задържането им за срок до 72 часа, като е разпоредено привеждането им в сградата на СРС на 08.03.2018 г. - за разглеждане на искане за вземане спрямо тях на мярка за неотклонение „Задържане под стража“.", "date": "2018.03.06", "title": "Софийска районна прокуратура задържа четима души за изнасилване в заведение в столицата"}
{"url": "http://www.focus-news.net/news/2018/03/06/2496499/ivan-ivanov-kevr-promenite-v-zakona-za-energetikata-razpisvat-vsichki-pravomoshtiya-na-kevr.html", "text": "Промените в Закона за енергетиката разписват всички правомощия на КЕВР. Това каза председателят на КЕВР Иван Иванов на обсъждането на тема „Предстоящите промени в Закона за енергетиката – стъпка към пълната либерализация на електроенергийния пазар в България“, предаде репортер на Агенция „Фокус“. „В последните години бяха направени стъпки, които дадоха положителен резултат. Например, след 2 последователни промени в правилата за търговия от началото на 2016 г. бяха създадени условия, за да заработи българската независима енергийна борса. По отношение на либерализацията на пазара, свързан с регулирания такъв, нека да отбележим, че в продължение на 2 години, след като трите електроразпределителни дружества представиха стандартизатизирани профили за потребителите, беше направена инструкция, която създаде добри условия за излизането на свободния пазар на битови и небитови потребители на ниско напрежение“, коментира Иванов. По думите му тези промени се правят сравнително бързо, защото трябва да се впишем в 5-годишния срок, който ЕК даде на страните членки да достигнат до пълната либерализация на пазара. „Това ще позволи на борсата да се формират цени, които са много близки до пазарните. Повишаването на количествата на енергия, които ще се търгуват на борсата, променят сериозно ангажиментите на КЕВР. Голямото предизвикателство пред регулатора настъпва именно в момента, когато рязко се увеличават количествата, търгувани на борсата. Най-лесно регулаторът работи, когато има изцяло регулирани цени, както когато е било преди няколко години. С промените в Закона за енергетиката се разписват всички правомощия, които КЕВР има, както и начинът, по който Комисията може да ги упражнява“, допълни той. Според него Комисията не може самостоятелно да реши кога да започне разследване с изземване на документация и записи. „Когато се касае за първоначални нарушения, ще се налагат финансови санкции с долна и горна граница по преценка на Комисията. Когато имаме тежко нарушение, тогава се предлагат санкции в размер до 10% от оборота на дру.жеството нарушител за последната отчетна финансова година“, каза още Иван Иванов. \r\nЛюба АЛЕКСИЕВА", "date": "2018.03.06", "title": "Иван Иванов, КЕВР: Промените в Закона за енергетиката разписват всички правомощия на КЕВР"}
{"url": "http://www.focus-news.net/news/2018/03/06/2496501/afp-velikobritaniya-zayavi-che-shte-otgovori-tvardo-ako-nyakoya-darzhava-stoi-zad-otravyaneto-na-bivshiya-shpionin.html", "text": "Министърът на външните работи на Великобритания Борис Джонсън предупреди във вторник, че Великобритания ще отговори „твърдо“ ако се разбере, че някоя държава стои зад „разстройващото“ отравяне на бивш руски двоен агент в Англия, предава AFP.\r\nДжонсън е потвърдил пред депутатите, че Сергей Скрипал и дъщеря му Юлия са открити в безсъзнание в неделя, като е добавил: „Ако се появяват доказателства, които подсказват, че определена държава е отговорна за това, тогава правителството на Нейно Величество ще отговори твърдо и подходящо“.\r\nПревод и редакция:", "date": "2018.03.06", "title": "AFP: Великобритания заяви, че ще отговори „твърдо“ ако някоя държава стои зад отравянето на бившия шпионин"}
{"url": "http://www.focus-news.net/news/2018/03/06/2496503/smolyan-priklyuchi-turnirat-po-tenis-na-kort-za-kupata-na-kmeta-organiziran-ot-obshtinata.html", "text": "Приключи турнирът по тенис на корт за „Купата на кмета“, организиран от Община Смолян, съобщиха от пресцентъра на Общината. Финалът се игра в Спортната зала „Величко Чолаков“ и продължи един час. Право на участие във финала си осигуриха Атанас Тунев и Димитър Овчаров. Мачът започна при пълна зала. В откриващия гейм сервира Овчаров, който не допусна много двойни грешки и успя да го спечели. Още при първите точки на втория гейм, Тунев показа голямата си мотивация и за много кратко време успя да изравни резултата. Концентрацията му не падна и успя да осъществи пробив в следващия гейм за 2:1. До края на сета Тунев успя да пробие още веднъж и така затвори сета при 6:2, коментира оспорваната среща Александър Димитров, който отговаря за Спортните дейности в Община Смолян. Вторият сет започна отново много добре за Тунев , като може да се отбележи нервност в отиграванията на Овчаров. След първите два гейма, Тунев водеше с 2:0, но допусна спад в играта и резултатът бе изравнен 2:2. От тук до края на мача доминираше Атанас и затвори мача при 6:2 . След края на мача, тенисистите бяха наградени от зам.-кмета Марин Захариев.\r\nВ категория до 14 години при момичетата шампион стана Елена Миркова, а втора остана Мариета Дерилова. При момчетата финалнния мач се игра между Емил Бимбашиев и Иван Кисьов. Двамата изиграха много интересен мач, изпълнен с много отигравания, достойни за професионалистите.\r\nПо време на церемонията бяха изказани специални благодарности към главния организатор на турнира Христо Богомилов.", "date": "2018.03.06", "title": "Смолян: Приключи турнирът по тенис на корт за „Купата на кмета“, организиран от Общината"}
{"url": "http://www.focus-news.net/news/2018/03/06/2496505/kyustendil-zapochva-podavaneto-na-zayavleniya-za-dopuskane-do-darzhaven-zrelosten-izpit.html", "text": "Започва подаването на заявления за допускане до държавен зрелостен изпит. Това съобщиха за Радио „Фокус” – Кюстендил от Регионално управление на образованието – Кюстендил. Срокът за подаване на заявления е до 16 март. Заявленията се подават до директора на училището, в което се е обучавал зрелостникът. Лица, които са придобили правото да полагат зрелостни изпити през минали учебни години, но не са ги положили успешно, подават заявлението до директора на училището, в което са се обучавали, а в случаите, когато то е преобразувано или закрито – до Регионалното управление на образованието. Тази година държавният зрелостен изпит по български език и литература ще се проведе на 21 май, за втори изпит – 23 май. Допускането до държавните зрелостни изпити и обявяването на съответните списъци ще се извърши до 18 май.\r\nВенцеслав ИЛЧЕВ", "date": "2018.03.06", "title": "Кюстендил: Започва подаването на заявления за допускане до държавен зрелостен изпит"}
{"url": "http://www.focus-news.net/news/2018/03/06/2496506/sliven-obshtinata-remontira-kuhnenskiya-blok-na-detskata-gradina-v-grad-kermen.html", "text": "Община Сливен извърши ремонт на кухненския блок в Детска градина „Здравец“ в град Кермен, с което беше решен дългогодишен проблем. Това съобщиха от пресцентъра на Общината. \"Имаше риск за затваряне на кухнята, което означава и затваряне на детската градина, а тя се посещава от около 50 деца. Изпращали сме много докладни до Общината, но едва сега има резултат. Всички обещаваха, но единствено кметът Стефан Радев пое ангажимент и го изпълни\", каза кметът на Кермен Живко Жечев.\r\nИзвършено е конструктивно укрепване - полагане на бетон, уплътняване на фугите, циментова замазка с арматурни мрежи. Направени са хидроизолация на покрива, обшивка и гръмоотводна инсталация на кухненския и административния блок. В кухненските помещения е направена подова настилка от теракотени плочки, облицовка на стените с фаянс, боядисани са тавана и стените с латекс. Направен е ремонт с доставка на ново оборудване на санитарните помещения. В рамките на ремонта е извършена смяна на дограмата на прозорците. Кухненският блок има нова аспирационна система, нова кухненска мивка, в това число сифон и смесителна батерия. По време на ремонта е положен нов кабел за електроинсталацията, монтирани са нови контакти и ключове за осветление, както и нови енергоспестяващи осветителни тела.", "date": "2018.03.06", "title": "Сливен: Общината ремонтира кухненския блок на детската градина в град Кермен"}
{"url": "http://www.focus-news.net/news/2018/03/06/2496507/veliko-tarnovo-katastrofa-mezhdu-lek-avtomobil-i-mikrobus-e-stanala-na-glaven-pat-varna-sofiya-na-razklona-za-selo-ledenik-nyama-postradali.html", "text": "Пътен инцидент между лек автомобил и микробус е станал на главен път Варна – София, на разклона за село Леденик, съобщиха от ОДМВР – Велико Търново. Сигнал за произшествието е получен около 15.00 часа. Пострадали няма. Движението е затруднено. Служители на Пътна полиция регулират движението. Водачите, пътуващи в това направление да преминават през мястото на произшествието с повишено внимание.", "date": "2018.03.06", "title": "Велико Търново: Катастрофа между лек автомобил и микробус е станала на главен път Варна – София, на разклона за село Леденик, няма пострадали"}
{"url": "http://www.focus-news.net/news/2018/03/06/2496477/nikolay-nikolov-antikoruptsionniyat-organ-ne-e-tsik-i-trudno-mozhe-v-nego-da-ima-partiyni-i-politicheski-kvoti.html", "text": "Антикорупционният орган не е ЦИК и трудно може в него да има партийни и политически квоти. Това каза кандидатът за председател на Комисията за противодействие на корупцията и за отнемане на незаконно придобитото имущество, издигнат от БСП, Николай Иванов Николов по време на изслушването си в Комисията за борба с корупцията, конфликт на интереси и парламентарна етика, предаде репортер на Агенция „Фокус“. „За мен най-важното в сферата на борбата с корупцията е създаване на среда – обществена, превантивна, институционална. Среда, която да формира у обществото абсолютна неприемливост към това отрицателно явление. Комисията за противодействие на корупцията не е Централна избирателна комисия и в нея партийни и политически квоти трудно може да има. Очаква се от кандидатите да са изцяло професионално подготвени. Няма да има време да се учат и затова трябва да имат богат професионален опит“, коментира Николов. Според него наличните 5 териториални дирекции на КОНПИ не са достатъчни, за да се уплътни дейността. „Предвиждам изграждане на не по-малко от 10 териториални дирекции.  Всеки един от петте членове на Комисията ще получи поне едно от направленията – превенцията на корупцията, оперативно-издирвателните дейности, производството за конфликт на интереси и гражданската конфискация. Важно е да се използва целият потенциал на екипа“, каза още Николай Николов. \r\nЛюба АЛЕКСИЕВА", "date": "2018.03.06", "title": "Николай Николов: Антикорупционният орган не е ЦИК и трудно може в него да има партийни и политически квоти"}
{"url": "http://www.focus-news.net/news/2018/03/06/2496509/viktor-yanev-oblasten-upravitel-na-kyustendil-nablyudava-se-pokachvane-na-nivata-na-rekite-no-to-e-v-ramkite-na-normalnoto.html", "text": "Наблюдава се покачване на нивата на реките, но то е в рамките на нормалното. Това каза пред журналисти областният управител на Кюстендилска област Виктор Янев, предаде репортер на Радио „Фокус” – Кюстендил. „По последна информация от дежурната част и от телефон 112, няма инциденти, няма критични моменти”, каза Виктор Янев. По думите му се наблюдава покачване в нивото на реките в региона, но това покачване е в рамките на нормалното и обстановката е напълно спокойна.\r\nВенцеслав ИЛЧЕВ", "date": "2018.03.06", "title": "Виктор Янев, областен управител на Кюстендил: Наблюдава се покачване на нивата на реките, но то е в рамките на нормалното"}
{"url": "http://www.focus-news.net/news/2018/03/06/2496475/shumen-lekari-ot-grada-izlyazoha-s-deklaratsiya-v-podkrepa-na-zadarzhaniya-za-ubiystvo-d-r-ivan-dimitrov.html", "text": "Медици в Шумен излязоха с декларация в подкрепа на д-р Иван Димитров от Пловдив, предаде репортер на Радио „Фокус“ - Шумен. Те се събраха от 13.00 часа пред сградата на болницата. Декларацията беше прочетена от д-р Десислава Найденова, председател на БЛС към МБАЛ - Шумен. \r\n“РК на БЛС - Шумен подкрепя и застава зад декларацията на БЛС и обществото в защита на д-р Иван Димитров, задържан за убийството на рецидивист. Дълг на всеки е да защитава семейството си, особено ако става въпрос за неизбежна самоотбрана. Ако действията на д-р Димитров са акт на неизбежна самоотбрана, то следва съдебните органи да се произнесат в най-скоро време за неговата невинност или виновност. Живеем в правова държава и държим всички действия спрямо него да са законосъобразни“, гласи декларацията. Настоява се за ясно регламентиране на правата на всеки граждани в България да защитава дома и семейството си от посегателства, които обикновено остават ненаказани, дори когато са извършени рецидивисти. Д-р Петко Загорчев посочи, че позицията на шуменските медици не е породена от моментно взето решение или несъгласие с работата на правораздавателните органи и следствието, а от поредния случай, показващ, че българският гражданин трябва да бъде защитен. „Ние не правим субективна оценка, не изземваме ролята на правораздавателните органи. Акцентираме върху това, че всеки български гражданин има правото да защитава своята собственост и семейство. Години от нашия живот са трудов стаж по време на дежурства, по време на извънреден труд, когато  семействата ни са сами. Много добре знаем наглостта, на която сме подложени, изпълнявайки своите задължения, включително и в Спешните отделения точно от рецидивисти, от наркомани, от алкохолици и от социални отрепки, без необходимата защита. Със защита, която заплащаме сами, за да назначим охранителни фирми“, заяви д-р Загорчев. Той подчерта, че не дават определения „виновен“ или „невинен“, искат правораздавателние органи навреме за свършат своята работа, а трудът на медицинските работници и работата в здравните заведения да бъде гарантирана по сигурност. „Ние сме заведения, отговорни към националната сигурност на държавата и не може рецидивисти, наркомани и отрепки в болниците да нарушават реда и възможността да лекуваме хората, които се нуждаят от спешна помощ и да заплашват живота на персонала“, посочи д-р Петко Загорчев. Според него са нужни законови промени. „Смятаме, че трябва да има ясно гарантиране на правото на собственост на семейства и на самозащита. Законите са прекалено хлъзгави и тълкувателни. Фактът, че рецидивисти са на свобода, показва, че този закон трябва да се регулира“, заяви д-р Петко Загорев.\r\nИвелина ИВАНОВА", "date": "2018.03.06", "title": "Шумен: Лекари от града излязоха с декларация в подкрепа на задържания за убийство д-р Иван Димитров"}
{"url": "http://www.focus-news.net/news/2018/03/06/2496504/vasil-velev-aikb-kevr-tryabva-da-ima-instrument-da-vazpira-pazarni-manipulatsii.html", "text": "КЕВР трябва да има инструмент да възпира пазарни манипулации. Това каза председателят на Асоциацията на индустриалния капитал в България Васил Велев на обсъждането на тема: „Предстоящите промени в Закона за енергетиката-стъпка към пълна либерализация на електроенергийния пазар в България“, предаде репортер на Агенция „Фокус“. „Приемането на предлаганите промени в Закона за енергетиката би създало пазар, при който да имаме саморегулация, а не двама държавни производители да продават над 90% от количествата“, посочи той и уточни, че АИКБ подкрепя предложените промени. „Да изоставим популизма и опозиционната деструктивност, за да може промените да са готови и новото качество на пазара да стартира от 1 юни“, призова Васил Велев.\r\nБиляна ИВАНОВА", "date": "2018.03.06", "title": "Васил Велев, АИКБ: КЕВР трябва да има инструмент да възпира пазарни манипулации"}
{"url": "http://www.focus-news.net/news/2018/03/06/2496497/protothema-korabi-ot-vmf-na-sasht-i-predstaviteli-na-exxonmobil-pristignaha-v-sredizemno-more.html", "text": "Докато във водите край Кипър напрежението се покачва, кораби от Военноморския флот на САЩ и кораби за търсене на петрол и газ на ExxonMobil влязоха в Средиземно море. Това се случи само няколко дни след противостоянието между турско военни кораби и италиански сонди в спорната икономическа зона по крайбрежието на Кипър, пише електронното издание на гръцкия вестник Protothema.\r\nСАЩ засилват присъствието си в региона, тъй като Турция изглежда все по решена да използва, или поне да заплашва със сила, за да осъществи интересите си в Северен Кипър. Напрежението ескалира след откритието на залежи от нефт в териториалните води на Кипър, пише в материала.\r\nПревод и редакция:", "date": "2018.03.06", "title": "Protothema: Кораби от ВМФ на САЩ и представители на ExxonMobil пристигнаха в Средиземно море"}
{"url": "http://www.focus-news.net/news/2018/03/06/2496508/dobrich-do-kraya-na-sedmitsata-shte-badat-unishtozheni-139-000-kokoshki-nosachki-i-60-tona-yaytsa-vav-fermata-v-general-toshevo-v-koyato-be-ustanoveno-ognishte-na-ptichi-grip.html", "text": "До края на седмицата ще бъдат унищожени 139 000 кокошки-носачки и 60 тона яйца във фермата в Генерал Тошево, в която бе установено огнище на птичи грип. Това съобщи д-р Анелия Андонова, директор на Областната дирекция по безопасност на храните (ОДБХ) в Добрич, предаде кореспондентът на Радио „Фокус” – Варна. Зараза от високопатогенна инфлуенца тип H5N8 е открита в птицеферма за кокошки-носачки в град Генерал Тошево, област Добрич. За това е съобщено в предходните дни от пресцентъра на Българската агенция за безопасност на храните, а днес в Областна администрация в Добрич заседава по повод установения случай областната епизоотична комисия.  Болестта е установена при изпълнението на програмата за надзора на болестта Инфлуенца по птиците. На 26 февруари е установено първото съмнение за заразата и веднага са взети проби и изпратени в столицата. Положителният резултат е получен на 28 февруари късно следобед. Първите мерки са предприети още на 1 март. На 28 февруари е спряна доставката на яйца към търговската мрежа от фермата с установения случай на птичи грип. \r\nПроверяват се партидите в търговските обекти и ако бъде установено наличие, яйцата трябва да бъдат унищожавани на място в самите обекти, посочи д-р Андонова. Няма данни за хора, заразени с яйца. Около 35 човека са имали контакт със заразените птици - четирима души от ОДБХ в Добрич и персоналът на фирмата. На заседанието присъстваха кметът на Генерал Тошево Валентин Димитров и директорът на Регионалната здравна инспекция в Добрич д-р Светла Ангелова. И двамата изразиха неудовлетворение, че са научили за случая от медиите и отправиха апел подобна информация да постъпва от съответното отговорно ведомство, а не чрез новините. \r\nЖулиета НИКОЛОВА", "date": "2018.03.06", "title": "Добрич: До края на седмицата ще бъдат унищожени 139 000 кокошки-носачки и 60 тона яйца във фермата в Генерал Тошево, в която бе установено огнище на птичи грип"}
{"url": "http://www.focus-news.net/news/2018/03/06/2496512/ministar-neno-dimov-balgariya-predpriema-konkretni-merki-za-podobryavane-kachestvoto-na-vazduha.html", "text": "Приоритет номер едно в моят мандат ще бъде чистотата на атмосферния въздух , защото това означава качество на живот, това означава здраве за хората. Това заяви министърът на околната среда и водите Нено Димов на съвместна пресконференция с еврокомисаря по околната среда, морското дело и рибарството Кармену Вела и еврокомисаря по климат и енергетика Мигел Ариас Каниете след Съвета на ЕС по околна среда в Брюксел вчера, съобщиха от пресцентъра на Министерството на околната среда и водите (МОСВ). Министър Димов посочи, че България има прогрес в последните шест години и има градове, които вървят към подобряване на показателите. Той даде за пример София, където е константно намаляването на средно годишните показатели за замърсяване на въздуха, но все още има превишаване на дневните норми. Това показва, че има още какво да се прави.  МОСВ, заедно със Столична община, прави съвместни проверки и са наложени санкции за близо 200 000 лв. за нерегламентирано изгаряне, съобщи министърът. По думите му друг град, който се очаква да подобри резултатите си, е Сливен.  \r\nМинистър Димов увери, че ще изпълни ангажимента си пред комисар Вела да представи ясни мерки със срокове и отговорности по изпълнението в различните сектори за подобряване на качеството на въздуха на национално ниво. До края на март се очаква проект на Световна банка, който ще определи точно мерките, които трябва да бъдат предприети. Министърът информира също така, че Столична община, Изпълнителната агенция по околна среда към МОСВ и гражданският сектор работят по проект за синхронизиране апаратурата на агенцията с уредите на гражданската мрежа. По проекта учени от Българска академия на науките и от Физическия факултет на Софийския университет се ангажираха да направят необходимото моделиране, за да има максимален обхват на идентифициране, включително и на най-замърсените места, за да търсим мерки за тях.   \r\nБългария предприема конкретни мерки за борбата с мръсния въздух, заяви еврокомисар  Вела. „Мога да потвърдя, че след постановяването на решението на Европейския съд срещу България, ние наблюдаваме подобрение и много активно обменяме информация с българските органи. Става дума за конкретни мерки, за конкретни действия, които се предприемат и ни се представят. „Има подобрение в някои области, в други – все още има неща, които трябва да се направят. Продължаваме да подкрепяме не само България – имаме решение и за Полша, ще продължаваме да подкрепяме и 9-те държави членки, които събрахме през януари, за да сме сигурни, че нашите стандарти на качеството на въздуха са такива, че да са в полза на нашите граждани”, заяви Вела.", "date": "2018.03.06", "title": "Министър Нено Димов: България предприема конкретни мерки за подобряване качеството на въздуха"}
{"url": "http://www.focus-news.net/news/2018/03/06/2496510/miroslav-komitski-zam-oblasten-upravitel-na-vratsa-padane-na-skalna-masa-nalozhi-palno-zatvaryane-na-glaven-pat-e-79-v-rayona-na-mezdra.html", "text": "Падане на скална маса наложи пълно затваряне на главен път Е-79 в района на Мездра. Това каза за Радио „Фокус“ –  Видин Мирослав Комитски, заместник областен управител на Враца. Той посочи, че на място е пратена и допълнителна техника – хидравличен чук, който да разбие падналата огромна скална маса. „Движението е затворено и се осъществява по обходни маршрути. За тежкотоварните камиони е през Мездра – Роман - Златна Панега и от там на магистрала „Хемус“. За леките автомобили се минава през селата  – Челопек – Паволче – Люти брод – Елисейна-Зверино и вече територията на Софийска област“, каза Мирослав Комитски.\r\nАнна ЛОЗАНОВА", "date": "2018.03.06", "title": "Мирослав Комитски, зам. областен управител на Враца: Падане на скална маса наложи пълно затваряне на главен път Е-79 в района на Мездра"}
{"url": "http://www.focus-news.net/news/2018/03/06/2496498/d-r-ivan-dimitrov-pri-osvobozhdavaneto-mu-ot-aresta-ne-se-chuvstvam-prestapnik-ne-pozhelavam-na-nikogo-podobno-neshto.html", "text": "Пуснаха от ареста д-р Иван Димитров, задържан за убийството на Жоро Джевизов, който влезе с цел кражба в гаража му. „Не се чувствам престъпник”, каза пред журналисти в Пловдив д-р Иван Димитров на излизане от ареста, предаде репортер на Радио „Фокус” - Пловдив. „Не пожелавам на никого подобно нещо, тези изроди, които ни се подиграват”, каза още д-р Димитров. Той добави, че крадецът го ранил на две места в крака и показа раните си. След това добави, че бил обект на кражби над 6 пъти досега. На въпрос дали отново би постъпил така, ако се опитат да го крадат, д-р Димитров каза: „Не бих постъпил така, аз не съм убиец, моят живот не е това, аз не съм искал това да става”. Д-р Иван Димитров благодари на хилядите българи, които излязоха на протести, за да го защитят. „Това е голяма подкрепа и аз бих направил същото, защото чашата вече преля”, каза още д-р Димитров.\r\nЦветана ТОНЧЕВА", "date": "2018.03.06", "title": "Д-р Иван Димитров при освобождаването му от ареста: Не се чувствам престъпник, не пожелавам на никого подобно нещо"}
{"url": "http://www.focus-news.net/news/2018/03/06/2496513/kyustendil-investitsionnata-programa-v-sektor-vik-za-obosobenata-teritoriya-e-v-razmer-na-388-000-leva.html", "text": "Инвестиционната програма в сектор ВиК за обособената територия е в размер на 388 000 лева, предаде репортер на Радио „Фокус” – Кюстендил. Това беше прието в рамките на провелото се заседание на ВиК асоциацията в града. Инвестиционната програма е задължение на оператора в обособената територия. На заседанието присъстваха областният управител на Кюстендил Виктор Янев, зам.-кметът на Община Кюстендил Росица Плачкова, кметовете на общините Бобов дол и Трекляно, представител на Община Невестино, както и представители на дружество „Кюстендилска вода”. За територията на Община Кюстендил инвестициите трябва да бъдат в размер на 244 300 лева. „Смятам, че инвестиционната програма беше приета с много малко гласове против. Единствено против гласува Община Бобов дол, която има своите обективни съображения”, каза Виктор Янев.\r\nВенцеслав ИЛЧЕВ", "date": "2018.03.06", "title": "Кюстендил: Инвестиционната програма в сектор ВиК за обособената територия е в размер на 388 000 лева"}
{"url": "http://www.focus-news.net/news/2018/03/06/2496516/pod-patronazha-na-evrodeputata-emil-radev-vav-varna-shte-se-provede-uchenicheski-evropeyski-savet.html", "text": "Под патронажа на евродепутата Емил Радев във Варна ще се проведе първата по рода си симулация на работата на Европейския съвет. Това съобщиха от пресцентъра на ПП ГЕРБ. В инициативата ще вземат участие 28 варненски ученици, избрани след конкурс за есе, посветен на Бялата книга за бъдещето на Европа. Тя ще бъде и във фокуса на самата симулация, в рамките на която учениците ще влязат в ролята на държавните и правителствените ръководители на страните – членки на ЕС, като отстояват позиции и вземат стратегически решения. Целта е, пресъздавайки заседанията на органа, който определя цялостната политическа насока и приоритетите на ЕС, младежите да обогатят знанията си за Европа и да развият уменията си за преговори и за екипна работа. \r\nСимулацията „Ученически Европейски съвет 2018” се организира от сдружение \"БЕТА България\" и Model European Union Sofia, в партньорство с Представителството на Европейската Комисия у нас и варненската Първа езикова гимназия, която е домакин на инициативата. \r\nЕвродепутатът Емил Радев ще открие събитието, което ще състои от 9 ч. на 10 март  (събота) в учителската стая на Първа езикова гимназия. \r\nНад 60 ученици заявиха желание да участват в инициативата, като се включиха в обявения конкурс за есе. От тях в съответствие с модела на работа на Европейския съвет бяха избрани 28 младежи. Всички останали са поканени да наблюдават симулацията, която ще се проведе под напътствията на професионален екип, определен от организаторите.", "date": "2018.03.06", "title": "Под патронажа на евродепутата Емил Радев във Варна ще се проведе Ученически Европейски съвет"}
{"url": "http://www.focus-news.net/news/2018/03/06/2496515/miroslav-komitski-zamestnik-oblasten-upravitel-na-vratsa-vsichki-yazoviri-na-teritoriyata-na-oblastta-se-izpuskat-kontrolirano.html", "text": "Всички язовири на територията на областта се изпускат контролирано. Това каза за Радио „Фокус“ – Видин Мирослав Комитски, заместник областен управител на Враца. Той посочи, че някои язовири, където е необходимо са монтирани допълнителни сифони за да се намалят водните маси. „Такива сифони са монтирани на язовирите „Бързина“ и „Лесура“ на територията на общините Хайредин и Криводол. Язовирите имат лицензионните свободни обеми, така че могат да поемат допълнителни водни масти, но се предприема предварително контролирано изпускане“, каза Комитски. Той добави, че при нивата на реките Огоста и Скът край село Нивянин в Община Борован е регистрирано днес понижение. „Има локални разливи на река Ботуня, както и на река Огоста при село Хайредин, като разливите са предимно обработваеми земеделски земи“, каза още Комитски. Той посочи, че с около 200 литра в секунда прелива през преливника си язовир „Бързина“, а язовир „Рогозен 2“, който през миналата година е бил проблемен сега водата в него представлява около 40 - 50% от целия му обем. „В  Мизия всичко е спокойно, река Скът е в границите си“, уточни заместник областния управител на Враца. 98 са язовирите на територията на област Враца.\r\nАнна ЛОЗАНОВА", "date": "2018.03.06", "title": "Мирослав Комитски, заместник областен управител на Враца: Всички язовири на територията на областта се изпускат контролирано"}
{"url": "http://www.focus-news.net/news/2018/03/06/2496514/valentin-dimitrov-kmet-na-general-toshevo-grazhdanite-byaha-uvedomeni-za-sluchaya-s-ptichi-grip-chrez-mediite-koeto-predizvika-panika-vav-vcherashniya-den.html", "text": "Гражданите бяха уведомени за случая с птичи грип в Генерал Тошево чрез медиите, което предизвика паника във вчерашния ден. Това заяви кметът на Община Генерал Тошево Валентин Димитров по време на заседанието на Областната епизоотична комисия по повод случая с установен птичи грип във ферма в района, предаде кореспондентът на Радио „Фокус” – Варна. Димитров изрази недоволство от факта, че е научил за ситуацията не от ведомството, а от новините. Той отбеляза, че жителите на общината са били доста обезпокоени и дори е имало обаждания на телефон 112. \r\n„Официално прессъобщение има вчера до всички медии, като ние нямахме никаква официална информация. Вчера беше някакъв ужас и паника в Община Генерал Тошево. Това буди недоумение в мен като кмет на община“, каза Валентин Димитров. Той допълни, че едва днес е бил уведомен с писмо от д-р Анелия Андонова, директор на Областната дирекция по безопасност на храните (ОДБХ) в Добрич. В Община Генерал Тошево е предвидено днес до 15,00 часа да се проведе заседание на общинската епизоотична комисия. \r\nВалентин Димитров два пъти подчерта, че недоумява как от 26 февруари при наличие на съмнение за зараза, не е бил уведомен от ОДБХ. Той допълни, че заповедта за случая и необходимите мерки е от 2 март, а в Община Генерал Тошево е получена днес преди обяд и ако е реагирано своевременно, това би позволило да се вземат навреме адекватни мерки за предпазване на населението. Според разпоредбите Генерал Тошево е в първа зона, във втора са 15 населени места. Навсякъде ще бъдат предприети всички необходими мерки. \r\nЖулиета НИКОЛОВА", "date": "2018.03.06", "title": "Валентин Димитров, кмет на Генерал Тошево: Гражданите бяха уведомени за случая с птичи грип чрез медиите, което предизвика паника във вчерашния ден"}
{"url": "http://www.focus-news.net/news/2018/03/06/2496519/sport-grigor-dimitrov-potvardi-uchastieto-si-na-turnira-v-kuins.html", "text": "Григор Димитров потвърди, че ще участва на турнира „Куинс клуб“ в Лондон през юни. Надпреварата е генерална репетиция преди турнира от Големия шлем Уимбълдън. Димитров вече спечели веднъж в Куинс през 2014 година, а след това стигна и до полуфиналите на Уимбълдън. Освен българина, в турнира ще участва и Марин Чилич.", "date": "2018.03.06", "title": "Спорт: Григор Димитров потвърди участието си на турнира в Куинс"}
{"url": "http://www.focus-news.net/news/2018/03/06/2496518/asotsiatsiyata-na-turoperatorite-na-rusiya-balgariya-vliza-v-chelnata-petitsa-na-stranite-za-leten-otdih-za-rusnatsite-prez-2018-godina.html", "text": "Директорът на Асоциацията на туроператорите на Русия (АТОР) Мая Ломидзе съобщи, че Турция, Кипър, Гърция, Испания и България са сред петте най-големи направления за лятна почивка за руснаците през 2018 година, предава Рамблер.\r\n„Що се отнася до майските празници е рано да се прогнозира, картината се формира през средата на май, то е рано да се прогнозира, картината се формира в средата на април. А що се отнася до лятото, може да се каже, че лидер сред руснаците е Турция, нелоша е динамиката в Гърция, Кипър и Испания, а в челната петица влиза и България. Трябва да се отбележи, че акциите за рано резервиране два пъти показват показателите за миналата година“, заяви Ломидзе.  Виктор Турмаков", "date": "2018.03.06", "title": "Асоциацията на туроператорите на Русия: България влиза в челната петица на страните за летен отдих за руснаците през 2018 година"}
{"url": "http://www.focus-news.net/news/2018/03/06/2496522/dimo-skorchev-kmet-na-grad-dunavtsi-nivoto-na-rekite-preminavashti-prez-grada-se-e-pokachilo.html", "text": "Нивото на реките, преминаващи през град Дунавци се е повишило, каза за Радио „Фокус“ – Видин кметът на Дунавци Димо Скорчев. Той посочи, че река Видбол, която преминава през квартал „Гурково“, не застрашава имоти, които са в непосредствена близост до реката и преди година са били заливани. Река Войнишка, преминаваща през квартал „Видбол“, е мътна, но нивото не е много високо, въпреки снеготопенето. „И двете реки се намират в коритата си, няма разливи, не застрашават земи и дворове, които са в близост. През миналата година коритото на река Войнишка в границите на Дунавци бе почистено и сега водата се оттича бързо“, уточни Димо Скорчев.\r\nАнна ЛОЗАНОВА", "date": "2018.03.06", "title": "Димо Скорчев, кмет на град Дунавци: Нивото на реките, преминаващи през града, се е покачило"}
{"url": "http://www.focus-news.net/news/2018/03/06/2496523/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Повишена е опасността от падащи камъни във високопланинските райони на областта. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. Нормален е трафикът по Автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 9 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.06", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/03/06/2496520/varna-okrazhnata-prokuratura-predade-na-sad-25-godishen-shofyor-za-podkup-na-politseyski-sluzhiteli.html", "text": "25-годишният Иван Ив. от град Игнатиево е бил предаден на съд с обвинителен акт на Окръжната прокуратура във Варна по бързо производство за даден подкуп на полицейски служители с цел да не бъде извършено от тях действие по служба. Това съобщиха от пресцентъра на Апелативна прокуратура - Варна. На 21 февруари тази година служители на районното управление на МВР в Аксаково извършвали патрулно-постова дейност. Малко преди полунощ автопатрулът спрял за проверка лек автомобил „Пежо 206“, управляван от подсъдимия Иван. Водачът не представил други документи, освен застраховка „Гражданска отговорност“. Полицейските служители му разпоредили да изтегли колата си извън главната улица, тъй като преценили, че проверката ще се забави. \r\n25-годишният младеж се обадил по телефона и поискал от близките си да му донесат останалите документи. По време на разговора служителите на реда усетили, че лъхал на алкохол. Иван признал, че е пил, и поискал „да се оправят по някакъв друг начин“, ако бъде пуснат да си ходи. \r\nКогато негов близък донесъл свидетелството на управление на МПС, Иван приближил служебния автомобил и през отворения прозорец ги подал на служителя на реда. От шофьорската книжка на подсъдимия изпадали в полицейския автомобил пет банкноти по 10 лева. За случая била уведомена дежурната част на полицията. Иван Ив. бил тестван с дрегер, който отчел 1,02 промила алкохол. Подсъдимият отказал да даде кръвна проба.\r\nДелото срещу Иван Ив. е насрочено за разглеждане на 20 март тази година във Варненския окръжен съд.", "date": "2018.03.06", "title": "Варна: Окръжната прокуратура предаде на съд 25-годишен шофьор за подкуп на полицейски служители"}
{"url": "http://www.focus-news.net/news/2018/03/06/2496524/plovdiv-pochinala-e-23-godishnata-zhena-koyato-napravi-dva-opita-za-samoubiystvo-v-grada.html", "text": "Починала е 23-годишната жена, която направи два опита за самоубийство в Пловдив. Това съобщиха за Радио „Фокус“ – Пловдив от УМБАЛ „Свети Георги“. Това се е случило на 4 март.„Фокус“ припомня, че жената беше с тежка черепно-мозъчна травма, както и със счупени таз, гръбначни прешлени и крака след направени два опита за самоубийство. При първия опит за самоубийство тя е скочила от тераса на жилищен блок в квартал „Христо Смирненски“. След като е била настанена в Клиниката по ортопедия и травматология с един счупен крак, тя е направила и втори опит за самоубийство.\r\nВесела КРЪСТЕВА", "date": "2018.03.06", "title": "Пловдив: Починала е 23-годишната жена, която направи два опита за самоубийство в града"}
{"url": "http://www.focus-news.net/news/2018/03/06/2496525/mon-zapochna-zapisvaneto-za-darzhavnite-zrelostni-izpiti-izpitat-po-balgarski-ezik-i-literatura-shte-se-provede-na-21-may-a-vtoriyat-zadalzhitelen-izpit-shte-e-na-23-may.html", "text": "От днес до 16 март 2018 г. учениците от ХII клас, които желаят да се явят на държавни зрелостни изпити (ДЗИ), трябва да подадат заявления до директорите на училищата, в които се обучават. Това съобщиха от пресцентъра на Министерството на образованието и науката. За тази учебна година няма промени в учебно-изпитните програми, в които са регламентирани видът и форматът на изпита и учебното съдържание. Задължителният зрелостен изпит по български език и литература ще се проведе на 21 май, а вторият задължителен изпит ще е на 23 май. ДЗИ по желание ще са от 29 май до 1 юни по график, който ще бъде обявен допълнително.\r\nВ заявленията си за явяване на ДЗИ младежите посочват, че освен на задължителния изпит по български език и литература, ще се явят по определен предмет на втори задължителен изпит, както и дали ще полагат трети изпит, който е по желание. \r\nЗрелостниците могат да избират за втори задължителен изпит, както и за ДЗИ по желание между следните предмети: математика, физика и астрономия, химия и опазване на околната среда, география и икономика, история и цивилизация, биология и здравно образование, философски цикъл и чужд език. Зрелостниците в професионалните гимназии могат да не се явяват на втори задължителен държавен зрелостен изпит. Законът за предучилищното и училищното образование позволява като оценка от втория задължителен ДЗИ в дипломата им да се запише средноаритметичната стойност от оценките, получени на държавните изпити за придобиване на професионална квалификация.\r\nДържавните зрелостни изпити са писмени и анонимни. Провеждат се в рамките на 4 астрономически часа, като за учениците със специални образователни потребности са предвидени допълнително 2 астрономически часа. По всеки от предметите учениците отговарят на въпроси с избираем отговор и на въпроси със свободен отговор. По български език и литература, чужд език, история и цивилизация, география и икономика и по философия се изисква създаване на текст, а по математика – решаване на задачи. Всеки изпит се оценява с максимум 100 точки.\r\nНа сайта на МОН (рубрика Общо образование, подрубрика Държавни зрелостни изпити) е публикувана подробна информация, актуална към 28 февруари 2018 г., за решенията на висшите училища в кои професионални направления и специалности ще приемат с оценките от матурите, както и за кои специалности оценките ще бъдат включени в балообразуването за кандидат-студентска кампания 2018 в акредитираните висши училища в България. За начина на балообразуване зрелостниците трябва да потърсят информация от съответното висше училище.\r\nДо 18 май 2018 г. учениците ще получат служебна бележка за допускане до ДЗИ и ще бъдат обявени списъците с разпределението на зрелостниците по училища, сгради и зали.\r\nИзпитните работи ще бъдат оценени в периода от 25 май 2018 г. до 8 юни 2018 г. Резултатите от матурите ще бъдат обявени до 13 юни 2017 г.", "date": "2018.03.06", "title": "МОН: Започна записването за държавните зрелостни изпити, изпитът по български език и литература ще се проведе на 21 май, а вторият задължителен изпит ще е на 23 май"}
{"url": "http://www.focus-news.net/news/2018/03/06/2496511/ivan-ivanov-kevr-razchitam-na-dopalnitelno-finansirane-za-osashtestvyavaneto-na-dopalnitelnite-pravomoshtiya-koito-parlamentat-shte-ni-vazlozhi.html", "text": "Разчитам на допълнително финансиране за осъществяването на допълнителните правомощия, които парламентът ще ни възложи. Това каза председателят на КЕВР Иван Иванов на обсъждането на тема „Предстоящите промени в Закона за енергетиката – стъпка към пълната либерализация на електроенергийния пазар в България“, предаде репортер на Агенция „Фокус“. „Регулаторът би могъл да изпълни тези нови задължения, когато му се създадат и подходящи условия. След гласуването на текстовете от НС и влизането им в сила разчитам, че ще бъде предоставено допълнително финансиране на КЕВР, както за повишаване на административния капацитет, така и за закупуване на съответния софтуер и други необходими средства за осъществяване на правомощията, които НС ще ни възложи. Ще бъде определена прогнозно-референтна цена за започващия годишен ценови период. Тя ще се съобрази с динамиката на предлагане на енергия по тримесечие, както и в часовете „пик“ и „офпик“, коментира Иванов. Той подчерта, че ще разработят модел, с който да постъпят справедливо и да не бъдат ощетявани потребителите на енергия, независимо от вида на самия производител. „Въвежда се и този пазарен механизъм, че премията се добавя върху цената, по която съответния потребител реализира количеството енергия на борсовия пазар. Тази цена ще има динамика, но средно притеглената годишна цена, ще проверим в рамките на следващата година как се получава и ако се налага, ще осъществим последваща корекция. Всяка година ще бъдем в състояние при необходимост да извършваме корекция на тази референтна цена. Считам, че КЕВР ще изпълни по отговорен начин новите задължения, които се възлагат с промените в Закона за енергетиката“, допълни той и уточни, че от 1 юли ЕСО и трите електроразпределителни дружества ще купуват вече технологичните загуби по борсови цени от борсата. „Ще заложим осреднената референтна цена. Между четирите дружества и ЕСО разликата е твърде малка“, каза още Иван Иванов. Според него пълна либерализация не може да има, ако не бъдат защитени уязвимите потребители.  \r\nЛюба АЛЕКСИЕВА", "date": "2018.03.06", "title": "Иван Иванов, КЕВР: Разчитам на допълнително финансиране за осъществяването на допълнителните правомощия, които парламентът ще ни възложи"}
{"url": "http://www.focus-news.net/news/2018/03/06/2496529/sport-pari-sen-zharmen-e-gotov-da-naznachi-zinedin-zidan-za-starshi-trenyor.html", "text": "Ръководството на Пари Сен Жармен възнамерява да покани на поста главен треньор наставника на Реал Мадрид Зиневид Зидан. Парижани смятат да се разделят този сезон с настоящия наставник на отбора Унай Емери.   \r\nСпорен Пари Сен Жармен с ръководството на Зидан ще успее да се постигне успех на международната арена. Собствениците на клуба са привлечени, че за две години начело на Реал той два пъти успя да спечели Шампионската лига.  Виктор Турмаков", "date": "2018.03.06", "title": "Спорт: Пари Сен Жармен е готов да назначи Зинедин Зидан за старши треньор"}
{"url": "http://www.focus-news.net/news/2018/03/06/2496495/veliko-tarnovo-lekari-ot-grada-izlyazoha-s-deklaratsiya-v-podkrepa-na-d-r-ivan-dimitrov-ot-plovdiv.html", "text": "Великотърновските лекари излязоха с декларация в подкрепа на д-р Иван Димитров от Пловдив, съобщиха от Районната колегия на Български лекарски съюз. Отворено писмо е изпратено до Прокуратурата на Република България, районните колегии на БЛС и медиите. Районната колегия във Велико Търново апелира към всички граждани за активност в протестите, организирани в подкрепа на д-р Иван Димитров, както и за подписване на петицията в защита на медика от Пловдив, като посочват линк, на който това може да стане – .\r\n„Във връзка с инцидента с д-р Иван Димитров призоваваме Прокуратурата и следствените органи да изяснят максимално обективно фактите и обстоятелствата по този случай. Правото на неприкосновеност и защита на живота и достойнството на всеки български гражданин са гарантирани от Конституцията на Република България. Вменяването на предварителна „вина“ и определянето на „присъди“ не спомагат за създаването на усещане в обществото за безпристрастност на правосъдието и равнопоставеност на българските граждани пред върховенството на закона“, се посочва в декларацията.", "date": "2018.03.06", "title": "Велико Търново: Лекари от града излязоха с декларация в подкрепа на д-р Иван Димитров от Пловдив"}
{"url": "http://www.focus-news.net/news/2018/03/06/2496521/delyan-dobrev-gerb-nek-ima-energiya-i-regulirana-kvota-koyato-shte-bade-opredelena-ot-kevr.html", "text": "НЕК има енергия и регулирана квота, която ще бъде определена от КЕВР. Това каза председателят на енергийната комисия Делян Добрев по време на обсъждането на тема „Предстоящите промени в Закона за енергетиката – стъпка към пълната либерализация на електроенергийния пазар в България“, предаде репортер на Агенция „Фокус“. „Бяха сключени договори. Имаме съмнения, че пазарът беше изкривен. КЗК ще направи проверки и ще докаже, ако има нещо нередно. Цените към малките предприятия стигаха 120-130 лв. Вече имаме не по-малко от 10 търговци, а около 40. Цените са пазарни, по-ниски от тези през декември миналата година. ВЕИ са стимулирани, защото ще получат фиксирана премия. Самият фиксиран компонент ще стимулира ВЕИ производителя да не прави дъмпинг на пазара, а да продава на добра за него цена“, коментира Добрев. По думите му общото мнение е било, че е по-добре фондът да е 100% сигурен. „Избрахме този малък пазарен риск да се поеме от производителите, но те пък да имат 100% сигурност за разликата и премията, която ще получат. В крайна сметка сме един пазар и имаме много износители. Не бих казал, че има основание да се смята, че има излишък. Колкото ток има, толкова ще се купи. НЕК си има енергия, има регулирана квота, която ще бъде определена от регулатора. Средната цена на ВЕИ производителите гравитира средно около 70-75 лв.“, каза още Делян Добрев.", "date": "2018.03.06", "title": "Делян Добрев, ГЕРБ: НЕК има енергия и регулирана квота, която ще бъде определена от КЕВР"}
{"url": "http://www.focus-news.net/news/2018/03/06/2496526/ivan-ivanov-kevr-satrudnichestvoto-ni-s-kzk-shte-bade-zadalzhitelna-norma.html", "text": "Сътрудничеството ни с КЗК ще бъде задължителна норма. Това каза председателят на КЕВР Иван Иванов на обсъждането на тема „Предстоящите промени в Закона за енергетиката – стъпка към пълната либерализация на електроенергийния пазар в България“, предаде репортер на Агенция „Фокус“. „КЕВР ще предложи двукратно увеличаване на санкциите. Определили сме прогнозната цена, по която дружествата ще купуват технологичните загуби. С много голяма вероятност прогнозните цени ще се доближават до реалните цени в следващия ценови период. При наличие на разлика ще компенсираме в едната или другата посока отклонение от цени, които сме определили. Ще имаме съгласувани действия с КЗК, защото дори част от нарушенията попадат под разпоредбата на двата закона. Сътрудничеството ни с КЗК ще бъде задължителна норма. По думите му около 400-500 000 лв. ще са необходими за нов софтуер. „Благодаря, че работодателските организации застанаха зад искането ни за допълнителни финансови средства. В момента, докато няма друго решение, за нас американските централи са в режима, в който са представени, с цените и количествата, които ще определим в енергийния микс“, каза още Иван Иванов. \r\nЛюба АЛЕКСИЕВА", "date": "2018.03.06", "title": "Иван Иванов, КЕВР: Сътрудничеството ни с КЗК ще бъде задължителна норма"}
{"url": "http://www.focus-news.net/news/2018/03/06/2496517/bivshiyat-gratski-vanshen-ministar-perspektivite-za-razreshavane-na-spora-za-imeto-namalyavat.html", "text": "Перспективите за сериозно решаване на въпроса за името все повече намаляват, смята бившата ръководителка на гръцката дипломация Дора Бакояни, която в интервю пред радио Real fm заяви, че гръцкото правителство е имало реална възможност да реши проблема, но с начина, по който управлява въпросът сега го води към задънена улица, предава скопският телевизионен канал „Сител“.\r\n„Искам да бъде ясно, че възможността може да бъде използвана и ще имаме положителен резултат, ако имаме сериозно правителство. На този етап имаме мнозинство от правителство, разделено на три части“ заяви Бакояни.\r\nСпоред нея, предаде кореспондентът на МИА от Атина, една от основните грешки на сегашното гръцко правителство е позицията на коалиционния партньор Панос Каменос и решението да не се създаде национална стратегия заедно с останалите партии. Резултатът, както каза Бакояни, е, че гърците нямат доверие на Ципрас да води преговорите, но също така да се намесят и трети страни.\r\n„От това се възползваха и други сили, да се чете: турците, влязоха в средата и насърчиха скопяните да не правят отстъпки за основни въпроси като Конституцията, което е и предпоставка, а резултатът е днес да имаме нарастване на национализма и в Гърция и в БЮРМ и разбира перспективите за едно сериозно решаване на проблема все повече намаляват“, добави бившият ръководител на гръцката дипломация, а сега депутат от Нова демокрация, в интервю за гръцкото радио.\r\nПревод и редакция:", "date": "2018.03.06", "title": "Бившият гръцки външен министър: Перспективите за разрешаване на спора за името намаляват"}
{"url": "http://www.focus-news.net/news/2018/03/06/2496531/veliko-tarnovo-otkradnaha-dva-obshtinski-konteynera-za-bitovi-otpadatsi-postaveni-na-izhoda-na-grada-v-posoka-selo-samovodene.html", "text": "Откраднаха два общински контейнера за битови отпадъци, поставени на изхода на Велико Търново в посока село Самоводене. Съдовете за смет бяха поставени на отбивките след тунелите и два-три дни след това изчезнаха. За това съобщи пред Радио „Фокус“ – Велико Търново  Мирослава Цонева, главен експерт Отдел „Околна среда“ в Община Велико Търново. Служители на Общината са поставили контейнерите, за да се предотвратят замърсяванията на околния терен, тъй като в района не е имало кошчета, а отбивките се използват активно от пътуващите. Експертът коментира, че не може да се говори за увеличение на вандалските прояви в града и околността, но единичните случаи, по думите й, са факт. Тя още веднъж призова гражданите да се грижат внимателно за околната среда и да се стараят да не я замърсяват.\r\nЛуиза ТРАНЧЕВА", "date": "2018.03.06", "title": "Велико Търново: Откраднаха два общински контейнера за битови отпадъци, поставени на изхода на града в посока село Самоводене"}
{"url": "http://www.focus-news.net/news/2018/03/06/2496532/dots-hristina-georgieva-opitna-stantsiya-po-polivno-zemedelie-pazardzhik-vazmozhni-sa-neblagopriyatni-posleditsi-pri-ovoshtnite-i-lozovite-masivi-ot-niskite-temperaturi.html", "text": "При овощните и лозовите масиви в Пазарджишко може да се получат неблагоприятни последици от ниските температури. Това каза за Радио „Фокус“ – Пазарджик доц. Христина Георгиева, директор на Опитната станция по поливно земеделие в Пазарджик. Според нея те се появяват при по-продължително задържане на отрицателните температури, защото в отделни райони на по-слънчеви места има поява на единични цветчета при овощните дръвчета. „Те ще загинат от ниските температури, но няма опасност, тези, които не са разтворени, да се запазят. Тогава ще има леко разреждане на плода, което е желателно, а не е вредно. Ако има изсъхнали клони или повредени, те могат да се отстранят чрез пролетната резитба“, коментира Георгиева. Тя добави, че при костилковите видове, които са по-рано цъфтящи резитбата вече е почти приключила.\r\nВаня НИКОЛОВА", "date": "2018.03.06", "title": "Доц. Христина Георгиева, Опитна станция по поливно земеделие - Пазарджик: Възможни са неблагоприятни последици при овощните и лозовите масиви от ниските температури"}
{"url": "http://www.focus-news.net/news/2018/03/06/2496527/ria-novosti-poveche-ot-30-dushi-sa-zaginali-pri-katastrofa-na-ruski-an-26-v-siriya.html", "text": "В Сирия е претърпял катастрофа руски транспортен самолет Ан-26. По предварителни данни на руското министерство на отбраната на борда е имало 26 пътници и шест души екипаж. Всички са загинали, предава РИА Новости.\r\nАварията се е случила при кацане на летище „Хмеймим“ в около 15:00 часа московско време (14:00 българско). Самолетът се блъснал в земята, не успяла да достигне на около 500 метра от пистата. \r\nПо предварителна информация е възможно причината за катастрофата да е техническа неизправност. От министерството докладваха, че „според доклада от място, огнево въздействие срещу самолета не е имало“. Комисия на ведомството ще изучи всички възможни версии по произшествието. \r\nЛекият военно-транспортен самолет Ан-26 е предназначен за превоз на товари на малки и средни разстояния. Може да се използва и за превоз на пътници.  Виктор Турмаков", "date": "2018.03.06", "title": "РИА Новости: Повече от 30 души са загинали при катастрофа на руски Ан-26 в Сирия"}
{"url": "http://www.focus-news.net/news/2018/03/06/2496534/yambol-zapochva-obnovyavaneto-na-tsentralniya-most-kam-gradskiya-park.html", "text": "От 12 март започват строително-ремонтните работи по обновяването на основния пешеходен мост към Градския парк на Ямбол. Това съобщиха от пресцентъра на Общината. Дейностите включват цялостна реконструкция и модернизиране на съоръжението при източния вход на градината. \r\nНовият облик на моста ще представя идеята за преход между градска и паркова среда, като при реновирането му ще се използват елементи и материали като тези от модернизирания вече градски център. По-конкретно мерките включват изграждането на нови парапети, енергоспестяващо осветление, нова декоративна настилка, паркова мебел, подмяна на тръбни канали, дейности за отводняване и др., включително оформяне на нов входен портал от източната страна. В допълнение, изцяло ще бъде преоформено и пространството след моста, в самото начало на парка.\r\nПредвиденият ремонт е първият от повече от 50 години насам, откогато е последната сериозна промяна в облика на моста. Обновяването на съоръжението е заложено като основна дейност по проект „Ямбол и Одрин – два града на Тунджа“, защитен по програмата за Трансгранично сътрудничество България – Турция. Проектът предвижда също и реализирането на съвместни събития в двата партниращи си града с цел популяризиране на културното наследство, характерни обичаи, развитие на туристическия потенциал и др. Общата стойност на проекта е 503 479.45 евро, като строителните работи по моста са в размер на 465 494.09 лева.\r\nРемонтните дейности са планирани за четири месеца. През този период жителите и гостите на града следва да използват останалите подходи за достъп до парка. Реновирането на моста надгражда мерките по обновяване на централните пешеходни зони на Ямбол и Градския парк, които бяха реализирани преди това по други европейски програми.", "date": "2018.03.06", "title": "Ямбол: Започва обновяването на централния мост към Градския парк"}
{"url": "http://www.focus-news.net/news/2018/03/06/2496528/d-r-aneliya-andonova-odbh-dobrich-v-predpaznata-zona-sreshtu-razprostranenieto-na-ptichi-grip-i-v-10-kilometrovata-zona-e-zabraneno-pridvizhvane-i-targoviya-na-domashni-i-divi-zhivotni.html", "text": "В предпазната зона попада само град Генерал Тошево, а в 10-километровата зона влизат няколко населени места. Навсякъде е забранено придвижване и търговия на домашни и диви животни, яйца за разплод, изложби, базари и други струпвания на птици. Това заяви д-р Анелия Андонова, директор на Областната дирекция по безопасност на храните - Добрич по време на заседанието на Областната епизоотична комисия по повод случая с установен птичи грип във ферма в района, предаде кореспондент на Радио „Фокус” – Варна. В 10-километровата зона попадат селата Петлешково, Присад, Дъбовик, Йовково, Равнец, Люляково, Пленимир, Малина, Преселенци, Писарово, Чернооково, Кардам, Снягово, Огражден и Къпиново. „Скоро е извършвано преброяване на птиците в домашните дворове\", посочи д-р Андонова. Навсякъде ще се следи за клинични симптоми на вируса на инфлуенцата. Основното, което трябва да спазват стопаните навсякъде, е да държат животните в закрити помещения, да разделят водоплаващите от кокошевия вид, фуражът да стои закрит, за да не се замърси от инфекциозен причинител. Сега се работи за установяване на причината за заразяване във фермата в Генерал Тошево.\r\nЖулиета НИКОЛОВА", "date": "2018.03.06", "title": "Д-р Анелия Андонова, ОДБХ – Добрич: В предпазната зона срещу разпространението на птичи грип и в 10-километровата зона е забранено придвижване и търговия на домашни и диви животни"}
{"url": "http://www.focus-news.net/news/2018/03/06/2496533/liderat-na-bsp-sofiya-kaloyan-pargov-shte-prisastva-na-tarzhestven-kontsert-posveten-na-75-ata-godishnina-ot-spasyavaneto-na-balgarskite-evrei.html", "text": "Лидерът на БСП - София Калоян Паргов ще присъства на тържествен концерт, посветен на 75-ата годишнина от спасяването на българските евреи. Това съобщиха от пресцентъра на ГС на БСП София. \r\nСъбитието ще се състои на 7 март 2018 г., от 18,00 часа, в концертната зала на Националната музикална академия \"Проф. Панчо Владигеров\".", "date": "2018.03.06", "title": "Лидерът на БСП - София Калоян Паргов ще присъства на тържествен концерт, посветен на 75-ата годишнина от спасяването на българските евреи"}
{"url": "http://www.focus-news.net/news/2018/03/06/2496536/na-sreshta-pri-ombudsmana-maya-manolova-byaha-nabelyazani-tri-stapki-za-reaktsiya-na-postradalite-koito-byaha-blokirani-na-letishteto-v-timishoara.html", "text": "Гражданите, които бяха блокирани на летището в Тимишоара, ще се обърнат към Главна дирекция „Гражданска въздухоплавателна администрация“ (ГД ГВА) за търсене на административно-наказателна отговорност от превозвача „Ryanair” за неизпълнение на ангажименти и отговорностите на превозвачите към пасажерите, както и за дискриминационно и унизително отношение на авиокомпанията към българските граждани. Това съобщиха от пресофиса на омбудснама. Това е една от стъпките за реакция, които бяха набелязани по време на инициираната от омбудсмана Мая Манолова и зам.-омбудсмана Диана Ковачева среща с  потърпевши от злополучния полет Лондон-България преди седмица, в която участваха и председателят на комисията за защита на потребителите Димитър Маргаритов, директорът на Европейския потребителски център /ЕПЦ/ Игнат Арсенов и адвокат Дечев от „Сдружение за правна помощ на потребителите“  Пловдив.\r\nКопия от писмото ще бъдат изпратени и до идентичните администрации в Ирландия, където е базирана компанията „Ryanair” и до Румъния, на чиято  територия бяха свалени нашите сънародници. \r\nПо време на срещата пострадалите бяха категорични, че към българите е имало подчертано дискриминационно отношение в сравнение с това към италиански граждани, кацнали по-късно на летището в Тимишоара, също с полет на  „Ryanair”. Въпреки това  обаче, техният багаж е бил свален веднага, а всички пасажери откарани и настанени в хотел. В същото време за 190-те българи били предоставени едва 10 стаи, в които пренощували 22 души, предимно майки с деца и възрастни, болни хора.\r\nОсвен към ГД „ГВА“ всички, които желаят, могат да се обърнат и към Европейския потребителски център, за да подадат и искове за обезщетение за отменен полет. Компенсацията зависи от разстоянието на полета, като в случая от Лондон до Пловдив е 400 евро, обясни  Игнат Арсенов от ЕПЦ. Той обаче предупреди, че ако авиопревозвачът докаже наличието на извънредни обстоятелства, има право да откаже да плати обезщетение, тъй като причината за отмяната е извън неговия контрол. При всички положения, при подаване на жалба, центровете в България и Ирландия ще направят всичко необходимо, за да защитят правата на пътниците и те да получат обезщетение, каза още той. \r\nТретата стъпка, която бе обсъдена на срещата в институцията на омбудсмана, бе подаване на искове от страна на пострадалите за обезщетение за вреди по общия ред до Пловдивския районен съд. И в трите случая гражданите ще бъдат юридически консултирани и подпомогнати безвъзмездно от пловдивското сдружение за правна помощ на потребителите, увери адвокат Дечев.", "date": "2018.03.06", "title": "На среща при омбудсмана Мая Манолова бяха набелязани три стъпки за реакция на пострадалите, които бяха блокирани на летището в Тимишоара"}
{"url": "http://www.focus-news.net/news/2018/03/06/2496537/d-r-vladimir-vladimirov-kmet-na-obshtina-kula-poleditsi-skovaha-obshtinata-ot-tri-dni-neprekasnato-se-opesachavat-ulitsi-i-patishta.html", "text": "Поледици сковаха общината от два дни, непрекъснато се опесъчават улици и пътища. Това каза за Радио „Фокус“ – Видин д-р Владимир Владимиров, кмет на Община Кула. Той посочи, че през светлата част на денонощието има гъста мъгла, пътните и уличните настилки са предимно мокри. „През нощта при ниските температури се получава поледица по улиците и пътищата. Непрекъснато се опесъчава“, обясни д-р Владимиров. Независимо от поледиците в сутрешните часове е осигурено нормално придвижване на обществения транспорт. „Снабдяването на селата с хляб и стоки от първа необходимост не е нарушено. Днес сутринта нормално са извозени децата за училище с училищните автобуси“, добави кметът на Община Кула. Той посочи, че има достатъчно средства за зимното поддържане на общинската пътна мрежа и на улиците в населените места. „Големият сняг наваля в Кула преди седмица, поледицата ни скова от 2 - 3 дни, но от утре температурите се повишават. Разходите през тази зима в Общината бяха значително по-малко в сравнение с други години“, каза още д-р Владимиров.\r\nАнна ЛОЗАНОВА", "date": "2018.03.06", "title": "Д-р Владимир Владимиров, кмет на Община Кула: Поледици сковаха общината от три дни, непрекъснато се опесъчават улици и пътища"}
{"url": "http://www.focus-news.net/news/2018/03/06/2496538/stara-zagora-diplomanti-po-stenopis-vav-vtu-izlagat-svoi-tvorbi-v-hudozhestvenata-galeriya-v-grada.html", "text": "На 9 март 2018 г. от 17.30ч. в западната зала на Художествена галерия Стара Загора ще бъде открита представителната изложба  на катедра „Стенопис“ при Факултета по изобразителни изкуства, Великотърновски университет (ВТУ) „Св. Св. Кирил и Методий“ под надслов „И стените говорят...“.  Това съобщиха от пресцентъра на Община Стара Загора. В експозицията са включени дипломни проекти на студенти от специалност „Стенопис“, представени в класически и съвременни техники на буон фреско, а секо, сграфито,  мозайка и витраж, реализирани в архитектурна среда.\r\nСпециалност „Стенопис“ е една от най-старите във Факултета по изобразително изкуство на Великотърновския университет и съществува от неговото създаване. През 2014 г. в катедрата е оборудвано единственото по рода си в страната студио за горещо стъкло ''Hot Shop'' към новооткритата магистърска програма ''Дизайн на стъклото''. Ателиетата за гореща и студена обработка на стъкло са с всички технико-технологични възможности за реализация, както в класическата витражна техника, така и в съвременните техники – фюзинг, слъмпинг и горещи техники за обработка на стъкло.\r\nКатедра „Стенопис“ осигурява висококачествено обучение в акредитираните образователно-квалификационни степени „бакалавър“ в специалност „Изящни изкуства-Стенопис“, “Консервация и реставрация“ и „магистър“ в специалност „Изящни изкуства-Стенопис“ и „Дизайн на стъклото“, както и в научната и образователна степен „Доктор” от професионално направление „Изкуствознание и изобразително изкуство- Стенопис“.\r\nФокус на обучението в акредитираните програми е:\r\n- запознаване с жанровото многообразие, възможности и приложения на стенописта (традиции и съвременност);\r\n- придобиване на професионални знания за технико-технологичните особености в специалността;\r\n- усъвършенстване на уменията за работа в класическите стенописни техники: буон фреско, а секо, сграфито, мозайка и витраж;\r\n- стимулиране творческия подход при решаване на различни проблеми свързани със синтеза на стенописните изкуства и архитектурата (светска и сакрална);\r\n- възможност за реализации на стенописни проекти в реални архитектурни среди;\r\nусвояване на основни знания и умения, необходими за продължаване на професионалната реализация в естетизация на урбанистичната среда.\r\nСпециалност „Стенопис“ във Факултета по изобразително изкуство на ВТУ „Св. Св. Кирил и Методий“ съществува от основаването на университета. Бележити имена спомогнали за развитието на стенопистта в национален мащаб са работилите като преподаватели в специалността: доц.Никола Гелов, проф. Димо Заимов проф. Илия Илиев и др.\r\nОт официалното обособяване на катедра „Стенопис“ през 2007 г. са реализирани над 40 студентски проекти и дипломни работи в реална архитектурна среда в класическите стенописни техники: а секо, смалтова мозайка, класически и съвременен витраж. Осъществените творчески идеи на обучаващите се доказват актуалността на стенопистта, съвременното отношение на младите стенописци към архитектурната среда и иновативната интерпретация на  традиционните монументални изразни средства в интериор, екстериор и градско пространство.\r\nМатериалната база на специалност „Стенопис“  и съвременното оборудване на ателиетата и лабораториите позволява реализация в конкретна техника и материал на иновативни творчески студентски проекти, създадени за реална архитектурна среда.", "date": "2018.03.06", "title": "Стара Загора: Дипломанти по „Стенопис“ във ВТУ излагат свои творби в Художествената галерия в града"}
{"url": "http://www.focus-news.net/news/2018/03/06/2496539/pravda-ruskiyat-patriarh-ustroi-na-balgariya-sedem-minuti-pozor.html", "text": "Седемминутната импровизирана реч на руския патриарх Кирил малко преди да отлитането на делегацията на Руската православна църква от София в Москва предизвика мълчание сред участниците на официалния обед, организиран от Светия синод на Българската църква. Руското издание Правда  пита дали президентът на България Румен Радев му е изпитал срам и отбелязва, че у някои негови съотечественици никак.\r\nБългарските медии публикуват откъси от възмутената реч на патриарха на Руската православна църква (РПЦ) срещу фалшифицирането на резултатите от Руско-турската война от 1877-1878 г. на 140-годишнината от победата, която българите честват на 3 март. На тържествата бе поканен главата на РПЦ, но не и на руския президент.\r\nПатриарх Кирил  бе изумен, че  „в официалната риторика на представителите на държавата (да се чете президента Румен Радева) на равна нога с Русия като освободители са отбелязани Полша, Литва и Финландия, както и Румъния\". „Когато се поинтересувах откъде е тази странна историография то разбрах: лейбгравдията на Финландския полк на руската армия е участвал в освободителната борба. Но това е руски полк, разквартируван във Финландия, както и полковете на руската армия, намиращи се в Полша“, заяви патриархът. \r\n\"Ние сме за историческата истина, г-н президент, ние тази историческа истина сме я спечелили със своя кръв и не може да има никакви политически и прагматични причини днес да се премълчава или да се интерпретира лъжливо. Всички разговори за дружба се сверяват с реалността“, допълни той. \r\nТой припомни, че руският император Александър II е взел непростото решение да помогне на българите. То \"противоречи на интересите на Русия\", която \"преживява трудни времена след поражението в Кримската война\". „Говорейки на съвременния език, на нашата страна са наложени санкции“, отбеляза патриарх: \". „Русия тогава действа срещу цяла Европа, която абсолютно не иска освобождението на България от ислямско иго. Русия изобщо не мисли за  това, какви „задължения“ има пред Европа, когато идва и напълно безкористно освободи българския народ и това е в основата на прекрасната история на чувствата между българите и руснаците, защото това беше война срещу политическия прагматизъм \".\r\nПатриархът призна, че напуска България със смесени чувства, но се надява, че \"нашите две църкви са единственият реален исторически мост, обединяващ нашите народи днес, и е важно този мост да бъде запазен\".\r\nИзследователят от  Института по славянски филологии към РАН Георгий Енгелхард заяви пред изданието, че президент Радев, който е наричан \"проруски\" е символична фигура. Истинската сила по  Конституция принадлежи на министър-председателя  Бойко Борисов от прозападната  партия ГЕРБ, и, съответно, Радев е \"принуден да излъчи не са точно мислите ми.\"\r\n„Второ, България е член на Европейския съюз, член на НАТО, а цялата българска политика се определя отвън. Има искане за Запада да измести Русия, руско-българските отношения, като  един от начините на неговото прилагане е да се предадат „акции“ от Русия и в други страни, за предпочитане членки на НАТО. \"Да, българите помнят Русия и Руско-турската война. Например, основното военно летище и база на НАТО, носи името на руски дипломат.\" Летището „Граф Игнатиево“, а в София стои паметник на Цар Освободител Александър II ... Но ние трябва да се борим за тази памет, което ще бъде невъзможно без последователни усилия“, смята експертът.\r\nНе толкова отдавна ръководителя на полското министерство на външните работи Гжегож Схетина каза, че Аушвиц е освободен Първи украински фронт, т.е. украинците. \"На този януарски ден украинските войници отвориха портите на лагера и го освободиха лагера“, заяви той \r\nВоди се, както виждаме, не само фалшифицирането на всички освободителни войни на Русия. Всичко  положително за руската армия, което не може да бъде оспорено, бива пренебрегнато или пренаписано в полза на съюзниците. И това, което може да хвърли сянка върху руските войници, е необходимо да се третира по негативен начин.\r\nКолко тежи патриотизмът на България?\r\nЗащо България покани турския президент Реджеп Тайип Ердоган на деня на Освобождението от Османското робство? Виктор Турмаков", "date": "2018.03.06", "title": "Правда: Руският патриарх устрои на България седем минути позор"}
{"url": "http://www.focus-news.net/news/2018/03/06/2496542/kristiyan-kovachev-istorik-v-nyakoi-detayli-dneshnoto-obleklo-si-prilicha-s-onova-koeto-sa-noseli-horata-prez-srednovekovieto.html", "text": "В някои детайли днешното облекло си прилича с онова, което са носели хората през Средновековието – балните рокли са добър пример. Това каза в интервю за Радио „Фокус“ – Пирин историкът и докторант в Югозападен университет „Неофит Рилски“ Кристиян Ковачев по повод семинара „Средновековно облекло и въоръжение“, който ще се проведе във висшето учебно заведение на 7 март. Ковачев отбеляза, че днес живеем в различни коренно различни времена. „Ако погледнете Средновековните стенописи, които са запазени ще видите, че са със спуснати одежди, като не са набляга на никакви детайли при тях, докато в по-късно време започва да се набляга на различни детайли – най-вече отворени деколтета и наблягане на бюста. Пак казвам като отделни детайли може да се търсят прилики, особено в церемониалните или балните рокли, които се използват“, добави Ковачев. Той добави, че друга от приликите е, че при жените било важно да бъдат с покрита глава, което ако отидете в някое село, ще видите възрастни жени, християни, които са с покрити глави. „През Средновековието е имало една особеност – това не се отнасяло до малките момичета, защо се е приемало, че те все още не са подложени на разврата, който е присъщ за другите. Мъжете също били с покрити глави, като само в храма сваляли това, което слагали на главите си. Самите извори за начините на обличане през средновековието са доста и могат да бъдат видени от всеки един, който да кажем влиза в Земенският манастир, Боянската църква, а дори в Търново в църквите, тъй като главните извори за облеклото са стенописите“, добави Ковачев. Той заяви, че агиографията също е важен извор. „Преди няколко години в Кърджали бяха открити златовезани епископски одежди от XII век, което доста допринесе за историята на облеклото през средновековието. Както и днес, така и през средновековието дрехите са били много важни за социалното положение. Така например елитът е носел багреници и коприна, докато простолюдието ходело с дрипави дрехи“, уточни Ковачев.\r\nЛивия НИНОВА", "date": "2018.03.06", "title": "Кристиян Ковачев, историк: В някои детайли днешното облекло си прилича с онова, което са носели хората през Средновековието"}
{"url": "http://www.focus-news.net/news/2018/03/06/2496543/sliven-okrazhnata-prokuratura-predade-na-sad-obvinyaem-za-ubiystvo-na-mazh-v-s-skobelevo.html", "text": "Окръжна прокуратура – Сливен предаде на съд Николай К. (на 36 г.). Той е подсъдим за това, че на 10.05.2017 г. в землището на с. Скобелево, общ. Сливен, умишлено умъртвил възрастен мъж от с. Скобелево, общ. Сливен, като убийството е извършено по особено мъчителен начин за убития. Това съобщиха от Апелативна прокуратура-Бургас. Подсъдимият работел като пастир в с. Скобелево, общ. Сливен. Пострадалият упражнявал същата професия. Двамата пасели поверените им животни на едно и също пасище. \r\nНа 10 май 2017 г., Николай К. употребил алкохол. В следствие от това подсъдимият бил видимо разгневен и се зарекъл да убие пострадалия, който се намирал на около 200 метра от него. Николай К. взел един дървен кол и се приближил до възрастния човек.\r\nПострадалият с нищо не предизвиквал подсъдимия, но въпреки това той го спънал на земята и започнал да му нанася множество удари с кола (по главата, лицето, врата, гърдите, корема и крайниците). Същевременно подсъдимият започнал да нанася и удари с ритници в корема и гръдния кош на поваления мъж. Упражненото насилие довело до смъртта на пострадалия.  \r\nОкръжен съд – Сливен е насрочил заседанието си за 07.03.2018 г.", "date": "2018.03.06", "title": "Сливен: Окръжната прокуратура предаде на съд обвиняем за убийство на мъж в с. Скобелево"}
{"url": "http://www.focus-news.net/news/2018/03/06/2496548/komisiyata-po-vanshna-politika-v-narodnoto-sabranie-obsadi-s-predstaviteli-na-skupshtinata-na-cherna-gora-dvustrannoto-satrudnichestvo.html", "text": "Делегация на Комисията по външна политика на Народното събрание (НС), водена от нейния председател Джема Грозданова, е на посещение в Черна гора по покана на председателя на Комисията по международни отношения и емиграция на Скупщината на Черна гора Андрия Николич. Българската делегация беше приета от президента на страната Филип Вуянович. Това съобщиха от пресцентъра на Народното събрание.\r\n„България ще продължи с реални действия да подкрепя страните от Западните Балкани и конкретно Черна гора в стремежа й към пълноправно членство в ЕС. На парламентарно ниво това вече беше потвърдено и с приетото с консенсус от националните парламенти на държавите-членки на ЕС Изявление на ръководителите на делегации от 17 февруари т.г. на Интерпарламентарната конференция за Общата външна политика и политика на сигурност и Общата политика за сигурност и отбрана, проведена в София“, подчерта Джема Грозданова. Участниците в срещата с президента Вуянович изразиха съгласие, че от първостепенно значение за региона остава европейската перспектива за Западните Балкани, при отчитане на индивидуалния напредък на всяка страна. От изключителна важност както за Черна гора, така и за региона е, че в рамките на председателството на Съвета на ЕС България успява да даде нов тласък в процеса на европейската интеграция на страните от Западните Балкани, беше отбелязано по време на разговора. \r\nПо-рано днес българските народни представители имаха срещи с председателя на Скупщината на Черна гора Иван Брайович, с Комисията по международни отношения и емиграция, с Комисията по европейска интеграция, с Комисията по сигурност и отбрана и с групата за приятелство на парламента на Черна гора. \r\nНа срещите беше обсъдена амбицията на Черна гора да отвори всички преговорни глави до края на председателството на Съвета на ЕС на триото Естония, България и Австрия и да започне процес на затварянето им до края на мандата на Европейската комисия през 2019 г. Черногорските парламентаристи изразиха благодарност към българския парламент за последователната му подкрепа за евроатлантическата интеграция на страната им. \r\n„Реформите за утвърждаване на върховенството на закона, добросъседските отношения между страните от Западните Балкани ще допринесат за устойчивостта, сигурността и просперитета на европейския континент. Основен остава приносът на Черна гора към регионалната и международната сигурност”, посочи председателят на Комисията по външна политика на Народното събрание Джема Грозданова. В процеса на развитието на двустранните отношения България е готова да сподели своя опит в преговорния процес на Черна гора с ЕС, включително с парламентарна експертиза, подчерта тя. \r\nВ областта на регионалното сътрудничество бяха обсъдени измеренията на енергийната, транспортната и дигиталната свързаност. В двустранен план беше изразено задоволство от активизирането на отношенията и на политическия диалог между България и Черна гора на всички нива. \r\nВ състава на българската делегация са народните представители Полина Христова, Димитър Главчев и Петър Витанов.", "date": "2018.03.06", "title": "Комисията по външна политика в Народното събрание обсъди с представители на Скупщината на Черна гора двустранното сътрудничество"}
{"url": "http://www.focus-news.net/news/2018/03/06/2496546/chanka-koralska-zam-kmet-na-burgas-zapochna-vazstanovyavaneto-na-porazheniyata-varhu-patnata-infrastruktura-sled-obilniya-snegovalezh.html", "text": "Започна възстановяването на пораженията върху пътната инфраструктура след обилния снеговалеж. Това съобщи за Радио „Фокус“ - Бургас Чанка Коралска, зам.-кмет по строителство на Община Бургас. По думите ѝ състоянието на уличната мрежа е много тежко. „Фирмите работят на максимален капацитет, доколкото метеорологичните условия позволяват така, че да успеем да овладеем ситуацията“, добави тя. По думите ѝ от вчера е създадена организация на ремонтните дейности. Дупките се запълват със студена асфалтова смес по основните пътни артерии, където преминават автобусите на градския транспорт и по междукварталните връзки. Такива има по пътя Бургас - кв. „Ветрен“, част от първокласния път 1-6. Утре ще се работи по ул. „Транспортна“ - участъка от кръговото на входа на Бургас към кръговото на изхода за кв. „Сарафово“. Днес се кърпят големите дупки, които са се отворил по трасето Бургас - кв. „Крайморие“ и по бул. „Демокрация“, „Иван Вазов“, „Сан Стефано“. Кърпежи и запълване на дупки са направени и по бул. „Струга“. На 20 март ще започне ремонтът на булеварда в участъка от болницата до кръговото на „Трапезица“. Той ще бъде фрезован и преасфалтиран. Ремонтните дейности ще приключат до 15 - 20 април. Кръпки се правят по ул. „Одрин“, по пътя за „Долно Езерово“, бул. „Проф. Якимов“. На 8 март ще започне ремонтът на пътя на Индустриалната зона и „Долно Езерово“ – „Братово“. „Докато се извършва фрезоване на участъка, ще се наложи пътят да бъде изцяло затворен. Ще се обяви обходен маршрут“, добави Коралска. Пешеходните пътеки ще се освежат с боя в края на март. Ще се извърши и допълнително осветяване на пешеходни пътеки по натоварени пътища в града.\r\nМария РУСЕВА", "date": "2018.03.06", "title": "Чанка Коралска, зам.-кмет на Бургас: Започна възстановяването на пораженията върху пътната инфраструктура след обилния снеговалеж"}
{"url": "http://www.focus-news.net/news/2018/03/06/2496545/afp-donald-tramp-privetstva-vazmozhni-progres-po-otnoshenie-na-severna-koreya.html", "text": "Президентът на САЩ Доналд Тръмп приветства „възможният прогрес“ относно севернокорейския ядрен въпрос, след като Сеул обяви, че Пхенян е готов да обсъди възможността да предаде атомното си оръжие срещу гаранции за сигурността си, предава  AFP.\r\n„За първи път от много години е положено сериозно усилия от всички заинтересовани страни“, заяви Тръмп от профила си в социалната мрежа „Туитър“. „Светът гледа и чака! Може и да е лъжлива надежда, но САЩ са готови да поемат във всяка посока“, допълни той. Виктор Турмаков", "date": "2018.03.06", "title": "AFP: Доналд Тръмп приветства „възможни прогрес“ по отношение на Северна Корея"}
{"url": "http://www.focus-news.net/news/2018/03/06/2496544/shumen-ostava-v-sila-preporakata-na-rzi-vodata-v-nyakolko-naseli-mesta-ot-oblastta-da-ne-se-izpolzva-za-piene-zaradi-povishena-matnost.html", "text": "Водата в Шумен все още е неприемлива по показател мътност, сочат данните на сайта на Регионалната здравна инспекция - Шумен. Повишена мътност е отчетена и при лабораторния контрол на днешните проби. В сила остава препоръката на РЗИ - Шумен водата в населените места, водоснабдявани от язовир „Тича” - гр. Шумен, гр. В. Преслав, с. Панайот Волов, с. Белокопитово и с. Дибич да не се ползва за пиене.", "date": "2018.03.06", "title": "Шумен: Остава в сила препоръката на РЗИ водата в няколко насели места от областта да не се използва за пиене заради повишена мътност"}
{"url": "http://www.focus-news.net/news/2018/03/06/2496552/blagoevgrad-intenzivno-e-dvizhenieto-v-grada-patnite-nastilki-na-mesta-sa-mokri.html", "text": "Интензивен е трафикът в централна градска част, пътните настилки са частично мокри, предаде репортер на Радио „Фокус“ – Пирин. Нормално се извършва движението на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.03.06", "title": "Благоевград: Интензивно е движението в града, пътните настилки на места са мокри"}
{"url": "http://www.focus-news.net/news/2018/03/06/2496549/blagoevgrad-bez-problemi-se-osashtestvyava-preminavaneto-na-motorni-prevozni-sredstva-prez-gkpp-kulata-i-ilinden.html", "text": "Нормално натоварен е трафикът на граничните пунктове „Кулата“ и „Илинден“. Това съобщиха за Радио „Фокус“ – Пирин от Главна дирекция „Гранична полиция“. На останалите пунктове по българо-гръцката граница преминаването се извършва без проблеми. Нормално е и движението на българо-македонската граница.\r\nЛивия НИНОВА", "date": "2018.03.06", "title": "Благоевград: Без проблеми се осъществява преминаването на моторни превозни средства през ГКПП „Кулата“ и „Илинден“"}
{"url": "http://www.focus-news.net/news/2018/03/06/2496535/afp-frantsiya-i-velikobritaniya-iskat-speshno-sabranie-na-oon-otnosno-siriya.html", "text": "Франция и Великобритания искат спешно събрание на Съвета за сигурност на ООН, за да се обсъди провала на 30-дневното примирие, обявено в Сирия, предава  AFP.\r\nСъветът за сигурност ще се събере в сряда, за да обсъди въздушните удари и сблъсъците в контролирания от сирийската опозиция анклав Източна Гута, които продължават, въпреки примирието изискано от Световната организация преди десет дни.  Виктор Турмаков", "date": "2018.03.06", "title": "AFP: Франция и Великобритания искат спешно събрание на ООН относно Сирия"}
{"url": "http://www.focus-news.net/news/2018/03/06/2496547/usgs-v-papua-nova-gvineya-e-registrirano-zemetresenie-s-magnitud-67.html", "text": "Земетресение с магнитуд 6,7 по скалата на Рихтер е регистрирано в централната част на Папуа-Нова Гвинея, показва справка на интернет страницата на  Геологическата служба на САЩ (USGS).\r\nСпоред сеизмолозите епицентърът се намира на 57 км. югозападно от град Тари на дълбочина от 33 км.  За момента няма данни за жертви и разрушения.  Виктор Турмаков", "date": "2018.03.06", "title": "USGS: В Папуа-Нова Гвинея е регистрирано земетресение с магнитуд 6,7"}
{"url": "http://www.focus-news.net/news/2018/03/06/2496555/api-otvoreni-sa-tsenovite-oferti-za-remonta-na-32-km-ot-pat-ii-59-momchilgrad-ivaylovgrad.html", "text": "Отворени са ценовите оферти на участниците в тръжната процедура за избор на изпълнител на строително-монтажните работи при ремонта на 32 км от път II-59 Момчилград - Крумовград - Ивайловград от км 24+548 до км 56+861.68. Това съобщиха от пресцентъра на Агенция \"Пътна инфраструктура\". Отворените ценови предложения на допуснатите участници в двете обособени позиции на обществената поръчка са: \r\n- За обособена позиция №1: Път II-59 Момчилград - Крумовград - Ивайловград от км 24+548 до км 30+439, област Кърджали, отворената оферта е на ДЗЗД „ИЗТОЧНИ РОДОПИ-3“, в което участват: „Пътстройинженеринг“ АД, „ПСК Виастрой“ ЕООД, „Пътища“ АД, БКС „Горна Оряховица“ АД и „Атлас-Балкан“ ООД – 2 832 496.43 лв. без ДДС;\r\n- За обособена позиция №2: Път II-59 Момчилград - Крумовград - Ивайловград от км 30+439 до км 56+861.68, в област Кърджали и област Хасково, отворените ценови оферти са на:\r\n- „ТРЕЙС ГРУП ХОЛД“ АД – 15 280 745.80 лв. без ДДС;\r\n- ОБЕДИНЕНИЕ „ПЪТ II-59“, в което участват „Джи Пи Груп „ АД и „Контратас Инглесиас“ АД – 14 991152.26 лв. с ДДС.\r\nОтсечката в обособена позиция 2 ще се финансира със средства от Програмата за трансгранично сътрудничество ИНТЕРРЕГ V-A Гърция – България 2014-2020 г. Тя се финансира от Европейския съюз чрез Европейския фонд за регионално развитие. Приносът на ЕС е 85% от бюджета на програмата, а 15% е от държавните бюджети на Република България и Република Гърция.\r\nВ първия участък, който е близост до село Карамфил, е предвидена рехабилиция на асфалтовата настилка и изграждането на две бетонови подпорни стени с обща дължина 25 метра. Във втория участък - от км 30+439 до км 56+861.68 на път II-59, ще бъде извършена реконструкция на пътя в чертите на Крумовград и с. Полковник Желязово и рехабилитация на настилката. \r\nСрокът за изпълнение на строително-монтажните дейности в първия участък е 8 месеца, а във втория – 14 месеца.", "date": "2018.03.06", "title": "АПИ: Отворени са ценовите оферти за ремонта на 32 км от път II-59 Момчилград – Ивайловград"}
{"url": "http://www.focus-news.net/news/2018/03/06/2496556/blagoevgrad-prohodimi-sa-patishtata-v-oblastta-trafikat-e-intenziven-po-glaven-pat-e-79-i-avtomagistrala-struma-v-oblastta.html", "text": "Сухи и нормално проходими са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. Само по високите и усойни места е възможно да има мокри и хлъзгави участъци, които са обработени със смеси срещу заледяване. Трафикът е интензивен по главен път Е-79 и автомагистрала „Струма“ в областта. \r\nПрез деня са регистрирани два инцидента на главен път Е-79. Първият бе в района на полигона край Благоевград, а вторият - в близост до село Черниче. При катастрофите няма пострадали. Няма въведени ограничения за движението на леки и товарни автомобили в региона. Повишена опасност от падащи камъни през целия зимен сезон има в района на Кресненското дефиле и прохода Предел, затова шофьорите трябва да карат с особено внимание там.\r\nЛивия НИНОВА", "date": "2018.03.06", "title": "Благоевград: Проходими са пътищата в областта, трафикът е интензивен по главен път Е-79 и автомагистрала „Струма“ в областта"}
{"url": "http://www.focus-news.net/news/2018/03/06/2496553/pazardzhik-natovaren-e-trafikat-v-rayona-na-kragovite-krastovishta-na-mosta-na-reka-maritsa-v-grada.html", "text": "Натоварен е трафикът в района на кръговите кръстовища край моста на река Марица в Пазарджик, предаде репортер на Радио „Фокус” – Пазарджик. В началото на работната седмица в тази част на града се движат повече автомобили, като на моменти се образуват колони от автомобили и частични задръствания. Интензивен е трафикът и по околовръстния път – улица „Стефан Стамболов“. Движението се затруднява от множество тежкотоварни автомобили. В областния град настилките са мокри на места, няма затворени за движение улици. Струпване на леки автомобили има по кръстовищата.\r\nВаня НИКОЛОВА", "date": "2018.03.06", "title": "Пазарджик: Натоварен е трафикът в района на кръговите кръстовища на моста на река Марица в града"}
{"url": "http://www.focus-news.net/news/2018/03/06/2496554/montana-spetsialna-komisiya-sledi-za-sastoyanieto-na-rechnite-korita-i-yazoviri-na-teritoriyata-na-naselenite-mesta-v-obshtina-berkovitsa.html", "text": "Специална комисия следи за състоянието на речните корита и язовири на територията на населените места в община Берковица. Това съобщиха за Радио „Фокус“ – Видин от пресцентъра на Общината. При извършени проверки е установено, че няма покачване на водното ниво по основните реки в общината – р. Бързия, р. Берковска река и р. Златица. Наблюдава се частично замръзване в участъци със слабо течение. Водното ниво на язовир „Мишковец“ е около ниво мъртъв обем, язовирите “Широка пляна“, „Валога“, „Престола“ и „Престоя“ в село  Костенци, язовир „Лаката“ и язовир „Шербанов дол“ в село Бокиловци са на преливник, а язовирите „Конярево“ и „Реката“ са около 2 метра под преливник. Язовирите са замръзнали и със снежна покривка върху леда. Периодично се търсят кметовете на населените места в общината да следят нивото на реките и язовирите. По данни на Хидро метереологичната станция в Монтана средните температури за седмицата ще бъдат 4.2 градуса, а сумарното количество на валежите ще е 6.00 мм, което не предполага рязко увеличение на температурите и обилно снеготопене. През следващите дни не се очаква бързо и рязко покачване на водните нива в реките и язовирите. Със заповед на кмета е организирано и наблюдение състоянието на мостовете и водните нива в критичните точки, ежедневно събиране на информация и докладване в Областна администрация – Монтана, съгласно постъпилите указания от компетентни органи. Община Берковица продължава да очаква от държавата да бъдат финансирани от държавния бюджет подпорни стени край река Берковска, преминаваща през града.", "date": "2018.03.06", "title": "Монтана: Специална комисия следи за състоянието на речните корита и язовири на територията на населените места в община Берковица"}
{"url": "http://www.focus-news.net/news/2018/03/06/2496558/veliko-tarnovo-uvelichava-se-broyat-na-zabolelite-ot-grip-i-ostri-respiratorni-zabolyavaniya-v-oblastta.html", "text": "Увеличава се броят на заболелите от грип и остри респираторни заболявания (ОРЗ) в област Велико Търново. Това съобщиха за Радио „Фокус“ – Велико Търново от Регионална здравна инспекция (РЗИ)-Велико Търново. Областта е далеч от обявяването на грипна епидемия, но за изминалата седмица средното ниво при броя на заболелите е било 74.47 на 10 000 души. На национално ниво цифрата е 118.32 на 10 000 души. Предходната седмица заболеваемостта в областта е била 42.35 на 10 000 души, при 128.26 на 10 000 души на национално ниво. Епидемичният процес е в обичайните за сезона граници, отговарящи на средно ниво на заболеваемост от грип и ОРЗ. С цел предотвратяването на сериозни последствия, от РЗИ препоръчват ограничаване на контактите, посещенията на масови мероприятия, пътуванията в области с по-висока заболеваемост.\r\nНадежда КРЪСТЕВА", "date": "2018.03.06", "title": "Велико Търново: Увеличава се броят на заболелите от грип и остри респираторни заболявания в областта"}
{"url": "http://www.focus-news.net/news/2018/03/06/2496559/aneliya-dimitrova-zam-kmet-na-svishtov-prodalzhavat-rodolyubivite-initsiativi-v-grada-posveteni-na-natsionalniya-praznik-na-balgariya.html", "text": "През настоящата седмица продължават родолюбивите инициативи в града, посветени на Националния празник на България. Това каза в предаването „Добре дошли в Свищов“ на Радио „Фокус“ – Велико Търново зам.-кметът на Общината Анелия Димитрова. Тя добави, че предстои да се проведе ученическото състезание под надслов „Моята България“. „То се организира за трета поредна година от Общината, а в настоящото издание ще се включат деца и младежи на възраст от 5-ти до 7-ми клас от свищовските училища. Събитието е посветено на Националния празник и 140-годишнината от Освобождението на България. В рамките му учениците ще покажат знания за историята и освобождението на страната“, каза още Анелия Димитрова. Състезанието ще се проведе в петък от 14.00 часа в сградата на Община Свищов.\r\nЛуиза ТРАНЧЕВА", "date": "2018.03.06", "title": "Анелия Димитрова, зам.-кмет на Свищов: Продължават родолюбивите инициативи в града, посветени на Националния празник на България"}
{"url": "http://www.focus-news.net/news/2018/03/06/2496560/stara-zagora-zakupeni-sa-parvite-novi-knigi-za-2018-godina-v-obshtinska-biblioteka-iskra-v-kazanlak-sas-sredstva-ot-bibliotechniya-byudzhet.html", "text": "Закупени са първите нови книги за 2018 година за Детско-юношеския отдел на Общинска библиотека \"Искра\" в Казанлък, със средства от библиотечния бюджет, каза за Радио „Фокус“ Анна Кожухарова, директор на библиотеката. Тя поясни, че закупените нови заглавия са 69 и са на стойност  над 490 лева. \r\nСред постъпленията има книжки от поредиците \"Опознавам света\" - енциклопедии за най-малките на различни теми, \"Четем, играем и растем\" - книжки с играчка автобус или камион, първи книжки - първи кубчета, комплект от картонени книжки с форма на кубчета, книжки пъзели, първи картинки - първи думи - първи пъзели - комплект от книга и два пъзела с елементи, \"Звуците около нас\" - книжки с весели разкази за животни, озвучени със смартфон и други.\r\nГоляма част от книгите са за най-малките библиотечни посетители- бебетата от новата територия за тях - \"Библиотека на бебетата\".\r\nИзданията изпълняват и функцията да подпомогнат родителите в избора на подходящи книги за децата, но и да спестят средства на младите семейства с финансови затруднения. Съвсем скоро те ще могат да се ползват на място или да се заемат за прочит у дома. \r\nКожухарова поясни, че дарението е факт, благодарение и на провеждането на благотворителното Коледно ателие \"Весела Коледа\" за картички и рисунки. „Децата, които твориха, участваха с много отговорност и с настроение, защото знаеха, че техният труд ще е в полза на децата-читатели. Така с общи усилия бяха постигнати невероятни резултати- над 200 продадени картички станаха посланици на каузата детско четене“, каза Кожухарова.\r\nОбщо 450 участници в благотворителния базар – деца от градините, ученици и родители, взеха участие в ателиетата и имат принос към благотворителната кауза. \r\nСлавяна ГАЙДАРОВА", "date": "2018.03.06", "title": "Стара Загора: Закупени са първите нови книги за 2018 година в Общинска библиотека \"Искра\" в Казанлък, със средства от библиотечния бюджет"}
{"url": "http://www.focus-news.net/news/2018/03/06/2496557/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.06", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/06/2496562/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Заради валежите от дъжд и снеготопенето е повишена опасността от падащи камъни и свличане на земни маси по всички пътища в областта. Това съобщи за Радио „Фокус“ – Смолян дежурният в Областно пътно управление - Смолян. Заради срутище остава затворен пътят Рудозем – Смилян. Обходният маршрут е Рудозем – Серафимово – Чокманово – Смилян и обратно. Остава в сила ограничението по направленията Лъки – Рожен и Момчиловци – местност Момина вода, където товарните автомобили трябва да са с вериги и под 12 тона и да са без ремаркета и полуремаркета. Пътните настилки в областта навсякъде са мокри и проходими при зимни условия. През деня не са постъпвали сигнали за инциденти по пътищата в областта. Поради стеснен габарит на пътя през целия зимен сезон остава в сила ограничението за движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са мокри на места. Автомобилният трафик е интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.03.06", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/03/06/2496565/veliko-tarnovo-21-sa-spasitelite-v-dvata-planinski-spasitelni-otryada-na-bchk-v-rayona-na-hizha-gramadliva-i-hizha-chumerna.html", "text": "21 са спасителите в двата планински спасителни отряда на БЧК – Велико Търново. Това съобщи за Радио „Фокус“ – Велико Търново Румяна Христова от червенокръстката организация. Тя посочи, че те системно дават дежурства в двете бази на отрядите – хижа „Грамадлива“ и хижа „Чумерна“. Дадените дежурства в бази и хижи за миналата година наброяват 164 дни. Спасителните акции, които са провели двата отряда са продължили четири дни. Те са оказали помощ общо на двама души. Планинската спасителна служба работи за намаляване на травматизма и за спасяване живота на пострадалите в планините. „През годините са изнесени беседи пред други организации, издадени са метеорологични бюлетини, поместени материали в пресата и излъчени радиопредавания. Добрата профилактична дейност по превенция на планинския травматизъм дава добри резултати“, посочи Румяна Христова.\r\nНадежда КРЪСТЕВА", "date": "2018.03.06", "title": "Велико Търново: 21 са спасителите в двата планински спасителни отряда на БЧК в района на хижа „Грамадлива“ и хижа „Чумерна“"}
{"url": "http://www.focus-news.net/news/2018/03/06/2496564/gabrovo-70-godishna-zhena-ot-tryavna-e-stanala-zhertva-na-telefonna-izmama-s-23-000-leva.html", "text": "Служители на Районно управление на МВР-Трявна задържаха мъж, съпричастен към телефонна измама. Това съобщиха от пресцентъра на МВР. Работата по случая започнала на 1 март, след сигнал в полицията, че 70-годишна жена от града е станала жертва на измама. На 27 февруари, по сценария „съдействие на полицията за залавяне на извършители на измами“, жената оставила на предварително посочено място плик с 15 000 лв. Ден по-късно получила повторно обаждане с искане за допълнителни средства и на 1 март предала на непознат мъж, с когото се срещнала пред дома си, плик с още 8000 лв.\r\nСлед сигнала полицейските служители предприели незабавни оперативно-издирвателни и заградителни действия и задържали мъжа – 29-годишен от Габрово, непосредствено след получаването на парите. По случая е образувано досъдебно производство. След доклад на материалите в Районна прокуратура-Трявна, той е привлечен като обвиняем и му е наложена мярка за неотклонение „подписка“.", "date": "2018.03.06", "title": "Габрово: 70-годишна жена от Трявна е станала жертва на телефонна измама с 23 000 лева"}
{"url": "http://www.focus-news.net/news/2018/03/06/2496567/liliya-krivorova-nvim-po-vreme-na-dravskata-otbranitelna-operatsiya-parva-balgarska-armiya-s-uspeh-izpalnyava-postavenata-i-zadacha-i-provalya-zamisala-na-germanskoto-komandvane.html", "text": "В продължилите 14 денонощия боеве 1-ва българска армия губи 6850 убити, ранени и безследно изчезнали войници и офицери, които написват с кръвта си героичната Дравска епопея. Това заяви в интервю за Агенция „Фокус“ Лилия Криворова – главен експерт във Националния военноисторически музей, по повод 73-годишнината от провелата се на 6 март 1945 година Дравска операция в заключителната фаза на Втората световна война. „Операцията е подготвена и проведена от 1-ва българска армия - 99 662 души, с командващ генерал Владимир Стойчев и началник-щаб полковник Петър Хаджииванов. От средата на януари 1945 г. нейните войски заемат района по левия бряг на р. Драва  в Южна Унгария“, разказа Лилия Криворова. Тя подчерта, че на 13 февруари Съветската армия освобождава Будапеща и се подготвя за Виенската настъпателна операция,  която трябва да започне на 15 март. Според нея едно успешно настъпление на съветските войски към Австрия би поставило в изключително трудно положение германската армия. „За да спечели време и организира отбраната на Берлин, командването на Вермахта планира да нанесе мощен удар срещу съюзническите войски южно от езерото Балатон и северно от р. Драва. При тази обстановка на 3-ти украински фронт е поставена задача, без да прекратява подготовката си за настъпление към Виена, временно да премине към отбрана. В края на февруари и през първата половина на март Трети украински фронт подготвя и провежда Балатонската отбранителна операция. Нейна съставна част е и Дравската отбранителна операция на 1-ва българска армия“, посочи Лилия Криворова. \r\nТя допълни, че на 6 март 1945 г. в 1,20 часа германските войски форсират р. Драва, а в полосата на нашата армия най-активни бойни действия се водят на двата фланга. \r\n„На десния фланг ударът на противника е насочен главно срещу 64-ти корпус на 57-а армия. Благодарение на превъзходството в сили и средства, 2-ра германска танкова армия се вклинява в неговата отбрана при гр. Нагбайом. Съгласно предварителната договореност веднага 31-ви пехотен полк от нашата 12-а пехотна дивизия на 3-ти корпус оказва съдействие на съветските войски. В следващите дни за спиране настъплението в стика между двете армии последователно се въвеждат в сражение 12-а и част от силите на 10-а пехотна дивизия. В участъка на 3-ти корпус особено ожесточени боеве се водят при селата Яко, Чекел и Сабаш, където от 6 до 12 март 10-а и 12-а пехотна дивизия заедно с 299-а съветска дивизия отразяват опитите на 2-ра танкова армия да пробие отбраната“, разказа още Лилия Криворова и допълни, че съвместните действия на българските и съветските войски са успешни и към 12 март противниковото настъпление към Нагбайом – Капошвар е спряно като по този начин не се допуска пробив между двете армии. \r\n„Ударът на противника на левия фланг срещу 4-ти корпус започва с форсирането на р. Драва северно от гр. Долни Михоляц и настъпление в направление на гр. Харкан. След двудневни ожесточени боеве германските войски не успяват да достигнат височините около Харкан. На помощ на нашите войски идва част от резерва на Трети украински фронт – 133-ти стрелкови корпус. От 8 март започват съвместните бойни действия за ликвидиране на вклинилия се противник“, посочи тя. \r\n„Първа българска армия с успех изпълнява поставената й задача и проваля замисъла на германското командване. Тя не допуска пробив на противника и излизането му във фланг и тил на основната групировка на Трети украински фронт. С това армията осигурява не само възможност за действие на войските на фронта при отразяване на удара на противника, но и допринася за успешната му подготовка за преминаване в решително настъпление. След успешното отразяване на немската офанзива 1-ва българска армия провежда Мурската настъпателна операция (29 март – 14 април 1945)“, допълни още Лилия Криворова. \r\nИван ЛАЗАРОВ", "date": "2018.03.06", "title": "Лилия Криворова, НВИМ: По време на Дравската отбранителна операция Първа българска армия с успех изпълнява поставената ѝ задача и проваля замисъла на германското командване"}
{"url": "http://www.focus-news.net/news/2018/03/06/2496566/sport-arsen-venger-othvarli-vazmozhnostta-da-podade-ostavka-ot-arsenal.html", "text": "Старшият треньор на Арсенал Арсен Венгер заяви, че няма планове да напуска лондонския клуб до края на сезона.\r\nФренският треньор сключи двугодишен договор с „Арсенал“ миналото лято, но според някои местни медии, ръководството на клуба може да го помоли да напусне своя пост преждевременно. Той отхвърли данните и заяви, че ще възнамерява да остане на поста до края на договора. \r\nАрсенал в момента са на шесто място в класирането на английското първенство.  Виктор Турмаков", "date": "2018.03.06", "title": "Спорт: Арсен Венгер отхвърли възможността да подаде оставка от Арсенал"}
{"url": "http://www.focus-news.net/news/2018/03/06/2496569/ognyan-zlatev-ek-ikonomicheskiyat-rastezh-i-rabotnite-mesta-v-evropa-zavisyat-ot-sposobnostta-ni-da-go-podkrepyame.html", "text": "Цел на Европейската комисия е да насърчи възможно най-много хора да станат предприемачи, както и да улесни създаването и развитието на бизнеса им. Това каза ръководителят на Представителството на ЕК в България Огнян Златев по време на участие в конференцията Startup Europe Week Sofia в София, съобщиха от пресцентъра на Представителство на ЕК в България. \r\n\"Само 37% от европейците желаят да бъдат самостоятелно заети, в сравнение с 51% от хората в САЩ и Китай\", припомни статистиката Златев. \"В Европейската комисия искаме и работим върху това Европейският съюз да се превърне в основно място за дискусии за бъдещето, независимо дали става въпрос за цифровизация, социално предприемачество или опазване на околната среда. Един от безспорните позитиви от членството в ЕС е превръщането на България в своеобразен \"дигитален хъб\", не само на Балканите, но и в Европа. През последните години България преживя истински бум по отношение на инициативи, свързани с финансов инженеринг, дигитални умения, предприемачество\", посочи още Огнян Златев.", "date": "2018.03.06", "title": "Огнян Златев, ЕК: Икономическият растеж и работните места в Европа зависят от способността ни да го подкрепяме"}
{"url": "http://www.focus-news.net/news/2018/03/06/2496568/gd-granichna-politsiya-na-gkpp-kapitan-andreevo-i-gkpp-lesovo-na-balgaro-turskata-granitsa-e-intenziven-trafikat-na-tovarni-avtomobili-na-izhod-ot-stranata.html", "text": "На ГКПП \"Капитан Андреево\" и ГКПП \"Лесово\" на българо-турската граница е интензивен трафикът на товарни автомобили на изход от страната. Това съобщиха за Агенция \"Фокус\" от ГД \"Гранична полиция\".\r\nНа границите със Сърбия, Макефония Гърция и Румъния трафикът е нормален на всички контролно-пропускателни пунктове.", "date": "2018.03.06", "title": "ГД \"Гранична полиция\": На ГКПП \"Капитан Андреево\" и ГКПП \"Лесово\" на българо-турската граница е интензивен трафикът на товарни автомобили на изход от страната"}
{"url": "http://www.focus-news.net/news/2018/03/06/2496570/varna-vazstanoveno-e-dvizhenieto-po-pat--29-varna-dobrich-v-uchastaka-ot-aksakovska-panorama-do-selo-novakovo.html", "text": "Възстановено е движението по път II-29 Варна - Добрич в участъка от Аксаковска панорама до село Новаково. Това съобщиха от пресцентъра на Агенция \"Пътна инфраструктура\".", "date": "2018.03.06", "title": "Варна: Възстановено е движението по път II-29 Варна - Добрич в участъка от Аксаковска панорама до село Новаково"}
{"url": "http://www.focus-news.net/news/2018/03/06/2496571/vidin-magla-namalyava-vidimostta-do-50-metra-na-mesta-v-oblastta.html", "text": "Мъгла намалява видимостта до 50 метра на места в областта. Това каза за Радио „Фокус“ – Видин дежурният служител в Областно пътно управление – Видин. Пътните настилки са мокри, на места заледени. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1102 с. Извор – гр. Димово се осъществява в една лента поради намален габарит на пътното платно. В областния град трафикът е натоварен в централната градска част,  по бул. “Панония“ и на входно-изходните артерии на града.\r\nАнна ЛОЗАНОВА", "date": "2018.03.06", "title": "Видин: Мъгла намалява видимостта до 50 метра на места в областта"}
{"url": "http://www.focus-news.net/news/2018/03/06/2496563/sopch-broyat-na-zaginalite-v-iztochva-guta-dostiga-do-800-dushi.html", "text": "По данни на базираната в Лондон „Сирийска обсерватория за правата на човека“ две седмици след началото на ожесточените бомбардировки над контролирания от сирийската опозиция анклав Източна Гута, броят на загиналите цивилни в него достига до 800 души, предава  AFP.\r\n„Обсерваторията“ съобщава, че сред загиналите най-малко 177 са деца. Сирийското правителство стартира настъпление по Източна Гута, последният бастион на опозицията край Дамаск, на 18 февруари.  Виктор Турмаков", "date": "2018.03.06", "title": "СОПЧ: Броят на загиналите в Източва Гута достига до 800 души"}
{"url": "http://www.focus-news.net/news/2018/03/06/2496574/api-vazstanoveno-e-dvizhenieto-po-pat-i-1-vidin-montana-na-okolovrastnoto-na-vidin.html", "text": "Възстановено е движението по път I-1 Видин - Монтана на околовръстното на Видин. Това съобщиха от пресцентъра на Агенция \"Пътна инфраструктура\". Възстановено е движението на всички автомобили по път III-112 Тополовец – Добри дол при км 2.", "date": "2018.03.06", "title": "АПИ: Възстановено е движението по път I-1 Видин - Монтана на околовръстното на Видин"}
{"url": "http://www.focus-news.net/news/2018/03/06/2496572/pregled-na-mezhdunarodnite-novini-do-18-chasa-agentsiya-fokus.html", "text": "Финансовите министри на страните-членки от Европейския съюз са решили да извадят Бахрейн, Маршалските острови и Санта Лучия от списъка на Съюза за офшорни зони следващата седмица, намалявайки страните, които попадат в документа до шест, според документ.\r\nХодът, предложен от европейски експерти и трябва да бъде одобрен от министрите на среща на 13 март, е в продължение на подобна мярка от януари, когато бяха извадени още осем офшорни зони. Така, от 17 първоначално включени страни в списъка през декември, скоро там ще останат 6: Американска Самоа, Гуам, Намибия, Палау, Самоа и Тринидад и Тобаго.\r\n*** Въздушните удари, нанесени от Русия и от водената от САЩ международна коалиция са убили голям брой цивилни в Сирия, съобщават разследващите на ООН.\r\n„Ислямска държава“ и другите въоръжени формирования са извършвали военни престъпления, използвайки цивилни като човешки щитове“, пише в последния доклад на ООН за гражданската война в Сирия, обхващащ периода преди 15 януари.  „В това време жертвите на сирийския конфликт са страдат от засиленото насилие по цялата страна“, съобщава комисията на ООН по разследване. \r\nСред откритият в документа се посочва, че въздушни удари на руските самолети са ударили пазар в град Атареб, западно от Алепо „убивайки 84 души в зона за деескалация на напрежението“. \r\nТри удара на водената от САЩ коалиция край Ракка през март 2017 г. са убили 150 цивилни – близо пет пъти повече от броя на жертвите, официално обявен от Пентагона. Разследването на ООН не открива доказателства, че по това време на място има терористи от „Ислямска държава“ и съобщи, че коалицията е нарушила международното право, проваляйки се в задължението си да защитава цивилните. \r\n*** Докато във водите край Кипър напрежението се покачва, кораби от Военноморския флот на САЩ и кораби за търсене на петрол и газ на ExxonMobil влязоха в Средиземно море. Това се случи само няколко дни след противостоянието между турско военни кораби и италиански сонди в спорната икономическа зона по крайбрежието на Кипър.\r\nСАЩ засилват присъствието си в региона, тъй като Турция изглежда все по решена да използва, или поне да заплашва със сила, за да осъществи интересите си в Северен Кипър. Напрежението ескалира след откритието на залежи от нефт в териториалните води на Кипър, пише в материала. В Сирия е претърпял катастрофа руски транспортен самолет Ан-26. По предварителни данни на руското министерство на отбраната на борда е имало 26 пътници и шест души екипаж. Всички са загинали.\r\nАварията се е случила при кацане на летище „Хмеймим“ в около 15:00 часа московско време (14:00 българско). Самолетът се блъснал в земята, не успяла да достигне на около 500 метра от пистата. \r\nПо предварителна информация е възможно причината за катастрофата да е техническа неизправност. От министерството докладваха, че „според доклада от място, огнево въздействие срещу самолета не е имало“. Комисия на ведомството ще изучи всички възможни версии по произшествието. \r\nЛекият военно-транспортен самолет Ан-26 е предназначен за превоз на товари на малки и средни разстояния. Може да се използва и за превоз на пътници. \r\n*** Северна Корея е заявила, че е готова да се откаже от ядрените си оръжия, ако сигурността на режима бъде гарантирана. Пратеникът на Сеул е заявил това след срещата си с Ким Чен-ун.\r\n„Северът показа ясно, че е готов да се денуклеаризира и че няма нужда да притежава собствени ядрени оръжия ако заплахите срещу него бъдат отстранени и сигурността на режима бъде гарантирана“, заяви Чун Ю-йонг, съветник по националната сигурност на южнокорейския президент Мун Дже-ин.\r\n*** Земетресение с магнитуд 6,7 по скалата на Рихтер е регистрирано в централната част на Папуа-Нова Гвинея.\r\nСпоред сеизмолозите епицентърът се намира на 57 км. югозападно от град Тари на дълбочина от 33 км.  За момента няма данни за жертви и разрушения.", "date": "2018.03.06", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/03/06/2496573/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Слаб до умерен е вятърът в областите Бургас, Варна, Кърджали, Перник, Русе, Смолян, София, Търговище и Шумен. Слаб е дъждът в областите Варна, Добрич, Кюстендил и Русе.Сняг не вали никъде. Пътните настилки са преобладаващо сухи, по усойните и планински места – мокри и обработени срещу заледявания.\r\nНамалена видимост поради мъгла: \r\n- до 50 м на места в областите Варна, Видин, Разград и Силистра;\r\n- до 100 м на места в областите Силистра и Стара Загора;\r\n- до 150 м в районите на гр. Враца и гр. Криводол /обл. Враца/, с. Любеново /обл. Плевен/, както и на места в област Разград.Състояние на автомагистралите:\r\nАМ „Тракия“:\r\nУчастък на София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nДвижението по АМ \"Тракия\" в тунел \"Траянови врата\" посока София е ограничено поради аварийно запълване на появили се деформации на пътната настилка. Движението се извършва двупосочно в дясната тръба на тунела /посока Варна/. Срок до 09.03.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Котленски” - отворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nПът III-1102: Движението по път III-1102 с. Извор - гр. Димово се осъществява в една лента поради намален габарит на пътното тяло.\r\nОбходен маршрут за МПС над 5 тона: път III-1102 с. Извор-с. Арчар, път II-11 с. Арчар - п.к. гр Дунавци и път Е-79 п.к. гр. Дунавци - гр. Димово. Срок до 06.03.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента, поради пропадане и срутване на земна маса. Мястото е обезопасено с пътни знаци. Срок до 09.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-861: Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 31.03.2018 г.\r\nПът ІІІ-8631: Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.\r\nПът III-8681: Временно е ограничено движението на път ІІІ-8681 Рудозем – Смилян при км 6+150 до 8+300, поради непрекъснато падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян – с. Чокманово – с. Фатово – Рудозем и обратно. Срок до 12:00 ч на 07.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.06", "title": "Актуална пътна обстановка"}
{"url": "http://www.focus-news.net/news/2018/03/06/2496575/delovaya-sedmitsa-boevete-pri-shipka-balgariya-otkri-nov-front-sreshtu-rusiya.html", "text": "В навечерието на празненствата, посветени на 140-годишнината от отбраната на Шипка, българският президент Румен Радев изрази благодарност към различните народи, които по онова време съставят руската армия: поляци, руснаци, румънци, финландци, украинци, беларуси, латвийци, сърби, черногорци и много други. Решението на  Радев предизвика очаквана истерия в Русия. Ролята на изобличител бе поверена на Кирил Гундяев (Светското име на руския патриарх Кирил – бел. „Фокус“ ), коментира украинското издание  Деловая Седмица.\r\nРадев обаче учтиво, но твърдо  постави патриарх Кирил на мястото: \"По никакъв начин не недооценяваме приноса на руската армия в освобождението на България, но руската армия е многонационалнаи и ние почитаме паметта на всяка нация“.\r\nВъпросът беше затворен въпреки  недоволството на Москва и истеричните оплаквания на Кирил за  недостатъчното споменаване на самодържеца Александър II и \"размиването на ролята на Русия.\" Но темата Украйна и другите страни, чиито народи влизат в \"списъка на Радева\", в България не е затворена, а напротив, изявлението на  Радева я актуализира, както никога досега.\r\nДнес България е опасно противоречива страна. От една страна, тя е член на НАТО и ЕС. От друга - абсолютно проруска в настроенията на мнозинството от населението. И тази двойственост не се е родила вчера. България балансира между Запада и Русия откакто е независима от Османската империя. Нейният патриотичен елит, изначално числено малък и изолиран от хората и от корумпирана бюрокрация, от началото добре познава катастрофалната близост до Русия, която се намира в постоянна историческа безизходица и лесно предаваща съюзниците си. Родолюбиви българи отново и отново се опитват да изведат страната от руското влияние и Москва, играейки с настроенията на долните слоеве и с популистки лозунги, връща отново и отново българите в своята сфера на влияние.\r\nНе помагат и двете световни войни, в които България е противник на Русия, наистина, по-скоро формален. Твърде много легенди са се развили около \"освобождението на България от Русия\" и \"братството на два народа\". Техните сюжети са написани най-вече в Санкт Петербург и от самото начало почти нямат връзка с реалността. След това те започнаха да се пренаписват постоянно в съветската и постсъветска Москва, като им се придават по-завъртяни детайли.\r\nПри тези условия демонстрацията на Радев прилича на бележка, натискана върху прозореца на кола, с текст навън, незабелязан за онези, които са вътре: \"Помощ, бяхме заловени от терористи\". Такива сигнали, особено онези, които идват от президента на страната, не бива да се пренебрегват.\r\nДнес близостта с Русия вкарва България в безнадеждна задънена улица. Русия пряко контролира поне една четвърт от българската икономика. Ако вземем предвид непрякото влияние на руснаците, руският контрол над българската икономика достига 40% от общия ѝ обем. Според германския вестник „Зюддойче Цайтунг“, влиянието на Кремъл „се разпространява основно чрез руските енергийни компании, а именно с доставките на газ, изграждане на газопроводи и атомни електроцентрали. С други думи, България е разлагана  и поглъщана от  руската корупция. България  зависи не само от доставките на руски въглеводороди, но и ядрено гориво.\r\nНа концерна „Газпром“ принадлежат половината от най-голямата българска газоразпределителна компания и доставчик та газ за страната. Поради липсата на алтернативи България плаща на „братския“ „Газпром“ на най-високата цена в Европа - с 30% повече от Германия. Най-голямата мрежа за зареждане с гориво в страната и най-голямата нефтена рафинерия на Балканите принадлежат на руския „Лукойл“, като България внася петрол и нефтени продукти само от Русия. Руският монопол в тази област също води до факта, че производствените и логистичните разходи са най-високи в ЕС. 84 хиляди руснаци притежават недвижимо имущество в  7,2 милиона българи, предимно на брега на Черно море.\r\nИ така, от икономическа гледна точка България е колония на Русия. Но в същото време тя е  забита в НАТО и в ЕС като пирон. Зависимата България е слабото звено в тези организации, тя се използва от Москва, за да ги подкопае отвътре, по-специално чрез постоянно подстрекаване срещу Турция. Българските елити са изключително корумпирани и наситени с руски агенти, а информационното пространство е изпълнено с руска пропаганда.\r\nТъй като България до голяма степен запази старите образци на съветските и руски оръжия, тя широко се използва за покриване на операциите на Москва при въоръжаването на терористите. В същото време Русия използва „терористичния“ фактор за дискредитиране на България, за да я принуди да сключи широка гама от лицензионни споразумения, за да може напълно да стъпче нейния оръжейният сектор, който работи предимно за износ. Такава диверсификация на доставките е много желателна за Кремъл, който подготвя терористи по целия свят.\r\nДори и такава марионетка на Сърбия като Кремъл не достигна до  пълното предаване на оръжейното си производство под руски контрол. Но Москва отчаяно натиска София и, изглежда, почти е сломила съпротивата ѝ. Русия също полага всички усилия, за да използва корупционния фактор, за да блокира замяната на старите съветски оръжия и да попречи на конкурентите да ги обслужват и модернизират. По-специално, блокирайки замяната на съветския МиГ-29 за Saab JAS 39 C / D Gripen, който съответства на стандартите на НАТО, както и обслужването на МиГ от полски украински специалисти. Като цяло България е уникален член на НАТО: поддържането на военно ѝ оборудване зависи от Русия на 90% . Всички декларации, като програмата на правителството за устойчиво развитие за периода 2014-2018 години, съдържащ елемент на \"премахване на зависимостта в областта на оръжието и военно оборудване от страни, които не са членки на НАТО и ЕС\", остават на хартия по проста причина: длъжностни лица, от които зависи тяхното изпълнение са закупени от Москва.\r\nКонтролната система над България, построена от Кремъл, изглежда почти неуязвима. Нейните елементи се защитават помежду си, което ги прави много трудни за демонтиране. Въпреки това, тя все още има уязвимост, въпреки че възползването над нея ще е  дълъг и труден въпрос. Българската патриотарска позиция стои върху мита за \"братския народ\", надеждно набит в главите на няколко поколения българи. Истинската история е внимателно изчистена. Неудобните факти са скрити в сенките, например, те са почти невъзможни за откриване с помощта на „Гуугъл“, както  на руски, така и  на български език. Няма източници! Но на други езици има източници!\r\nНе се опитва да се превърнете някоя вестникарска статия в историческите изследвания, защото това е сложен въпрос. Питайте специалистите, които дълбоко знаят точно този период, и ще  покажат очевидната уязвимост на мита за \"българско-руското братство\".\r\nВойната от 1877-1878 г., един от епизодите на която е отбраната на Шипка, е всичко друго  но не и кампания за \"освобождение на славяните\". Не, лозунгите на този вид, разбира се, са на мода, но на тях кълват наивни глупаци, както и 100 години по-късно, други идиоти, идиоти потомци на тази епоха, кълват лозунгите за \"освобождение на Новорусия\". В действителност, авантюрата, инициирана от Санкт Петербург - а това е именно авантюра, на границата на възможностите , има съвсем различни цели. Русия се нуждае от удобен начин да изнесе зърното си, който тогава е  също толкова важен, колкото и износът на въглеводороди днес. Оттук и желанието да де отслаби Турция, да я направи податлива по въпроса за транзита на зърно.. Българите в руския план не бяха нищо повече от гориво и консумативи. Тяхната независимост стана, като цяло, само страничен ефект от реализирането на тези амбиции.\r\nСлед като разкъса България от Турция, Русия направи всичко възможно, за да гарантира, че държавността ѝ да остане слаба, разделена и в крайна сметка зависима от Санкт Петербург. Целият по-нататъшен ход на българо-руските отношения с обективен и честен подход, без да се премахват нежеланите и неудобни факти, също дава много възможности за тяхното дълбоко преосмисляне. Просто казано, нищо не остава за \"братството\" на нивото на държавната политика на Русия, СССР и отново Русия. Като цяло, нищо - само пропагандна миризма.\r\nНо приемствеността на съвременната Русия към Руската империя също е повече от съмнителна. И дори ако все пак ще приеме тази версия, тогава с внимателен подход ще стане ясно: отношенията между народите и правителствата трябва да бъдат разделени. „Тук се появява пространството за изследване на българо-украинските отношения“ посочва Радев. Между другото, можете да ги разследвате, без напълно да се придържате към датата на \"освободителната война\" - те имат много по-дълга история, до голяма степен приватизирана от Русия. Каква е причината да не се ударят московските \"приватизатори\" през ръцете?\r\nТова всъщност е всичко, което трябва да се направи сега, за да помогнем на българите да се освободят от игото на Кремъл. За по-решителни действия моментът още не е дошъл, но ако го направим сега, със сигурност ще настъпи в обозримо бъдеще. И макар че, на пръв поглед, подобни исторически демонстрации са по-скоро абстрактни и далеч от практическите задачи, те ще бъдат достатъчни, за да се измени ситуацията. Наистина Оруел беше прав - настоящето и бъдещето се контролират от онези, които контролират миналото. В Кремъл това е добре разбирано и използвано. В противен случай \"руският свят\" би се разпаднал отдавна.\r\nВ крайна сметка, Радев, волно или неволно, показа малоценността на настоящата ни историческа парадигма: цялото наследство. Във войната се борят украински полкове. Има доброволци украинци. Далеч от интригите на Санкт Петербург, украинците са платили с живота си за правото на българския народ на  собствената си държава и заслужават специално внимание в учебниците по история.\r\nИ ако е нужен лозунг, обединяващ в такъв проект българите, украинците и всички, които желаят да се присъединят към него, то не може да се измисли нищо по-добро от стария полски лозунг „За нашата и вашата свобода“. \r\nДали тази идея ще бъде подкрепена в България? Вероятно, да, въпреки съпротивата на Русия и проруското лоби. Но фактът, че такава подкрепа е възможна, се посочва от позицията на Радев. След като го изрази, българският президент извърши дело, което изисква голяма смелост и представляваше значителни рискове. \r\nИ Радев не е сам. В навечерието на тържествата българската полиция и специални служби, грижейки се за спокойствието на празника, твърдо притискаха патриотите. \r\nДа, тези, които наистина разбират истинската роля на Русия в българската история са възмутени от факта, че на панихида в памет на жертвите в прохода Шипка влечугото БПЦ покани патриарх Кирил – агент от КГБ човек. Те са в малцинство, но малцинство енергично и образовано. \r\nБългарските историци се интересуват армейските части, образувана от украинците и разположени  в Украйна. Така например, в битката при Мечка, последната от битката за Плевен участват 45-ти Азовски, 46т-и Днепърски, 47-и Украински, 48-ия Одески, 129-ти бесарабски пехотни полкова. Те са заинтересовани от участието именно на само украинците, но ... Въпросът е, както се оказва,  почти напълно неизследван! Междувременно има нещо, което трябва да се изследва, и не толкова във връзка с България. За най-малко два века, Русия се воюва предимно използвайки украинци. С умение е напълно възможно това да се превърне в значителен политически капитал.  Виктор Турмаков", "date": "2018.03.06", "title": "Деловая Седмица: Боевете при Шипка – България откри нов фронт срещу Русия"}
{"url": "http://www.focus-news.net/news/2018/03/06/2496576/aktsenti-v-sutreshniya-blok-dobro-utro-balgariya-na-radio-fokus-na-7-mart.html", "text": "Лавините са основен генератор на трагични новини в планините последните седмици. Кое е най-важното, което трябва да знаем, за да бъдем подготвени за зимни преходи? Къде е най-значителна опасността от лавини? Тези и още въпроси ще зададем в сутрешния блок „Добро утро, България“ на Радио \"Фокус\" на председателя на БЧК Христо Григоров. \r\nВ парламента бяга изслушани двамата кандидати за председател на новия антикорупционен орган - Пламен Георгиев, издигнат от ГЕРБ и „Обединени патриоти” и Николай Николов, който беше предложен от БСП. Какви са очакванията към новия антикорупционен орган, който беше създаден през декември с идеята да бори корупцията по високите етажи на властта? Защо е важно този орган да работи ефективно? Темата ще коментираме с експерта по антитероризъм Христо Смоленов. \r\nСеминар „Средновековно облекло и въоръжение“ ще се проведе в ЮЗУ „Неофит Рилски“. Повече за събитието ще научим от интервюто на колегата Ливия Нинова от Радио „Фокус“ – Благоевград с организатора – докторантът Кристиян Ковачев. \r\nЩе се насочим и към Смолян, където от репортажа на Нели Гергьовска от Радио „Фокус“ – Смолян ще разберем за танца на четири планети, който ще може да се наблюдава през следващите дни на нощното небе. \r\nТези и още теми в „Добро утро, България“ от 6.00 до 10.00 с водещ Йоланда Пелова.", "date": "2018.03.06", "title": "Акценти в сутрешния блок „Добро утро, България“ на Радио \"Фокус\" на 7 март"}
{"url": "http://www.focus-news.net/news/2018/03/06/2496550/houston-chronicle-donald-tramp-i-dzhastin-tryudo-sa-obsadili-badeshteto-na-nafta.html", "text": "Белият дом съобщи, че президентът на САЩ Доналд Тръмп и канадският министър-председател Джъстин Трюдо са обсъдили двустранната търговия и Северноамериканското споразумение за свободна търговия (НАФТА), пише  Houston Chronicle.\r\nБелият дом съобщи, че по време на разговора Тръмп е поставил ударение, че страната му иска НАФТА, която да е справедлива за всички страни в нея. Споразумението е подписано между САЩ, Канада и Мексико и е възможно условията в него да бъдат предоговорени. Според американския президент при настоящите условия споразумението оставя САЩ с търговски дефицит. \r\nПо-рано Тръмп обяви, че няма да пощади Канада и Мексико от митата, които се готви да наложи върху вноса на алуминий и стомана, при настоящите условия на НАФТА. Виктор Турмаков", "date": "2018.03.06", "title": "Houston Chronicle: Доналд Тръмп и Джъстин Трюдо са обсъдили бъдещето на НАФТА"}
{"url": "http://www.focus-news.net/news/2018/03/06/2496579/veliko-tarnovo-suhi-sa-patnite-nastilki-na-teritoriyata-na-oblastta-v-niskite-chasti-i-pokray-vodnite-baseyni-ima-magla.html", "text": "Предимно сухи са пътните настилки на територията на областта. Това съобщиха за Радио „Фокус” – Велико Търново от Областно пътно управление. По високите и усойни места има мокри участъци. Времето е облачно. Температурата на въздуха е 6°. В ниските части от областта и покрай водните басейни има мъгла. Няма допълнително въведени ограничение на територията на областта.  Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма - Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма - Сливовица - Горско Ново село-Джулюница - Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик. Движението по път Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.03.06", "title": "Велико Търново: Сухи са пътните настилки на територията на областта, в ниските части и покрай водните басейни има мъгла"}
{"url": "http://www.focus-news.net/news/2018/03/06/2496578/tass-sledstvieto-kvalifitsira-krushenieto-na-an-26-v-siriya-kato-narushenie-na-pravilata-na-poletite.html", "text": "Следственият комитет на Русия възбуди наказателно дело за крушението на военно-транспортния самолет на руската авиация на летище „Хмеймим“ в Сирия, предава ТАСС.\r\n„Военните следствени органи на следствения комитет на Русия възбуди наказателно дело по член 351 от НК на Русия – „Нарушение на правилата на полетите или подготовката им“, заяви прессекретарят на комитета Светлана Петренко.  Виктор Турмаков", "date": "2018.03.06", "title": "ТАСС: Следствието квалифицира крушението на Ан-26 в Сирия като нарушение на правилата на полетите"}
{"url": "http://www.focus-news.net/news/2018/03/06/2496582/prezidentat-rumen-radev-nay-vazhniyat-prioritet-v-evropeyskite-politiki-tryabva-da-badat-horata.html", "text": "Социалните рискове за големи групи от обществото, заетостта и равният достъп за хората с увреждания са съществена част не само от дневния ред на ЕС, но и на България. Това заяви днес президентът Румен Радев на среща на „Дондуков“ 2 с Лука Жайер, председател на групата „Други интереси“ в Европейския икономически и социален комитет (ЕИСК), съобщиха от прессекретариата на държавния глава. Групата е изразител на позициите на различните социални, професионални, икономически и културни организации на гражданското общество. \r\nДвамата обсъдиха възможностите за професионално обучение и консултиране на хората с увреждания, тяхната трудова реализация, създаването на адаптирана работна среда и достойното заплащане на труда им. По време на срещата стана ясно, че президентската администрация подготвя кръгла маса по проблемите на заетостта на хората с увреждания, в рамките на която ще се дискутират посоките за промяна на съществуващия модел на заетост за хората в неравностойно положение на пазара на труда. Лука Жайер, който притежава сериозна експертиза в сферата на социалната икономика, приветства тази инициатива и се ангажира да съдейства за обмен на добри идеи и практики, които насърчават развитието на социалното предприемачество. Социалното включване и приобщаване на хората с увреждания в България, също бяха сред темите на срещата. Лука Жайер изрази задоволство от включването на заетостта и социалната политика сред приоритетите на Българското председателство на Съвета на ЕС. \r\nДържавният глава подчерта, че Северозападният регион в България е сред най-уязвимите в Европейския съюз в социално отношение и демография и следва да бъде във фокуса на кохезионната политика на ЕС. \"Въпросът за икономическата и социална конвергенция в Европа ще бъде разгледан и по време на срещата на високо равнище в град Русе през месец май с участието на президентите на Румъния и Австрия и представители на местните власти\", отбеляза още Румен Радев.", "date": "2018.03.06", "title": "Президентът Румен Радев: Най-важният приоритет в европейските политики трябва да бъдат хората"}
{"url": "http://www.focus-news.net/news/2018/03/06/2496561/oon-vazdushnite-udari-na-rusiya-i-na-sasht-sa-prichinili-masovata-smart-na-tsivilni-v-siriya.html", "text": "Въздушните удари, нанесени от Русия и от водената от САЩ международна коалиция са убили голям брой цивилни в Сирия, съобщават разследващите на ООН, цитирани от  Reuters.\r\n„Ислямска държава“ и другите въоръжени формирования са извършвали военни престъпления, използвайки цивилни като човешки щитове“, пише в последния доклад на ООН за гражданската война в Сирия, обхващащ периода преди 15 януари.  „В това време жертвите на сирийския конфликт са страдат от засиленото насилие по цялата страна“, съобщава комисията на ООН по разследване. \r\nСред откритият в документа се посочва, че въздушни удари на руските самолети са ударили пазар в град Атареб, западно от Алепо „убивайки 84 души в зона за деескалация на напрежението“. \r\nТри удара на водената от САЩ коалиция край Ракка през март 2017 г. са убили 150 цивилни – близо пет пъти повече от броя на жертвите, официално обявен от Пентагона. Разследването на ООН не открива доказателства, че по това време на място има терористи от „Ислямска държава“ и съобщи, че коалицията е нарушила международното право, проваляйки се в задължението си да защитава цивилните.  Виктор Турмаков", "date": "2018.03.06", "title": "ООН: Въздушните удари на Русия и на САЩ са причинили масовата смърт на цивилни в Сирия"}
{"url": "http://www.focus-news.net/news/2018/03/06/2496580/gabrovo-prohodimi-pri-zimni-usloviya-sa-patnite-nastilki-na-teritoriyata-na-oblastta.html", "text": "Проходими при зимни условия са пътните настилки на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е облачно. Температурата на въздуха е 6°. Пътните настилки са предимно сухи, по високите и усойни места – мокри. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.03.06", "title": "Габрово: Проходими при зимни условия са пътните настилки на територията на областта"}
{"url": "http://www.focus-news.net/news/2018/03/06/2496584/pazardzhik-predstoyat-remonti-na-uchilishteto-i-ulitsite-v-grad-sarnitsa.html", "text": "Предстои саниране на сградата на Община Сърница. Това каза за Радио „Фокус“ – Пазарджик кметът на Общината Неби Бозов. Той обясни, че имат одобрен проект по „Красива България“ за енергийна ефективност на общинската сграда. По него ще бъде обновен покрива на сградата и фасадата. Стойността му е около 200 хиляди лева. „Очакваме да приключат и процедурите по други два проекта – за училището и за улиците. За училището е предвиден цялостен ремонт – подмяна на парната инсталация, на котела, мебели, обновяване на спортните площадки. Този проект е на стойност около 2 милиона лева. Освен това имаме и проект за ремонт на улици за около 1 милион лева“, допълни Бозов. Той обясни, че най-вероятно реализацията на тези проекти ще започне през пролетта.\r\nВаня НИКОЛОВА", "date": "2018.03.06", "title": "Пазарджик: Предстоят ремонти на училището и улиците в град Сърница"}
{"url": "http://www.focus-news.net/news/2018/03/06/2496581/bryuno-lyo-mer-ministar-na-finansite-na-frantsiya-blagodarenie-na-brekzit-parizh-shte-poluchi-hilyadi-rabotni-mesta.html", "text": "Френският министър на финансите Брюно Льо Мер заяви, че няколко хиляди работни места ще бъдат преместени в Париж в резултата на решението на Великобритания да напусне ЕС, предава  Reuters.\r\n„Това ще са няколко хиляди работи места, не стотици“, заяви министърът пред журналисти в Лондон без да съобщи имената на компаниите, които ще преместят централите си във френската столица. \r\nЛьо Мер се срещна с банкови служители по време на пътуването си в Лондон.  Виктор Турмаков", "date": "2018.03.06", "title": "Брюно Льо Мер, министър на финансите на Франция: Благодарение на Брекзит Париж ще получи хиляди работни места"}
{"url": "http://www.focus-news.net/news/2018/03/06/2496587/vratsa-nyama-opasnost-ot-razlivi-na-yazovirite-i-rekite-na-teritoriyata-na-oblastta.html", "text": "Няма опасност от разливи на язовирите и реките на територията на областта. Това съобщиха от пресцентъра на Областна администрация - Враца. В Областният съвет по сигурност денонощно постъпва актуална информация за състоянието на язовирите и нивата на реките на територията на област Враца. Към 17.30 часа на 6 март нивото на р. Скът при с. Нивянин (община Борован) е 214 см при критично ниво 340 см. Нивото на реката при Бяла Слатина е 165 см при критично ниво 400 см. Река Скът в Мизия достигна 137 см при критичен праг 290 см. Няма опасност от разливи и нанасяне на материални щети. Река Огоста при с. Хайредин е под критичните 200 см. \r\nНивата на язовирите на територията на област Враца се следят денонощно от собствениците и дежурните по общински съвети за сигурност. Данните към момента показват, че хидротехническите съоръжения не създават потенциална опасност за населението. \r\nЯзовир „Лесура“ в община Криводол и язовир „Бързина“ в община Хайредин преливат през преливниците си с около 150 л/с. и на тях са монтирани допълнителни сифони за контролираното изпускане на водни маси. Всички останали язовири имат достатъчно свободен обем за поемане на водни маси.", "date": "2018.03.06", "title": "Враца: Няма опасност от разливи на язовирите и реките на територията на областта"}
{"url": "http://www.focus-news.net/news/2018/03/06/2496588/washington-post-vlastite-sa-obiskirali-ofisite-na-portugalskiya-otbor-benfika-v-ramkite-na-razsledvane-za-koruptsiya.html", "text": "Португалските власти са обискирали офисите на Бенфика в рамките на антикорупционно разследване срещу служителите на клуба, пише  Washington Post.\r\nОт управата на лисабонския отбор съобщиха, че си сътрудничат с властите.  По-рано правният съветник на тима Пауло Гонсалвес бе задържан за възпиране на провеждането на разследването.\r\nПо-рано тази година президентът на Бенфика Луиш Филипе Виейра бе разследван за корупция, като според обвиненията е давал на властите неправомерен достъп до документация. Виктор Турмаков", "date": "2018.03.06", "title": "Washington Post: Властите са обискирали офисите на португалския отбор Бенфика в рамките на разследване за корупция"}
{"url": "http://www.focus-news.net/news/2018/03/06/2496589/predstoyashti-sabitiya-v-stranata-za-7-mart-agentsiya-fokus.html", "text": "***\r\nОт 10.30 часа в библиотеката на „Дондуков“ 2 вицепрезидентът Илияна Йотова ще се срещне с победителките в инициативата „Посланик за един ден“.\r\n***\r\nОт 09.00 часа ще се проведе редовното пленарно заседание на Народното събрание. \r\n***\r\nОт 10.00 часа в Министерски съвет ще се проведе седмичното правителствено заседание. \r\n***\r\nОт 09.30 часа 3 състав на Софийски градски съд ще заседава по делото срещу Георги К., Петър П., Николай С. и Манчо И., обвинени заради инцидента с падналата сграда на ул. „Алабин“, при който загинаха две момичета. \r\n***\r\nОт 09.30 часа, 15 състав на Софийски градски съд ще се проведе съдебно заседание по делото срещу Роман Л., който е обвинен, че е организирал нападението срещу Алексей Петров – чл. 116 от НК. \r\n***\r\nОт 09.30 часа IV състав в Специализирания наказателен съд ще се проведе съдебно заседание по делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д. и Васил Ф., обвинени в образуване и ръководене на престъпна група. \r\n***\r\nОт 10.00 часа, в сградата на КНСБ, Конфедерацията на независимите синдикати в България и Комисията за равнопоставеността, семейството, жените и децата към КНСБ организират национална конференция на тема „Не на насилието на работното място\". В работата й ще вземат участие: инж. Пламен Димитров, Президент на КНСБ; Росица Димитрова, зам.-министър на труда и социалната политика; Деница Сачева, зам.-министър на образованието и науката; доц. д-р Диана Ковачева, зам.-омбудсман на Република България, както и представители на федерации - основни членове на КНСБ, МОН, МТСП, местната власт и на други държавни институции.\r\n***\r\nОт 10.00 часа на стрелбищния комплекс на Академията на МВР ще се проведе Турнир по стрелба за жени, работещи в системата на отбраната и сигурността. \r\n***\r\nОт 10.00 часа на стрелбищния комплекс на Академията на МВР ще се проведе турнир по стрелба за жени, работещи в системата на отбраната и сигурността. . Награждаването на победителите ще е от 19.00 часа.\r\n***\r\nОт 10.00 часа в сградата на КЕВР на бул. „Княз Дондуков“ 8-10, ет.4, ще се проведе открито заседание за разглеждане на доклад относно заявление с вх. № E-14-07-18 от 13.12.2014 г. от \"Топлофикация Сливен\" ЕАД за одобряване на проект на“Общи условия за продажба на топлинна енергия за битови нужди от \"Топлофикация Сливен\" ЕАД на клиенти в град Сливен\" и на \"Правила за работа с клиентите, потребители на топлинна енергия.\r\n***\r\nОт 10.30 часа в Музея на спортната слава на ЦСКА, бул. „Драган Цанков\" № 3, главният изпълнителен директор на „Български пощи” ЕАД Деян Дънешки ще пусне в употреба издание на тема: „70 години футболен клуб ЦСКА“.\r\n***\r\nОт 11.00 часа в Кулинарната академия HRC (гр. София, бул. Цар Борис III № 59) омбудсманът Мая Манолова ще обяви началото на третото издание на Националната кампания „Великден за всеки – дари празник на баба и дядо“.\r\n***\r\nОт 11.00 часа пред сградата на Министерския съвет ще се проведе национален протест срещу сделката с ЧЕЗ, в който ще участва БСП.\r\n***\r\nОт 11.00 часа в зала „Музейна” на БЧК, бул.”Джеймс Баучер” 76, Българският Червен кръст и Държавната агенция за закрила на детето организират кръгла маса на тема „Децата бежанци и мигранти – представата на обществото за тях“.\r\n***\r\nОт 11.00 часа в Посолството на Гърция в София, ул „Евлоги Георгиев“ 103  ще се проведе пресконференция по повод Дните на Константинос Кавафис в София. \r\n***\r\nОт 11.00 часа в Национален пресклуб на БТА ще се проведе пресконференция по повод старта на 17-тото издание на най-големия кариерен форум в България „Национални дни на кариерата“ 2018.\r\n***\r\nОт 11.00 часа в Посолството на Гърция ще се проведе пресконференция по повод Дните на Константинос Кавафис в София.\r\n***\r\nОт 11.30 часа в Хотел Балкан ще се проведе кръгла маса на високо ниво за равенството между половете. Дами, посланици на девет държави в България, се обединиха с обща инициатива по повод Международния ден на жената. Те ще дадат шанс на млади момичета от цяла България да влязат в ролята на „Посланик за един ден“. Дамите посланици, които участват в инициативата са от Азербайджан, Бразилия, Хърватия, Финландия, Израел, Мароко, Холандия, Южна Африка и Обединеното кралство.\r\n***\r\nОт 12.30 часа в Интер Експо Център заместник-министърът на вътрешните работи Стефан Балабанов ще открие изложението SECURITY EXPO 2018.\r\n***\r\nОт 13.00 часа в сградата на Агенция по вписванията, заседателна зала, ще се проведе пресконференция за представяне на проект „Надграждане на имотния регистър за интеграция с кадастралния регистър и предоставяне на допълнителни е-услуги“.\r\n***\r\nОт 13.30 часа в сградата на КЕВР, бул. „Княз Ал. Дондуков” № 8-10, ет. 4 ще се проведе обществено обсъждане на проект на решение относно изменение на действащи цени на електрическата и топлинната енергия на „Брикел“ ЕАД.\r\n***\r\nОт 13.30 часа ще се проведе заседание на Прокурорската колегия на Висшия съдебен съвет.\r\n***\r\nОт 14.00 часа на ул. „Г. С. Раковски” № 108, ет. 2, зала 4, ще се проведе „ЕНЕРГИЕНФОРУМ1 Предизвикателствата към българската енергетика – съвременни енергийни технологии“. \r\n***\r\nОт 15.00 часа в Технически Университет-София ще се състои празнична среща за дами, вече завършили университета и студентки на тема: „С отпечатък на нежност...“- представяне на инженерна елегантност от и за дамите.\r\n***\r\nОт 16.00 часа в сградата на БТПП, ул.“Искър“9, ет.1, зала А, ще се проведе заседание за активизиране на дейността на Българо-македонската търговско-промишлена палата и учредяването й като отделно юридическо лице по ЗЮЛНЦ.\r\n***\r\nОт 18.00 часа в концертната зала на Националната музикална академия \"Проф. Панчо Владигеров\" лидерът на БСП - София Калоян Паргов ще присъства на Тържествения концерт, посветен на 75-ата годишнина от спасяването на българските евреи.\r\n***\r\nОт 18.00 часа в студио „Прожектиране” в сградата на УАСГ започва работа Първата творческа работилница на тема „Изграждане на бъдеща зала на музикалните изкуства в София“. \r\n***\r\nОт 18.30 часа в „Галерия 900“ ще бъде открита изложба от творбите на финалистите в Конкурса \"Сирни Заговезни\".\r\n***\r\nОт 19.00 часа, в зала 1 на НДК, с най-новия игрален филм на Милко Лазаров - „Áга“, който е копродукция на България, Германия и Франция ще бъде открит 22-рият Международен филмов фестивал „София филм фест”. \r\n***\r\nОт 19.00 часа в Аулата на Софийския университет „Св. Климент Охридски“ с концерт на Смесения хор на Българското национално радио ще бъдат открити честванията на 130-годишнината от създаването на университета. \r\n***\r\nОт 20.00 часа в хотел Best Western Premier Sofia Airport ще се проведа Balkan Business Awards 2018. \r\n***\r\nОт 13.30 часа в Градска библиотека ще се проведе Пътуване във времето с ученици от ПГ „Цар Иван Асен II” и с участието на военния историк Петър Ненков по повод 788-та годишнина от победата на цар Иван Асен II  при Клокотница и 800 години от провъзгласяването му за цар на българите.\r\n***\r\nОт 16.00 часа в ЮЗУ „Неофит Рилски“, зала 114, “ ще се проведе семинар „Средновековно облекло и въоръжение“. \r\n***\r\nОт 19.00 часа в зала „Пейо Яворов“ фолклорен ансамбъл „Родопа“ ще представи най- новия си музикално- танцов спектакъл „Невястата“. \r\n***\r\nОт 7.30 часа пред Съдебната палата ще се проведе „събрание на открито“ на служителите на Главна дирекция “Охрана”.\r\n***\r\nОт 14.30 часа в Културен дом на нефтохимика ще се проведе празничен концерт, посветен на 140-годишнината от Освобождението. \r\n***\r\nОт 12.00 часа в Арт Салона на Радио Варна ще се състои пресконференцията на Европейския музикален фестивал Варна 2018.\r\n***\r\nОт 17.00 часа в малка зала на ХГ „Иван Фунев“ ще се проведат  XXIX Зимни четения „Символи и знаци - закодирани в традиционното народно облекло“. \r\n*** \r\nОт 11.00 часа в РНБ „П.Р.Славейков“ ще бъде открита изложба „Великотърновските благотворителни дружества и изявени жени-общественички“, съвместна проява с  отдел „ Държавен архив“ – В. Търново. \r\n*** \r\nОт 11.00 часа в пресклуба на БТА ще се състои пресконференция на групата съветници от БСП във Великотърновския общински съвет по проблеми, свързани с местната власт.  \r\n*** \r\nОт 17.30 часа в ИЗ „Рафаел Михайлов“ ще бъде открита  Изложба на  Венетка Пейнекова. \r\n*** \r\nОт 17.30 часа в ХГ „Недялко Каранешев“ ще бъде открита „Жената, цветята и природата“ – изложба живопис и представяне на литературното творчество на Петранка Новосад. \r\n*** \r\nОт 18.30 часа в Клуб 7 ще се проведе среща с писателя Петър Пацев. \r\n*** \r\nОт 18.30 часа в НЧ „Напредък-1869“ Драматичен театър - Търговище представя постановката „Не всеки крадец е мошеник“ по Дарио Фо. С участието на Александра Сърчаджиeва, Явор Борисов и др. \r\n*** \r\nОт 19.00 часа в малка зала на МДТ „Константин Кисимов“ ще бъде представен „Г-жа Министершата“ – комедия от Бранислав Нушич. \r\n*** \r\nКомисията за защита на личните данни организира „Разяснителна кампания” относно предстоящото влизане в сила на Общият регламент за защита на данните – General Data Protection Regulation.  \r\n***\r\nОт 20.45 часа в голямата зала на кино клуб „Икар” ГЕРБ-Добрич организира допълнителна безплатна прожекция на новия български филм „Привличане“. \r\n***\r\nОт 11.00 часа в заседателната зала на Община Дупница ще се проведе среща с домоуправителите от жк. „Бистрица” във връзка със стартиращите дейности по цялостната рехабилитация на най-големия жилищен квартал. \r\n***\r\nОт 08.00 часа пред Съдебната палата ще се състои протест на служители на „Съдебна охрана” и надзиратели към затвора в Бобов дол. \r\n***\r\nОт 14.00 часа на стадион „Осогово” ще се проведе общинско лекоатлетическо състезание „Лъвски скок”. \r\n***\r\nОт 17.30 часа в Художествена галерия „Владимир Димитров – Майстора” ще бъде открита традиционната изложба „Жени – художнички”.\r\n***\r\nОт 10.00 часа в Пресклуб на БТА – Плевен ще се проведе Пресконференция на инж. Данаил Вълов - кмет на община Червен бряг.\r\n***\r\nОт 09.30 часа в зала 2 на Окръжен съд в Пловдив ще се гледа делото срещу Гюнай М., Георги М и Петър Тр., обвинени за това, че са причинили смърт, като не са оказали спешна медицинска помощ.\r\n***\r\nОт 10.00 часа Кметът на район \"Източен\" Николай Чунчуков, началникът на отдел \"Образование\" в Община Пловдив Донка Щилянова и експерти ще присъстват на официалното откриване на кампанията за здравословно хранене и спорт \"Да сме здрави\". То ще се проведе в ДГ \"Чайка\".\r\n***\r\nОт 11.00 ч. в зала 712 на Областна администрация-Разград ще се проведе среща във връзка с прилагането на Наредба №13/26.08.2016 г. за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекциозни дейности.\r\n***\r\nОт 11.00 часа в Екомузей с аквариум ще бъде открита изложбата „Един различен поглед към река Дунав“.\r\n***\r\nОт 14.00 часа в изложбената зала на Къщата – музей на Алеко Константинов ще се състои награждаването в общинския конкурс, посветен на Баба Марта.\r\n***\r\nОт 09.30 часа Окръжен съд – Шумен ще се проведе съдебно заседание по делото за влаковата катастрофа в Хитрино.\r\n***\r\nОт 10.00 часа ще се състои освещаване на новия комплекс в ДГ “Пролетна дъга”, реновиран по линия на Българо-швейцарската програма за сътрудничество. \r\n*** \r\nОт 11.00 часа в ДКТ „Васил Друмев“ ще се състои пресконференция, на която ще бъдат представени акцентите в програмата за март. \r\n***\r\nОт 12.00 часа пред Съдебната палата ще се състои пореден протест на служители в затворите и от съдебна охрана. \r\n***\r\nВ 12.30 часа официално ще бъде открита обновената Здравна служба в село Ивански, по линия на Българо-швейцарската програма за сътрудничество. В 13.00 часа пред здравната служба в село Ивански е предвидена пресконференция.\r\n***\r\nОт 15.15 часа в ОУ „Св. св. Кирил и Методий“ Управителните съвети на настоятелствата при Обединено училище „Паисий Хилендарски“- Плиска и ОУ „Св. св. Кирил и Методий“ село Царев брод ще проведат съвместно заседание.", "date": "2018.03.06", "title": "Предстоящи събития в страната за 7 март (Агенция „Фокус“)"}
{"url": "http://www.focus-news.net/news/2018/03/06/2496585/darzhavniyat-glava-rumen-radev-naznachi-dancho-dyakov-za-nachalnik-na-natsionalnata-sluzhba-za-ohrana.html", "text": "Със свой указ президентът Румен Радев назначи Данчо Дяков на длъжността началник на Националната служба за охрана и го удостои с висше офицерско звание генерал-майор, считано от 7 март 2018 г. Това съобщиха от прессекретариата на държавния глава.", "date": "2018.03.06", "title": "Държавният глава Румен Радев назначи Данчо Дяков за началник на Националната служба за охрана"}
{"url": "http://www.focus-news.net/news/2018/03/06/2496586/alsat-m-makedoniya-aleksis-tsipras-i-antonio-guteresh-sa-obsadili-spora-mezhdu-gartsiya-i-makedoniya-za-imeto-kakto-i-polozhenieto-v-turtsiya.html", "text": "Гръцкият министър-председател Алексис Ципрас е провел телефонен разговор с генералния секретар на ООН Антонио Гутереш, по време на който са обсъдили спора за името на Македония, предава македонската медия  „Алсат-М“.\r\nВ краткото официално заявление на гръцките власти не се разкриват допълнителни подробности. \r\n„Но време на разговора са обсъдени и развитието на положението в региона, гръцко-турските и евро-турските отношения, както и преговорите със Скопие“, съобщават от пресслужбата на гръцкото правителство. Виктор Турмаков", "date": "2018.03.06", "title": "„Алсат-М“ (Македония): Алексис Ципрас и Антонио Гутереш са обсъдили спора между Гърция и Македония за името, както и положението в Турция"}
{"url": "http://www.focus-news.net/news/2018/03/06/2496592/pernik-nyama-potentsialno-opasni-yazoviri-v-oblastta-osiguren-e-dostatachen-svoboden-obem-koyto-da-poeme-eventualni-obilni-valezhi.html", "text": "Осигурен е достатъчен свободен обем, който да поеме евентуални обилни валежи . Създадена е необходимата организация за осигуряване на 30% обем под преливник в язовирите. Това стана ясно на проведената работна среща на областния управител Ирена Соколова с представителите на общините, като собственици на водни обекти, Напоителни  Системи” ЕАД, арендатори и концесионери, съобщиха от пресцентъра на Областната администрация/b>. По време на срещата бяха представени подробните доклади за техническото и експлоатационно състояние на язовири в областта, изискани от губернатора. Със своя заповед тя възложи изготвянето на информацията за състоянието към момента и критичните точки по поречията, с оглед предприемането на превантивни мерки във връзка на очакваните валежи и обилно снеготопене. \r\n“Cpeщите в този работен формат са необходими и задължителни, защото вoдят дo детайлна и пo-пълнa пpeдcтaвa зa cъcтoяниeтo нa вoднитe cъopъжeния нa тepитopия на областта. Знаейки това, можем своевременно заедно да обсъдим и предприемем необходимите мерки за предотвратяване на кризисни ситуации“, заяви  Coĸoлoвa. \r\nТя обърна внимание на задълженията на собствениците и концесионерите по поддръжка на хидротехническите съоръжения, сервитутите и язовирните стени в частност, съгласно нормативната уредба.  От представените доклади стана ясно, че нито един от тридесетте язовира в Пернишка област не е опасен.  Язoвиp „Cтyдeнa“ в мoмeнтa e c oбeм oт 14 млн. 100 xил. ĸyб. м вoдa и нe ce изпycĸa, нo pexaбилитaциятa нa cтeнaтa мy вce oщe пpoдължaвa, cпoдeли yпpaвитeля нa вoднoтo дpyжecтвo инж. Ивaн Bитaнoв. Губернаторът уточни, че има препоръки към състоянието на отделни водоеми. \r\nДАМТН е направила предписание да се монтират нивомерни рейки на радомирските язовири \"Дрен\" и \"Върба\", а язовир \"Прибой\" да се поддържа празен. \r\nС неопределено техническо състояние са пет язовира в община Брезник - \"Конска\", \"Брезник\", \"Брезнишки извор\", \"Красава 2\" и \"Завала\". Необходимо е да се поддържа, както е сега празен и язовир \"Конска\", също и да се представи анализ за сигурността на язовирната стена.  \r\nНа язовир \"Брезник\" трябва да бъде изготвена оценка за целесъобразността от извършване на ремонт или да се пристъпи към извеждането му от експлоатация. Язовир \"Брезнишки извор\" и \"Красава 2\" са получили предписания за почистване, язовир \"Завала\" е празен.  \r\nКметовете на всички общини и ръководителят на ХТР – Перник при „Напоителни системи” – клон Струма-Места, са предприели мерки за осигуряване на проводимостта на  критичните участъци на речните легла. \r\nОбластният управител ще продължи да следи състоянието на обемите и експлоатационната годност на язовирите и реките във всички общини, да синхронизира действията на силите за защита, на кметовете на общини и на кметовете на населените места.", "date": "2018.03.06", "title": "Перник: Няма потенциално опасни язовири в областта, осигурен е достатъчен свободен обем, който да поеме евентуални обилни валежи"}
{"url": "http://www.focus-news.net/news/2018/03/06/2496530/plovdiv-protestite-v-zashtita-na-d-r-ivan-dimitrov-prodalzhavat.html", "text": "Протестите в защита на д-р Иван Димитров в Пловдив продължават. Това каза за Радио „Фокус”- Пловдив Николай Гаргов, организатор на протестите. „Това, че са го освободили с „подписка”, не означава, че няма да го съдят като убиец”, каза Гаргов. „Ние настояваме да му се отмени обвинението, че е превишил правомощията си за неизбежна отбрана, защото това е неговата собственост и няма значение дали и е дом, двор, или гараж”, каза още Гаргов. Протестиращите настояват и за законови промени.\r\nПротестът е от 17.30 часа пред Прокуратурата.\r\nЦветана ТОНЧЕВА", "date": "2018.03.06", "title": "Пловдив: Протестите в защита на д-р Иван Димитров продължават"}
{"url": "http://www.focus-news.net/news/2018/03/06/2496593/zam-ministar-georg-georgiev-iznese-lektsiya-v-universiteta-na-sinsinati.html", "text": "Заместник-министърът на външните работи Георг Георгиев изнесе вчера лекция в градския университет на Синсинати на тема \"Приоритетите на България по време на Българското председателство на Съвета на Европейския съюз през 2018 г.\". Това съобщиха от пресцентъра на Министерството на външните работи. Пред американските студенти Георг Георгиев изтъкна, че за страната ни Председателството представлява предизвикателство и отговорност, защото в този период предстоят много важни решения, които касаят бъдещето на Общността като Брекзит. \"Нашата държава се присъедини към Съюза преди 10 години, а днес вече можем да участваме във формирането на политиките му в ключови сфери като икономика и финанси, миграция, сигурност и енергетика\", подчерта заместник-министър Георгиев.\r\nВ изложението си българският заместник-министър акцентира на трите основни стълба в програмата на Българското председателство: стабилност, сигурност и солидарност. Той подчерта, че страната ни усилено работи за постигане на консенсус по важни общоевропейски въпроси, по-голяма конкурентноспособност и запазване на кохезионната политика на Съюза. \"Един от приоритетите, за който българското правителство влага много енергия, е европейската перспектива и свързаност на Западните Балкани. Всички ние трябва да разберем, че инвестицията в сигурността и просперитета на този регион е инвестиция в цялостния европейски проект. Нашето мото е \"Съединението прави силата\". Правим всичко, за да допринесем за европейската сигурност и единност\", каза още Георгиев пред младата аудитория .\r\nЗаместник-министър Георг Горгиев разговаря и с представители на българската академична общност, които работят в университета на Синсинати.", "date": "2018.03.06", "title": "Зам.-министър Георг Георгиев изнесе лекция в университета на Синсинати"}
{"url": "http://www.focus-news.net/news/2018/03/06/2496595/ministar-lilyana-pavlova-istinata-e-osnovata-varhu-koyato-tryabva-da-stapi-vsyako-nashe-deystvie-borbata-s-falshivite-novini-si-zasluzhava.html", "text": "Истината е основата, върху която трябва да стъпи всяко наше действие. Това заявява министърът за българското председателство на Съвета на Европейския съюз Лиляна Павлова в становище, изразено в профила й във \"Фейсбук\", относно фалшивите новини по неин адрес, съобщиха от пресцентъра на министерството. Агенция \"Фокус\" публикува позицията на министър Лиляна Павлова без редакторска намеса:", "date": "2018.03.06", "title": "Министър Лиляна Павлова: Истината е основата, върху която трябва да стъпи всяко наше действие - борбата с фалшивите новини си заслужава"}
{"url": "http://www.focus-news.net/news/2018/03/06/2496596/api-vazstanoveno-e-dvizhenieto-po-pat-i-1-vratsa-botevgrad-v-uchastaka-mezdra-rebarkovo.html", "text": "Движението по път I-1 Враца – Ботевград в участъка Мездра – Ребърково е напълно възстановено. Това съобщиха от пресцентъра на Агенция \"Пътна инфраструктура\".", "date": "2018.03.06", "title": "АПИ: Възстановено е движението по път I-1 Враца – Ботевград в участъка Мездра – Ребърково"}
{"url": "http://www.focus-news.net/news/2018/03/06/2496597/a1on-makedoniya-sreshta-na-visoko-ravnishte-bosna-i-hertsegovina-sarbiya-i-harvatiya-regionat-se-nuzhdae-ot-mir-i-stabilnost.html", "text": "Членовете на председателството на Босна и Херцеговина Бакир Изетбегович, Драган Чович и Младен Иванич и президентите на Сърбия и на Хърватия Александър Вучич и Колинда Грабар-Китарович проведоха съвместна среща в босненския град Мостар, която оценяват като \"много полезна, предаде „A1oN“.\r\nНа съвместна пресконференция след срещата Вучич заяви, че регионът се нуждае от мир и стабилност и изрази надежда, че добрите икономически отношения ще продължат. „Важно е да създадем рамка, в която хората ще се чувстват сигурно и свободно, да имат повече работни места и ще печелят повече“, допълни той. Той предложи следващата среща в този формат да се проведе в сръбския град Нови Сад.\r\nГрабар-Китарович заяви, че Хърватия подкрепя териториалната цялост на Босна и Херцеговина, равенството на трите ѝ основни народи и нейната европейска интеграция. Тя обеща, че Хърватия ще направи всичко възможно да стимулира процеса на разширяване на ЕС чрез нова стратегия за Западните Балкани.\r\nИзетбегович заяви, че всички страни в региона трябва да прекратят експлозивната риторика и да предприемат стъпки към помирение. С него се съгласи и Иванич, който подчерта значението на днешната среща, подчертавайки, че добрите отношения в \"триъгълника\" водят до добри отношения и в самата Босна и Херцеговина. Виктор Турмаков", "date": "2018.03.06", "title": "„A1oN“ (Македония): Среща на високо равнище Босна и Херцеговина, Сърбия и Хърватия: „Регионът се нуждае от мир и стабилност“"}
{"url": "http://www.focus-news.net/news/2018/03/06/2496594/reuters-gi-verhovstadt-smyata-che-sporazumenieto-za-grazhdanskite-prava-sled-brekzit-e-blizo.html", "text": "Бившият белгийски министър-председател Ги Верхофстад, който е главният преговарящ на ЕП по Брекзит, заяви че Великобритания и ЕС са близо до постигане на споразумение, гарантиращо правата на гражданите след Брекзит, предава  Reuters.\r\n „Смятам, че споразумението ще бъде възможно в близките дни или седмици“, заяви Верхофстад. „Ще е добре тази глава да се затвори и гражданите на ЕС, останали във Великобритания и британските, останали в ЕС, да знаят какъв ще е статутът им в бъдеще“, допълни той.\r\nГражданските права се смятат за една от сравнително по-лесните сфери на преговорите за Брекзит. Другите аспекти от споразумението, сложило край на британското членство в ЕС ще бъдат по-трудни. \r\nБританският министър-председател Тереза Мей призова преговарящите да бъдат по-гъвкави на преговорите за бъдещите отношения между страната ѝ и ЕС, призовавайки ги да сключат дълбоко търговско споразумение и да избягват появата на „твърда“ граница в Ирландия.  Виктор Турмаков", "date": "2018.03.06", "title": "Reuters: Ги Верховстадт смята, че споразумението за гражданските права след Брекзит „е близо“"}
{"url": "http://www.focus-news.net/news/2018/03/06/2496598/smolyan-dvizhenieto-po-pat-ii-86-smolyan-srednogortsi-pri-km-109-se-osashtestvyava-vremenno-v-edna-lenta-poradi-srutvane-na-skalna-masa.html", "text": "Движението по път II-86 Смолян - Средногорци при км 109 се осъществява временно в една лента поради срутване на скална маса. Това съобщиха от пресцентъра на Агенция \"Пътна инфраструктура\".", "date": "2018.03.06", "title": "Смолян: Движението по път II-86 Смолян - Средногорци при км 109 се осъществява временно в една лента поради срутване на скална маса"}
{"url": "http://www.focus-news.net/news/2018/03/06/2496600/zam-predsedatelyat-na-gerb-tsvetan-tsvetanov-provede-rabotna-sreshta-s-predstaviteli-na-fondatsiya-konrad-adenauer.html", "text": "Заместник-председателят на ГЕРБ и председател на ПГ на партията Цветан Цветанов проведе работна среща в София със зам.-ръководителя на отдел \"Европейско и международно сътрудничество\" във фондация \"Конрад Аденауер\" Франк Прийс и ръководителя на офиса на фондация \"Конрад Аденауер\" в София Торстен Гайслер. Това съобщиха от пресцентъра на ПП ГЕРБ. В рамките на работната среща Цветан Цветанов запозна колегите си с усилията на правителството на Бойко Борисов и управляващото мнозинство в Народното събрание по основните секторни политики. Цветанов информира представителите на фондация \"Конрад Аденауер\" за актуалната политическа обстановка в страната, като акцентира върху председателството на Съвета на ЕС и основния приоритет на България - очертаването на ясна европейска перспектива пред страните от Западните Балкани.\r\nПред своите гости председателят на ПГ на ГЕРБ посочи, че БСП се опитват да дестабилизират страната ни, като инсценират различни скандали, но управляващото мнозинство и правителството са твърдо решени да поддържат стабилността и да изпълнят целия 4-годишен управленски мандат.\r\n\"Ще работим за тази стабилност, за да може България да продължи да върви по единствения възможен път пред себе си - евроатлантическия\", подчерта Цветанов.\r\nПрийс и Гайслер на свой ред изказаха задоволството си от активната за дейност на премиера Борисов и от добрата работа на правителството и управлаващото мнозинство. Двамата обсъдиха с Цветан Цветанов и бъдещите съвместни инициативи, насочени към подобряването на двустанния диалог и международното сътрудничество.", "date": "2018.03.06", "title": "Зам.-председателят на ГЕРБ Цветан Цветанов проведе работна среща с представители на фондация \"Конрад Аденауер\""}
{"url": "http://www.focus-news.net/news/2018/03/06/2496601/veliko-tarnovo-v-ou-sv-patriarh-evtimiy-shte-se-provedat-nestandartni-chasove-po-muzika-s-gostuvashti-izvestni-izpalniteli.html", "text": "Учителят Добрин Пелтеков организира нестандартни часове по музика в ОУ „Св. Патриарх Евтимий“. За да предизвика интерес към предмета у възпитаниците си, той провежда уроци, на които присъстват известни изпълнители. \"Вече са проведени няколко такива\", каза в интервю за Радио „Фокус“ – Велико Търново преподавателят. Той добави, че първата среща на учениците с известна личност от българската музикална сцена е била виртуална. Те са провели интервю по телефона с известния композитор и музикален педагог Стефан Диомов. Следва среща с вокалиста на група „Ахат“ Звезди и други. „Целта на тези уроци е децата да видят, че с труд, постоянство и упоритост, могат да постигнат целите си и да видят, че тези – истинските звезди, в кавички, са всъщност най-обикновени хора, с които спокойно могат да разговарят на всякакви теми, да им зададат въпроси и да получат отговори“, посочи Пелтеков. Той добави, че интересът сред учениците е голям и дори те вече дават предложения с кой изпълнител да е следващата им среща. „Аз правя каквото мога, чрез мои познати, да вляза във връзка с музикантите. Наистина има певци, които взимат идеята при сърце и са готови да участват. Има и такива, на които не им допада това, но това е личен избор“, каза още преподавателят. Той добави, че възпитаниците му слушат различни стилове музика – от класическа до поп фолк. По думите му музиката е лично изживяване и всеки слуша, това което му харесва. „Имам ученици, които свирят на народни инструменти, ходят на народно пеене или на поп и джаз пеене. Сред моите възпитаница има и танцьори. Танцуват хип хоп, народни танци, балет. Така че децата дори и да не са музиканти, те слушат тази музика, когато отидат на уроци. Музиката е навсякъде в живота ни. Просто няма как да си представим живота без музика. Те няма как да станат професионални музиканти в основното училище, но поне ще имат една по-богата обща култура“, добави Добрин Пелтеков. Той посочи, че предвижда да проведе урок със своите ученици на тема „Как се слуша музика“. По думите му това е от изключително значение, тъй като тя не трябва да е просто фон на случващото се около нас, а трябва да я разбираме.\r\nНадежда КРЪСТЕВА", "date": "2018.03.06", "title": "Велико Търново: В ОУ „Св. Патриарх Евтимий“ ще се проведат нестандартни часове по музика с гостуващи известни изпълнители"}
{"url": "http://www.focus-news.net/news/2018/03/06/2496591/tass-na-borda-na-razbiliya-se-v-siriya-an-26-sa-se-namirali-39-ruski-voennosluzheshti.html", "text": "Министерството на отбраната на Русия съобщи, че на борда на разбилия се при кацане на сирийското военно летище „Хмеймим“ самолет Ан-26 са се намирали 33 пътници и шестима души екипаж. На семействата им ще бъде оказана цялата необходима помощ, предава  ТАСС.\r\nПо-рано се съобщаваше, че загиналите руски военнослужещи са 32 души.\r\n„Според уточнените данни, на борда на транспортния самолет Ан-26, претърпял катастрофа при кацане на летище „Хмеймим“ са се намирали 33 пътници и шестима души екипаж. Всички те са руски военнослужещи. Не е стреляно но самолета“, съобщава министерството в официално свое заявление. \r\n„На семействата и близките на загиналите военнослужещи ще бъде оказана цялата възможна помощ и подкрепа“, подчертават от министерството на отбраната.  Виктор Турмаков", "date": "2018.03.06", "title": "ТАСС: На борда на разбилия се в Сирия Ан-26 са се намирали 39 руски военнослужещи"}
{"url": "http://www.focus-news.net/news/2018/03/06/2496602/mvr-zadimyavaneto-v-hotel-balkan-e-prichineno-ot-aspiratsiyata-na-restorant-namirasht-se-v-neposredstvena-blizost-do-hotela.html", "text": "Задимяването в хотел \"Балкан\" е причинено от аспирацията на ресторант, намиращ се в непосредствена близост до хотела. Това съобщиха от пресцентъра на МВР. Сигналът за инцидента е подаден около 18.45 часа на тел. 112. Съобщено е за забелязан дим от покрива на хотела. Незабавно към мястото са изпратени шест пожарни екипа, две автомеханични стълби и аварийно-спасителен екип на столичната пожарна. Превантивно са евакуирани и намиращите се в сградата хора. На място е установено, че е задимяването е причинено от аспирацията на ресторант до сградата. Към 19.05 часа ситуацията е овладяна. Не са пострадали граждани.", "date": "2018.03.06", "title": "МВР: Задимяването в хотел \"Балкан\" е причинено от аспирацията на ресторант, намиращ се в непосредствена близост до хотела"}
{"url": "http://www.focus-news.net/news/2018/03/06/2496599/sofiya-izvarshena-e-evakuatsiya-na-sluzhiteli-ot-hotel-balkan-zaradi-signal-za-zadimyavane-nyama-postradali.html", "text": "Извършена е евакуация на служители от хотел \"Балкан\" заради сигнал за задимяване. Това съобщи за Агенция „Фокус“ говорителят на Главна дирекция „Пожарна безопасност и защита на населението“ Валентин Кръстев. “Малко преди 19.00 часа на телефон 112 е съобщено, че излиза пушек от покрива на хотела. На място превантивно са изпратени шест пожарни екипа, две автомеханични стълби, спасителният екип на столичната пожарна. В 19.05 минути произшествието е ликвидирано. Оказало се е, че са се запалили мазнини в аспирацията на едно от заведенията в близост до хотела“, обясни Валентин Кръстев. Той уточни, че няма пострадали, но е била извършена превантивна евакуация на част от персонала на хотела.", "date": "2018.03.06", "title": "София: Извършена е евакуация на служители от хотел \"Балкан\" заради сигнал за задимяване, няма пострадали"}
{"url": "http://www.focus-news.net/news/2018/03/06/2496604/nimh-utre-oblachnostta-shte-e-razkasana-sled-obyad-na-otdelni-mesta-shte-ima-slabi-prevalyavaniya-ot-dazhd.html", "text": "През нощта ще има значителна облачност и на места ще превали дъжд. Утре облачността ще е разкъсана, след обяд на отделни места ще има слаби превалявания от дъжд. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН). Привечер от запад отново ще се заоблачи. Ще духа до умерен вятър от запад-югозапад. Температурите ще се повишат. Минималните ще са между 0° и 5°, в югоизточните райони до 8°. Максималните температури ще са между 14° и 19°, по-ниски ще останат по поречието на Дунав. Атмосферното налягане слабо ще се повиши, но ще остане по-ниско от средното за март.\r\nПо Черноморието облачността ще е променлива, след обяд на места, главно по южното крайбрежие ще има слаби превалявания от дъжд. Ще духа до умерен югозападен вятър, но през деня постепенно ще се ориентира от запад. Максималните температури ще са между 14° и 19°. Температурата на морската вода е 5-7°. Вълнението на морето ще е 2-3 бала.  \r\nНад планините облачността ще е променлива с превалявания от дъжд, над 2000 метра от сняг. Ще духа умерен до силен западен вятър. Максималната температура на височина 1200 метра – около 10°, на 2000 метра – около 3°.\r\nВ четвъртък ще преобладава облачно време, на повече места ще превали дъжд, над 900-1000 метра - сняг; по-съществени ще са валежите в югоизточните райони, където са възможни и гръмотевици. Вятърът ще се ориентира от северозапад, ще се усили и с него за кратко ще нахлуе студен въздух. В петък вятърът ще отслабне, облачността ще се разкъса и ще намалее до слънчево. Сутрешните температури ще са сравнително ниски - предимно между минус 1° и 4°, но ще се затопля и максималните в събота, когато ще има висока облачност, ще достигнат 13°-18°.", "date": "2018.03.06", "title": "НИМХ: Утре облачността ще е разкъсана, след обяд на отделни места ще има слаби превалявания от дъжд"}
{"url": "http://www.focus-news.net/news/2018/03/06/2496577/sliven-zhiteli-na-grada-protestirat-s-iskane-za-promyana-v-zakona-taka-che-da-se-garantira-sigurnostta-na-grazhdanite-i-neizbezhnata-otbrana.html", "text": "Около 50 граждани и представители на медицинското съсловие в Сливен протестираха днес с искане законодателството да бъде променено така, че да гарантира сигурността на гражданите и неизбежната отбрана да бъде регламентирана, предаде репортер на Радио „Фокус“ – Сливен. „Искаме промяна на закона така, че всеки един от нас да може да защитава себе си, семейството си и дома си“, заяви д-р Нина Борова и допълни, че сегашният закон дава възможност на крадците да се чувстват спокойни при извършване на престъпление. Друг представител на протестиращите – Доброслав Иванов, заяви, че е необходима спешна промяна в законодателството, която да лиши престъпниците от възможността да влизат в чужда собственост, като се ползват от безнаказаността, която им позволява сегашната редакция на законите. Затова протестиращите настояват за бърза реакция и промяна в Наказателният кодекс. Поводът за протеста в Сливен е случая с доктор Иван Димитров, застрелял крадец пред дома си.\r\nЛюдмила ЙОРГОВА", "date": "2018.03.06", "title": "Сливен: Жители на града протестират с искане за промяна в закона, така че да се гарантира сигурността на гражданите и неизбежната отбрана"}
{"url": "http://www.focus-news.net/news/2018/03/06/2496603/sport-ludogorets-pobedi-beroe-s-10-v-mach-ot-parva-liga.html", "text": "Лудогорец победи Берое като гост с 1:0 в мач от 24-ти кръг на Първа лига.  \r\nЕдинственото попадение на стадион „Берое“ бе отбелязано от Марселиньо в 80-та минута.\r\nСлед този мач Лудогорец са на първо място с 60 точки, докато Берое на четвърто с 41 точки.  Виктор Турмаков", "date": "2018.03.06", "title": "Спорт: Лудогорец победи Берое с 1:0 в мач от Първа лига"}
{"url": "http://www.focus-news.net/news/2018/03/06/2496606/ministar-ekaterina-zaharieva-vazmozhnostite-za-zasilvane-na-satrudnichestvoto-mezhdu-balgariya-i-arabskite-strani-sa-ogromni.html", "text": "„Стокообменът на България с държавите от арабския регион общо възлиза едва на около 2 млрд. щ. д., което е изключително малко на фона на съществуващия огромен потенциал. Българските компании и специалисти са добре познати сред арабските ни партньори, а спомените за тях в тези страни са изцяло положителни. Възможностите за успешно засилване на сътрудничеството с арабските страни в търговията, инженеринговата и инвестиционната дейност, енергетиката и туризма са огромни“. Това бе един от водещите акценти в заявеното от вицепремиера и министър на външните работи Екатерина Захариева по време на днешния работен обяд с посланиците на арабските държави в България, съобщиха от пресцентъра на Министерството на външните работи. Българският външен министър припомни, че успоредно с развитието на отношенията с държавите от Западните Балкани, което България изведе като свой национален приоритет и като приоритет на  Българското председателство на Съвета на ЕС, тя си е поставила за цел да работи активно и за възобновяването на традиционно добрите отношения с арабския свят. „Смятам, че резултатите от работата по изпълнението на тази задача вече са видими“, заяви министър Захариева. „През последните месеци осъществихме няколко знакови посещения, някои от които – исторически, други – отлагани с десетилетия. Посещението на премиера Борисов в Кралство Саудитска Арабия е без прецедент, активно подготвяме посещения на най-високо ниво и в Кувейт, а в четвъртък на посещение в България пристига Емирът на Катар. В края на месец март президентът Румен Радев ще е на посещение в Израел и Палестина. Независимо от напрегнатата програма покрай Председателството на Съвета на ЕС, съумяхме да осъществим обмен на посещения с моите колеги от Судан, Саудитска Арабия и Кувейт, вече имаме съгласувани дати за визити на алжирския ми колега през март в София и на моя в Оман през 12 април, надявам се в съвсем близко бъдеще да договорим дати и за такива с Египет и Мароко“, каза още тя. \r\n„Визията ни не се ограничава единствено до осъществяването на отделни посещения – тя е дългосрочна и стратегическа. Неслучайно работим и по разкриването на нови дипломатически мисии. Вече отворихме нашето посолство в Обединените арабски емирства, предстои това да се случи в най-близко бъдеще и в Саудитска Арабия. Както и други европейски държави обмисляме и възстановяването на мисията ни в Либия“, добави българският външен министър. Захариева подчерта, че тези примери са доказателство, че развитието на връзките ни с държавите от арабския свят неизменно запазва своето място като важно направление в българската външна политика.\r\nПред посланиците на държавите от региона на Близкия Изток и Северна Африка първият ни дипломат отбеляза, че връзките между България и техните държави се основават не само на политическия диалог и създадените солидна договорно-правна база и институционална рамка на взаимните връзки, но и на личните и професионални взаимоотношения между хората. Тя изтъкна, че за хилядите български специалисти, които десетилетия наред са се трудили в арабския свят той вече се е превърнал във втори дом, а хилядите арабски студенти, завършили своето образование у нас в момента заемат достойни позиции в своите държави. В този контекст Захариева и посланиците на страните от арабския свят се обединиха и около разбирането, че е нужно да бъде направена актуализация на споразуменията както в областта на икономиката, така и в областта на туризма, образованието и културата. „Разчитам на Вашата подкрепа. Пред нас има още много задачи, имаме и какво да научим един от друг, например в областта на туризма. Активизирането на политическия диалог е факт, но имаме още много върху какво да работим“, изтъкна първият ни дипломат. \r\nВъншният ни министър отбеляза, че членството на България в Европейския Съюз предоставя допълнителни възможности за постигане на качествен ръст на взаимните ни връзки със страните от арабския свят, а политиката на Южно съседство на ЕС е във фокуса на България като председател на Съвета на ЕС. Издигането на нивото на стратегическия диалог между ЕС и Лигата на арабските държави, набелязването и изпълнението на общи политики в рамките на Съюза за Средиземноморието, активизиране на диалога между ЕС и Съвета за сътрудничество в Залива са сред най-важните инициативи в този контекст и са теми, които се обсъждат на почти всеки Съвет „Външни работи“ на Съюза, изтъкна още първият ни дипломат. \r\nБългарският външен министър и посланиците на арабските държави в София обсъдиха и актуалните регионални конфликти – войната в Сирия, конфликтът в Йемен и кризата в Либия. Специално внимание бе отделено на перспективите пред т.нар. Близкоизточен мирен процес, който бе определен като една от ключовите теми за държавите от региона. Предвид предизвикателствата, пред които са изправени държавите от Близкия Изток и Северна Африка, и сериозния глобален ефект, който предизвикват регионалните конфликти, Захариева подчерта, че трайното възстановяване на сигурността и стабилността в региона трябва да бъде сред водещите приоритети на днешната политиката. Тя акцентира върху тезата, че намирането на устойчиво решение на конфликтите, както и подобряването на социалната и икономическа среда в засегнатите от конфликти държави е от изключителна важност. Захариева добави и че въпреки сериозните успехи, които са постигнати в борбата с Ислямска държава, политиците не бива да бъдат наивни, тъй като клетките на ИДИЛ се местят в съседни държави, държави от Централна Азия и страните от Европа. „Разчитаме на всички вас заедно да преодолеем предизвикателствата“, категорична бе Захариева.\r\nНа работния обяд, организиран от доайена на дипломатическия корпус и арабските посланици - посланикът на Палестина Н. Пр. Ахмед Ал-Мадбух, присъстваха и посланиците на Судан – Н. Пр. Илхам Ахмед, на Алжир – Н. Пр. Латифа Беназза, на Кувейт – Н. Пр. Якуб Алатиики, на Катар – Н. Пр. Рашид Ал-Хатър, на Мароко – Н. Пр. Закия Ел Мидауи, на Египет – Н. Пр. Моайад Елдали, на Обединените арабски емирства – Н. Пр. Абделуахаб Ал Нажар, на Йемен – Н. Пр. Абдулразак Ал-Амрани, на Либия – Н. Пр. Софиян Елтрике, и временно управляващите на Кралство Саудитска Арабия – Абдулилах Ал Джибриин и на Ирак – Муайед Али.", "date": "2018.03.06", "title": "Министър Екатерина Захариева: Възможностите за засилване на сътрудничеството между България и арабските страни са огромни"}
{"url": "http://www.focus-news.net/news/2018/03/06/2496608/ekathimerini-gratskata-politsiya-arestuva-petima-mazhe-konfiskuvala-e-orazhie-i-ekstremistki-materiali.html", "text": "Антитерористичните части на гръцката са арестували петима мъже, заподозрени, че са част от крайнодясна криминална група, замесена в палежи и взривове, пише   Ekathimerini.\r\nПолицията съобщава, че е претърсила осем къщи, шест от които в Атина  и е конфискувала „коктейли Молотов“, ножове, ловни пушки и материали за изготвяне на бомби. Открити са екстремистки книги, листовки и знамена с крайнодясна символика. \r\nПолицейски служител съобщи, че петимата са възможни членове на групировката „Комбат 18 Хелас“. Те ще бъдат изпратени в съда в сряда.  Виктор Турмаков", "date": "2018.03.06", "title": "Ekathimerini: Гръцката полиция арестува петима мъже, конфискувала е оръжие и екстремистки материали"}
{"url": "http://www.focus-news.net/news/2018/03/06/2496607/ognyan-tsenkov-kmet-na-obshtina-vidin-prodalzhava-proektat-osiguryavane-na-topal-obyad-na-teritoriyata-na-obshtinata.html", "text": "От 12 март продължава проектът „Осигуряване на топъл обяд“ на територията на Видинска община по Оперативна програма за храни, за 700 души, съобщиха от пресцентъра на Общината. \"Освен титулярите в списъците, в тях трябва да бъдат посочвани имена и на резервни потребители\", каза на среща с кметове от населените места в общината кметът Огнян Ценков. Ако по някаква уважителна причина потребителят няма как да получи обяда си, може да го направи упълномощено от него лице. По програма „Работа“, чиято продължителност е една година, Община Видин има 93 бройки, в които се включват и лица над 50-годишна възраст. Приоритетните групи са две – дълготрайно безработни лица и лица, които са се регистрирали като безработни, но през последните 12 месеца не са били на трудовия пазар и не са осигурявани. По програма „Независим живот“ във връзка с ползването на услугата „личен асистент“ до края на седмицата Общината ще представи справка в Агенцията за социално подпомагане, за да може да продължи тази програма, която вече ще е делегирана от държавата дейност.", "date": "2018.03.06", "title": "Огнян Ценков, кмет на Община Видин: Продължава проектът „Осигуряване на топъл обяд“ на територията на общината"}
{"url": "http://www.focus-news.net/news/2018/03/06/2496609/kristiyan-kovachev-istorik-ot-srednovekovieto-do-nashi-dni-oblekloto-nosi-sotsialni-belezi.html", "text": "От Средновековието до наши дни виждаме, че облеклото носи социални белези. Това каза в интервю за Радио „Фокус“ – Пирин историкът и докторант в Югозападен университет „Неофит Рилски“ – Кристиян Ковачев, по повод семинара „Средновековно облекло и въоръжение“, който ще се проведе във висшето учебно заведение на 7 март. По думите му темата за облеклото е не само интересна, но и важна. Ковачев отбеляза, че във всяка една историческа епоха тя винаги е присъствала. „Оказва се, че облеклото е не само интересно, но и важно за всички общества, в различните исторически периоди. Днес ще видим, че дрехите са носител на социални признаци, на социални разделения и така нататък. За Средновековието красотата като цяло е била присъща за Божественото. На облеклото не е била придавана такава важност, каквато му се придава днес“, каза още Ковачев. Според него това се залага още от теолозите на Ранното средновековие като Дионисий Ареопагит. „За Средновековието е много важно да се каже, че понякога по облеклото са се придавали отделни характеристики на народите. Ако четем византийските писатели, ще видим, че когато те говорели за българите, много често казвали: „Българите носеща овчи кожи“; „Бяха облечени в овчи дрехи“ и така нататък, като по този начин са искали да подчертаят варварското при тях. В Лексикона „Свидас“, който напоследък доста е подлаган на критически анализи дори пише, че българите са взели облеклото си от аварите“, добави Ковачев. Той заяви, че като цяло в процеса на обличане може да видим някакъв континуитет от Средновековието до ден днешен.\r\nЛивия НИНОВА", "date": "2018.03.06", "title": "Кристиян Ковачев, историк: От Средновековието до наши дни облеклото носи социални белези"}
{"url": "http://www.focus-news.net/news/2018/03/06/2496605/mayk-pens-severna-koreya-tryabva-da-polozhi-istinski-i-podlezhashti-na-proverka-merki-za-ostavyane-na-yadrenoto-si-orazhie.html", "text": "Вицепрезидентът на САЩ Майк Пенс заяви, че предстоящите преговори със Северна Корея няма да сложат край на кампанията на „максимален натиск“ със санкции, докато Пхенян не предприеме реални действия по изоставянето на своите ядрени оръжия, предава  AFP.\r\n„Накъдето и да се запъти Северна Корея, ще бъдем решителни“, обяви Пенс в официално свое заявление, след като правителството на Северна Корея се изказа в полза на преки преговори между нея и САЩ.\r\n„Ние и нашите съюзници оставаме твърди при прилагането на максимален натиск срещу режима на Ким Чен-ун, за да го накараме да изостави своята ядрена програма“, допълни вицепрезидентът. \r\n„Всички възможности са на масата и нашата позиция към режима няма да се промени, докато не видим истински, твърди и възможни за проверка крачки към ядреното разоръжаване“, увери Пенс.  Виктор Турмаков", "date": "2018.03.06", "title": "Майк Пенс: Северна Корея трябва да положи истински и подлежащи на проверка мерки за оставяне на  ядреното си оръжие"}
{"url": "http://www.focus-news.net/news/2018/03/06/2496613/pazardzhik-dobrovoltsite-ot-detsko-politseysko-upravlenie-kam-ou-sv-patriarh-evtimiy-gostuvaha-na-detsata-v-nu-mihail-karolidi-v-peshtera.html", "text": "Доброволците от Детско полицейско управление към ОУ “Св. Патриарх Евтимий“ в Пещера  гостуваха на учениците от НУ „Михаил Каролиди“ в града. Това съобщи за Радио „Фокус“ – Пазарджик Елена Ацинова, директор на училище „Св. Патриарх Евтимий“. Целта на посещението бе да се запознаят децата с работата на полицая, с основните правила за безопасност на движението и не на последно място да научат какво е това Детско полицейско управление. Доброволците демонстрираха оборудването на полицая – от каската и щитовете до бронежилетката. А на най-добрите слушатели бе оказана честта да им бъдат снети отпечатъци. „В Детското полицейско управление“ към нашето училище участват 25 деца от четвърти и шести клас. Обучават се за оказване на долекарска помощ, самозащита и безопасност на движение. Най-голям интерес предизвика обучението за работа с полицейските кучета под ръководството на младши инспектор Иван Христов от Районното управление на полиция в Пещера“, уточни Ацинова.\r\nПрограмата „Детско полицейско управление” е дългосрочна превантивна програма на Министерството на вътрешните работи, с която се цели да се опази животът, здравето, правата и имуществото на децата, да се формират умения и навици за правилно поведение в различни ситуации, формиране на нетърпимост към престъпните посегателства, понижаване на престъпленията и противообществените прояви, извършвани от деца и срещу деца, както и създаване на гражданска позиция и засилване доверието към полицията и институциите в България. Програмата е предназначена за обучение на деца от начален и прогимназиален етап. Обучението ще е двугодишно за ученици от трети и четвърти клас или пети и шести клас.\r\nАлбена ЖИЛЕКОВА", "date": "2018.03.06", "title": "Пазарджик: Доброволците от Детско полицейско управление към ОУ „Св. Патриарх Евтимий“ гостуваха на децата в НУ “Михаил Каролиди“ в Пещера"}
{"url": "http://www.focus-news.net/news/2018/03/06/2496629/reuters-ostavkata-na-balgarskiya-ministar-na-energetikata-ne-e-prieta.html", "text": "Българският вицепремиер Красимир Каракачанов заяви, че оставката на министъра на енергетиката Теменужка Петкова няма да бъде приета, предава  Reuters.\r\n„Оставката на Теменужка Петкова няма да бъде приета“, заяви Каракачанов, който е също така и министър на отбраната. Той допълни, че решението е взето по време на среща с участието на повечето министри от дясно-центристкото правителство. \r\nМиналият месец Петкова подаде оставка, след като в медиите се появиха данни, че тя е свързана със собствениците на „Инерком“ – малка компания, която възнамерява да изкупи активите на чешката електроразпределителна компания ЧЕЗ в страната. Българският министър-председател Бойко Борисов тогава каза, че ще приеме оставката, въпреки че заяви, че „правителството не е повлияло споразумението по никакъв начин“.  Виктор Турмаков", "date": "2018.03.06", "title": "Reuters: Оставката на българския министър на енергетиката не е приета"}
{"url": "http://www.focus-news.net/news/2018/03/06/2496611/korea-herald-zashto-sreshtata-na-visoko-ravnishte-shte-se-provede-ne-v-seul-i-ne-v-phenyan-a-v-phanmundzhomi.html", "text": "Ключовото постижение на пратениците на южнокорейския президент Мун Джей-ин в Северна Корея е, че двете Кореи положиха основите за облекчаване на напрежението на Корейския полуостров и отвориха възможност за преговори между изолирания режим и САЩ за справяне с ядрената безизходица, коментира южнокорейското издание   Korea Herald.\r\n„Южна Корея и Северна Корея се договориха да проведат междукорейска среща на високо равнище в Дома на мира в Пханмунджом в края на април“  съобщи специалният пратеник на южнокорейския президент след двудневно си пътуване до Пхенян.\r\n„Решението за провеждане на срещата на високо равнище между двете корейски държави в  Пханмунджом  показва \"практическия\" подход на лидера на Северна Корея Ким Чен-ун“, смята от южнокорейския  института „Седжонг“ Чан Чон-сон.\r\nТой също така приветства резултата от срещата , проправила пътя за Южна Корея да се справи със ситуацията на Корейския полуостров по \"стабилен\" начин, предотвратявайки ескалация на напрежението и започвайки да възстановява доверието със Северна Корея.\r\nДруг експерт смята, че това, за което двете Кореи са се съгласили, показа тяхната решителност да поемат въпроса в собствените си ръце, за да се справят с ядрената криза на полуострова.\r\n\"Двете Кореи, които се съгласиха да проведат среща на върха, показват, че са решени да поемат водеща роля в разрешаването на ядрената ситуация на Корейския полуостров\", смята Ко Ю-хван , който преподава Севернокорейски изследвания в университета „Донггук“. Виктор Турмаков", "date": "2018.03.06", "title": "Korea Herald: Защо срещата на високо равнище ще се проведе не в Сеул и не в Пхенян, а в Пханмунджом?"}
{"url": "http://www.focus-news.net/news/2018/03/06/2496590/plovdiv-okolo-200-dushi-se-sabraha-na-protest-pred-prokuraturata-v-zashtita-na-d-r-dimitrov.html", "text": "Около 200 души се събраха на днешния протест в защита на д-р Димитров пред Прокуратурата в Пловдив, предаде репортер на Радио \"Фокус\" - Пловдив. Продължава и разпространението на подписката. В нея са се подписали над 3 000 души. Хората на днешния протест са изчели това, което излезе като информация от Прокуратурата, но все още смятат, че докторът е невинен,  тъй като е защитавал собствеността си. Румяна Топалова, която познава семейството от много години, заяви, че са много уважавани хора, честни и трудолюбиви. Повечето от присъстващите тук казват, че не вярват на Прокуратурата. Това, че е опитал да прикрие престъплението си, обясняват със стреса, който е преживял. \r\nВсичките 28 лекарски колегии към БЛС също са изразили подкрепата си към доктора в декларация,  съобщи д-р Кръстев, председател на пловдивската колегия. Те също настояват за законодателни промени. \r\nПротестите в Пловдив ще продължат и утре от 17.30 часа на същото място. \r\nЦветана ТОНЧЕВА", "date": "2018.03.06", "title": "Пловдив: Около 200 души се събраха на протест пред Прокуратурата в защита на д-р Димитров"}
{"url": "http://www.focus-news.net/news/2018/03/06/2496583/new-york-daily-news-pol-rayan-prizova-donald-tramp-da-nalozhi-po-hirurgichni-vnosni-mita.html", "text": "Председателят на Конгреса на САЩ Пол Райън заяви, че ще поиска от Белия дом да размисли възможността да наложи вносни мита за стоманата и алуминия към всички страни, а да предприеме „по-хирургичен“ метод за действие, насочен срещу определени страни, като Китай например, пише  New York Daily News.\r\n„Окуражен съм от начина, по който настоящите преговори с Белия дом текат“, заяви Райън. Той е сред най-откритите критици на плана на президента Доналд Трмъп да наложи вносни мита. Същевременно той допълни, че държавният глава има право да осъди страните, извършващи дъмпинг на металите и че някои „със сигурност извършват злоупотреби“. \r\nРайън заяви, че според него „най-умно би било“ Тръмп да се насочи срещу истинските „измамници без да създава условия за съпътстващи щети“.  Виктор Турмаков", "date": "2018.03.06", "title": "New York Daily News: Пол Райън призова Доналд Тръмп да наложи „по-хирургични“ вносни мита"}
{"url": "http://www.focus-news.net/news/2018/03/06/2496631/nikola-petrov-nao-rozhen-tants-na-planetite-saturn-yupiter-mars-i-venera-mozhe-da-se-nablyudava-na-noshtnoto-nebe-prez-sledvashtite-dni.html", "text": "Танц или парад на планетите Сатурн, Юпитер, Марс и Венера може да се наблюдава на нощното небе през следващите дни, като най-ярко небесните тела ще се виждат на 11 и 12 март. Това каза за Радио „Фокус“ – Смолян директорът на Националната астрономическа обсерватория „Рожен“, Никола Петров. По думите му вече се виждат на небето четирите планети. „Три от най-ярките планети Юпитер, Сатурн и март са групирани близо една до друга на такова разстояние, че ако си протегнем ръката към небето и я отворим са по на една педя разстояние една от друга и се виждат преди изгрева на слънцето, след 3 - 4 часа сутринта. Марс започва да попада между тях, като от 8, 9 до 12 март ще е по-близо до всяка една от тези планети – тоест Марс ще танцува между най-големите планети в слънчевата система – основно Юпитер и Сатурн. Човек си струва да погледне към небето през следващите дни и да се наслади на това, което ни предоставя звездното небе, което се нарича танц или парад на планетите“, поясни Петров. Той добави, че това се случва, когато обикаляйки около слънцето няколко от планетите застават почти на една линия със Земята и като наблюдатели ние ги виждаме по-близо една до друга на нощното небе. „Никога не могат да са абсолютно една до друга и да са на една линия и ние на практика да виждаме само една планета, а другите да са зад нея. Това не може да се случи, защото планетите от слънчевата система не са абсолютно разположени в една единствена плоскост, в която да се движат и да обикалят около слънцето. Отделните плоскости на планетите имат и някакъв ъгъл помежду си, затова те се виждат на някакво отстояние една от друга“, отбеляза Петров. Той уточни, че явлението не е от онези паради на планетите, в които се виждат по 5, 6, 7 или 8 такива, тъй като това се случва в рамките на хиляди години веднъж. Най-голямото приближаване на планетите една до друга ще бъде на 11 и 12 март. Визуално за човешкото око в продължение на две седмици ще може съществено да се вижда отстоянието на планетите, посочи астрономът. Той подчерта, че оттук-нататък с всеки следващ ден планетата Марс и планетата Земя стават все по-близо като отстояние една от друга и постепенно във времето до лятото, през юли месец, Марс и Земята ще застанат най-близо една до друга. „Това може би ще е едно от най-обсъжданите събития в астрономията, тъй като Марс ще се приближи до Земята на такова отстояние, на което не е бил от 15 години насам. След това поне 10 години няма да има подобно отстояние между Земята и Марс“, каза още Никола Петров.\r\nНели ГЕРГЬОВСКА", "date": "2018.03.06", "title": "Никола Петров, НАО „Рожен“: Танц на планетите Сатурн, Юпитер, Марс и Венера може да се наблюдава на нощното небе през следващите дни"}
{"url": "http://www.focus-news.net/news/2018/03/06/2496551/valentin-nikolov-gerb-darzhavata-s-vsichki-vazmozhni-sredstva-shte-se-protivopostavi-na-vsyako-samovolno-iskane-za-vdigane-na-tsenata-na-toka.html", "text": "Искам да уверя българските потребители да бъдат спокойни – държавата с всички възможни средства ще се противопостави на всяко самоволно искане за вдигане на цената на тока. Това каза народният представител от ПП ГЕРБ Валентин Николов на брифинг в Народното събрание, предаде репортер на Агенция „Фокус“.  “ЕРП-тата не влияят върху цената пряко, те влияят косвено със своите такса „пренос“ и такса „разпределение“. Категорично няма да има вдигане на цената на тока, самоволно вдигане на някои от компонентите ще се определи от КЕВР, ще се прецени, но в никакъв случай няма да се разреши, нито ще влезе в цената на тока, който и да е купувачът на ЧЕЗ. Това няма да бъде допуснато, категорично искам да кажа, че има политическа воля за това“, допълни още Николов. По думите му опозицията се опитват да яхнат един проблем и да вменят вини и отговорности на управляващите, които не кореспондират с истината. „С изненада откривам, че утре ще се организира протест, а всички от опозицията бяха учудени защо премиерът Борисов каза, че се организира сваляне на правителството. Кои били тези, които искат да свалят правителството. Мисля, че това е очевидно. Това беше режисирано, вече го имаше навсякъде в медиите и това е апогеят на това, че опозицията искала да свали българското правителство. Започваме да си задаваме въпроси – какви са им мотивите? Защо вменяват и манипулират общество? По какъв начин се опитват, веднъж яхвайки едни протести за водата, вече яхват втори протест за електрическата енергия, за продажбата на ЧЕЗ. Почваме да си припомняме близкото минало – кои бяха в надзорните съвети на тези предприятия – едни главни действащи лица – Кутев в надзора на ЧЕЗ и Жаблянов в надзора ЕОН.  Някои от тях вече участват в търга за покупка на ЧЕЗ. Нямат ли някаква връзка, именно с това стоене в тези надзорни съвет в удобно управленско време и нямат ли също главна роля в това нажежаване на напрежението? Искаме да зададем тези въпроси, защото нищо случайно няма. За мен това е организиран начин да се свали правителството, и то незаконно. Видяха, че по законен начин няма да се случи“, коментира още Валентин Николов.", "date": "2018.03.06", "title": "Валентин Николов, ГЕРБ: Държавата с всички възможни средства ще се противопостави на всяко самоволно искане за вдигане на цената на тока"}
{"url": "http://www.focus-news.net/news/2018/03/06/2496632/sport-zapochnaha-osminafinalnite-machove-ot-shampionskata-liga-mezhdu-pszh-i-real-madrid-i-mezhdu-livarpul-i-porto.html", "text": "От 21:45 часа българско време се играят срещите-реванши от осминафиналната фаза на Шампионската лига.  \r\n Гвоздеят е мачът между Пари Сен Жермен и Реал Мадрид в Париж, като първата среща завърши при резултат 3:1 в полза на белите. Другата среща е почти без интрига, след като Ливърпул победи с 5:0 при визитата си в Португалия. Виктор Турмаков", "date": "2018.03.06", "title": "Спорт: Започнаха осминафиналните мачове от Шампионската лига между  ПСЖ и Реал Мадрид и между Ливърпул и Порто"}
{"url": "http://www.focus-news.net/news/2018/03/06/2496635/dobrich-dobrovoltsi-ot-chehiya-shte-rabotyat-prez-letniya-sezon-v-darzhaven-kulturen-institut-kulturen-tsentar-dvoretsa-v-balchik.html", "text": "Доброволци от Чехия ще работят през летния сезон в Държавен културен институт - Културен център (ДКИ-КЦ) „Двореца“ в Балчик. Това съобщи Жени Михайлова, директор на Културния център край морето, предаде кореспондент на Радио „Фокус” – Варна. От години ДКИ-КЦ „Двореца“ край Белия град е място за културен обмен. Организират се художествени пленери, семинари, научни конференции и друг вид форуми. Продължава една добра традиция, установена в предходните години. ДКИ - КЦ „Двореца“ и Училището по стъкларство и дизайн от чешкия град Валашске Мезиржичи са разработили два проекта, като единият е вече одобрен за финансиране и изпълнение. В рамките на дейностите четирима младежи, английскоговорящи, от Чехия, ще работят в различни места в „Двореца“ – рецепция, отдел „Настаняване“, музеи и експозиционни зали. Те ще помагат и при организирането и провеждането на специалните събития в Архитектурно-парковия комплекс. „Доволни сме, че ще имаме такива доброволци, които ще почерпят опит от нашите дейности“, посочи Жени Михайлова. Тя съобщи също, че до края на месеца в галерия „Тихото гнездо“ в „Двореца“ в Балчик може да бъде разгледана гостуващата фотодокументална изложба „Васил Левски“. От 17 до 24 март в залите и пространствата на Архитектурно-парковия комплекс ще се проведе Художествен пленер на Училището по стъкларство и дизайн от град Валашске Мезиржичи, Чехия. След приключване на пленера на 24 март ще бъде открита изложба на преподаватели от Национално училище по изкуствата „Добри Христов“ - Варна. \r\nЖулиета НИКОЛОВА", "date": "2018.03.06", "title": "Добрич: Доброволци от Чехия ще работят през летния сезон в Държавен културен институт - Културен център „Двореца“ в Балчик"}
{"url": "http://www.focus-news.net/news/2018/03/06/2496630/tass-pri-katastrofata-na-an-26-v-siriya-sa-zaginali-ruski-general-mayor-i-26-ofitseri.html", "text": "Руското министерство на отбраната съобщи, че при катастрофата на самолета Ан-26 в Сирия са загинали един генерал-майор и 26 офицери, предава  ТАСС.\r\n„В резултат на трагедията загинаха 27 офицери, от които един с чин генерал-майор, а също така и други военнослужещи. На борда на самолета нямаше нито едно цивилно лице“, съобщиха от руското министерство на отбраната. \r\nПо-рано днес при кацане на летище „Хмеймим“ в Сирия се разби руски транспортен самолет Ан-26 с 39 души на борда. Няма оцелели.  Виктор Турмаков", "date": "2018.03.06", "title": "ТАСС: При катастрофата на Ан-26 в Сирия са загинали руски генерал-майор и 26 офицери"}
{"url": "http://www.focus-news.net/news/2018/03/06/2496636/sliven-140-detsa-uchastvali-v-initsiativata-haydushki-vremena-shte-poluchat-haydushki-znachki-posveteni-na-140-godini-ot-osvobozhdenieto-na-balgariya.html", "text": "140 деца, участвали в инициативата „Хайдушки времена“, ще получат хайдушки значки, посветени на 140 години от Освобождението на България, както и книжките „Хайдушки времена“, „Светът на войводата“ и „Именник на войводите и байрактарите, родени в Сливенския край и водили чети в сливенския Балкан“. Церемонията ще се състои на 9 март от 10.00 часа в зала „Сливен“, а с наградените творби ще бъде подредена изложба. Това съобщиха от Обществен дарителски фонд - Сливен.\r\nИнициативата „Хайдушки времена“ бе на фондация Обществен дарителски фонд - Сливен и Община Сливен. В нея са включиха над 1000 деца от детски градини и учебни заведения в Сливен, които се докоснаха до героичното минало на нашия край. Те оцветяваха картинки от книжката „Хайдушки времена“ на ОДФ - Сливен, която включва модели на мъжко и женско хайдушко облекло, хайдушки оръжия и знамето на четата на Стефан Караджа.", "date": "2018.03.06", "title": "Сливен: 140 деца, участвали в инициативата „Хайдушки времена“, ще получат хайдушки значки, посветени на 140 години от Освобождението на България"}
{"url": "http://www.focus-news.net/news/2018/03/06/2496637/afp-poveche-ot-20-migranti-sa-se-udavili-v-blizost-do-libiyskiya-bryag.html", "text": "Повече от 20 мигаранти са се удавили в близост до либийския бряг, предава AFP по  данни на Международната организация по миграцията.\r\nКипърски търговски кораб е спасил 72 мигранти в международни води. Трийсет от тях са се возели в дървена лодка, 42 в надуваема гумена лодка. След пристигането в италианското пристанище Поцало на остров Сицилия мигрантите са разказали, че 21 човека, които са били с тях са се удавили в морето. Това е съобщил млад гамбийски мигрант. Според него на борда е  имало пет жени , четири  от които са се удавили, загинал е и брат му. Юлиян Марков", "date": "2018.03.06", "title": "AFP: Повече от 20 мигранти са се удавили в близост до либийския бряг"}
{"url": "http://www.focus-news.net/news/2018/03/06/2496634/afp-donald-tramp-zayavi-che-izkazvaniyata-na-severna-koreya-sa-mnogo-pozitivni.html", "text": "Президентът на САЩ Доналд Тръмп приветства като „много позитивно“ изразеното от Северна Корея желание да проведе преговори за ядрено разоръжаване, но предупреди, че пред Вашингтон всички възможности остават отворени, предава  AFP. \r\n„Изглежда, че те реагират позитивно, но ще видим“, заяви Тръмп в Овалния кабинет, след като Пхенян предложи идеята да изостави оръжията си в замяна на гаранции за сигурността от Вашингтон. \r\n„Изказванията идващи и от Северна, и от Южна Корея изглеждат позитивни“, допълни той.\r\n„Дълъг път изминахме със Северна Корея. Би било най-доброто нещо за света, за Северна Корея и за целия полуостров това да се случи, но ще видим какво ще се случи“, допълни Тръмп. \r\n„Ще направим нещо по един или по друг начин. Няма да позволим тази ситуация да натрупа проблеми “, убеден е президентът на САЩ.  Виктор Турмаков", "date": "2018.03.06", "title": "AFP: Доналд Тръмп заяви, че изказванията на Северна Корея са „много позитивни“"}
{"url": "http://www.focus-news.net/news/2018/03/06/2496640/afp-snahata-na-bivshiya-kandidat-za-prezident-na-sasht-na-demokratite-barni-sandars-se-kandidatira-za-kmet-na-barlingtan.html", "text": "Снахата на бившия кандидат за президент на  демократите Бърни Сандърс се кандидатира за кмет на Бърлингтън, предава AFP.\r\nПолитическата династия на бившият кандидат за президент на САЩ се разраства. След като синът му Леви обяви, че ще се кандидатира за място в конгреса, сега и снаха му Карина се кандидатира за кмет на Бърлингтън – най-големият град в щата Върмънт, с население от 42 хиляди души. Там тя ще се състезава с настоящия кмет и независим кандидат. Самия Бърни Сандърс е започнал политическата си кариера като кмет на Бърлингтън през 80-те години на миналия век. Юлиян Марков", "date": "2018.03.06", "title": "AFP: Снахата на бившия кандидат за президент на САЩ на  демократите Бърни Сандърс се кандидатира за кмет на Бърлингтън"}
{"url": "http://www.focus-news.net/news/2018/03/06/2496641/", "text": "Футбол: Завършиха първите полувремена на мачовете-реванши от осминафиналната фаза на Шампионската лига. Срещата в Париж между Пари Сен Жермен и Реал Мадрид продължава да се играе при нулево равенство, в първия мач Реал победи с 3:1. Ливърпул и Порто също се оттеглиха на почивка при резултат 0:0. В първия двубой англичаните победиха с 5:0.", "date": "2018.03.06", "title": "Футбол: Завършиха първите полувремена на мачовете от Шампионската лига"}
{"url": "http://www.focus-news.net/news/2018/03/06/2496639/reuters-brazilskiyat-apelativen-sad-e-othvarlil-molbata-na-bivshiya-brazilski-prezident-da-izchaka-izvan-zatvora-obzhalvaneto-na-prisadata-si.html", "text": "Бразилският апелативен съд е отхвърлил молбата на бившия бразилски президент Луис Инасио Лула да Силва да изчака извън затвора обжалването на присъдата си, предава Reuters.\r\nБившият президент бе осъден по дело за корупция на 12 години затвор и в момента обжалва присъдата си. Очаква се до седмици присъдата му да започне да се изпълнява независимо от обжалването пред по-горна инстанция. \r\nЛула да Силва се кандидатира отново на предстоящите избори за президент, но е възможно кандидатурата му да бъде блокирана от закон, забраняващ участието в избори на политици, които са осъдени за криминални престъпления. Той е обвинен по още шест случая на корупция и ако бъде признат за виновен по някой от тях, при евентуално обжалване на присъдата няма да има решение преди месец октомври, когато са изборите. Юлиян Марков", "date": "2018.03.06", "title": "Reuters: Бразилският апелативен съд е отхвърлил молбата на бившия бразилски президент да изчака извън затвора обжалването на присъдата си"}
{"url": "http://www.focus-news.net/news/2018/03/06/2496638/tass-meteorologichnite-usloviya-pri-katsaneto-na-katastrofiraliya-ruski-voenno-transporten-samolet-sa-bili-normalni.html", "text": "Метеорологичните условия при кацането на катастрофиралия руски военно-транспортен  самолет са били нормални, предава  ТАСС по данни на руското Министерство на отбраната.\r\nОт министерството съобщават, че командирът на самолета е имал повече от три хиляди летателни часа на този тип самолет и е кацал многократно на военното летище Хмеймим. Юлиян Марков", "date": "2018.03.06", "title": "ТАСС: Метеорологичните условия при кацането на катастрофиралия руски военно-транспортен  самолет са били нормални"}
{"url": "http://www.focus-news.net/news/2018/03/06/2496633/na-kragla-masa-v-parlamenta-byaha-obsadeni-novite-promeni-v-zakona-za-energetikata-davashti-vazmozhnost-na-sektora-da-zaraboti-v-pazarna-sreda-obzor.html", "text": "На кръгла маса в парламента на тема „Предстоящите промени в Закона за енергетиката-стъпка към пълна либерализация на електроенергийния пазар в България“ бяха обсъдени новите промени в Закона за енергетиката, даващи възможност на сектора да заработи в пазарна среда. Председателят на парламентарната енергийна комисия и депутат от ГЕРБ Делян Добрев заяви, че през март ще направят крачка в посока либерализация на пазара и всички производители с преференциални условия, като заводски централи и топлофикации над 4 мегавата, ще продават енергията си на енергийната борса. По думите му общото количество енергия, която ще излезе допълнително на свободния пазар е малко над 4 терават часа. Добрев уточни, че тази стъпка няма отношение към крайната цена на електроенергията. По думите му по предложение на работодателите, съгласувано и със сектора, в края на миналата година са направили малка крачка в посока на либерализация на пазара, като са задължили всички производители да продават свободното количество електроенергия на енергийната борса. Според него резултатите вече са налице. Добрев подчерта, че НЕК има енергия и регулирана квота, която ще бъде определена от КЕВР. \r\nМинистърът на енергетиката в оставка Теменужка Петкова заяви, че трябва да се създаде среда, за да завърши процесът по либерализация на електроенергийния пазар. За българската енергетика е важно да се развива на пазарен принцип. „Пълната либерализация е процес. Промените в Закона за енергетиката, които се разработват, са поредната стъпка към приключването му“, посочи тя. „Процесът ще даде възможност за това секторът да заработи в пазарна среда“, изтъкна министърът и уточни, че един от основните акценти е как ще бъдат защитени най-уязвимите потребители. \r\nПредседателят на КЕВР Иван Иванов подчерта, че промените в Закона за енергетиката разписват всички правомощия на регулатора. По думите му повишаването на количествата на енергия, които ще се търгуват на борсата, променят сериозно ангажиментите на КЕВР. Според него голямото предизвикателство пред регулатора настъпва именно в момента, когато рязко се увеличават количествата, търгувани на борсата. Иванов уточни, че Комисията не може самостоятелно да реши кога да започне разследване с изземване на документация и записи. „Когато се касае за първоначални нарушения, ще се налагат финансови санкции с долна и горна граница по преценка на Комисията. Когато имаме тежко нарушение, тогава се предлагат санкции в размер до 10% от оборота на дружеството нарушител за последната отчетна финансова година“, каза Иван Иванов и добави, че разчита на допълнително финансиране за осъществяването на допълнителните правомощия, които парламентът ще им възложи. По думите му регулаторът би могъл да изпълни тези нови задължения, когато му се създадат и подходящи условия. Той добави, че допълнителното финансиране е необходимо, за да се повиши административният капацитет и да се закупи съответният софтуер. По думите му сътрудничеството между КЕР и КЗК ще бъде задължителна норма. \r\nПредседателят на Асоциацията на индустриалния капитал в България Васил Велев добави, че КЕВР трябва да има инструмент да възпира пазарни манипулации. „Приемането на предлаганите промени в Закона за енергетиката би създало пазар, при който да имаме саморегулация, а не двама държавни производители да продават над 90% от количествата“, посочи той и уточни, че АИКБ подкрепя предложените промени. „Да изоставим популизма и опозиционната деструктивност, за да може промените да са готови и новото качество на пазара да стартира от 1 юни“, призова Васил Велев.\r\nОт своя страна Иван Иванов благодари за това, че работодателските организации са застанали зад искането им за допълнителни финансови средства. „В момента, докато няма друго решение, за нас американските централи са в режима, в който са представени, с цените и количествата, които ще определим в енергийния микс“, коментира още Иван Иванов. \r\nЛюба АЛЕКСИЕВА", "date": "2018.03.06", "title": "На кръгла маса в парламента бяха обсъдени новите промени в Закона за енергетиката, даващи възможност на сектора да заработи в пазарна среда (ОБЗОР)"}
{"url": "http://www.focus-news.net/news/2018/03/06/2496610/prof-mihail-konstantinov-analizator-balgarskoto-obshtestvo-e-kato-ogolen-nerv-i-reagira-na-nay-malkata-nespravedlivost.html", "text": "Българското общество е като оголен нерв и реагира на най-малката несправедливост. Така проф. Михаил Константинов коментира за вечерния блок „Това е България“ на Радио „Фокус“ видимото социално напрежение у нас. Анализаторът уточни, че българинът вече не търпи фалш до такава степен, че се смята за лъган с и без основание и това несъмнено може да доведе до неприятни последствия в политически и социален план. Според него на лице са всички предпоставки за етническо напрежение. „Хората са изключително изнервени. Трябва да се спре с толерирането на една група хора спрямо другите. Ако малцинствените групи са безнадеждно бедни, нека получат някакви пари или безплатни карти. Хората наистина ще вземат положението в свои ръце, самите малцинства също са доста изнервени. Ако има несправедливост – няма никакво значение, че днес живеем по-добре от вчера. Липсата на чувство за справедливост разрушава едно общество“, каза още проф. Михаил Константинов. Той подчерта, че важно за жизнеността на обществото ни в неговата цялост е да се върне чувството за справедливост на хората. Анализаторът допълни, че по случая с убийството в Пловдив са необходими изключително внимателни, но решителни действия.", "date": "2018.03.06", "title": "Проф. Михаил Константинов, анализатор: Българското общество е като оголен нерв и реагира на най-малката несправедливост"}
{"url": "http://www.focus-news.net/news/2018/03/06/2496642/reuters-yuzhnokoreyski-ofitsialni-litsa-shte-posetyat-vashington-tazi-sedmitsa.html", "text": "Южнокорейски официални лица ще посетят Вашингтон тази седмица, предава Държавния департамент на САЩ, цитиран от Reuters.\r\nПосещението е във връзка с възможни разговори със Северна Корея за денуклеаризация на Корейския полуостров.\r\n„Държавният департамент е разговарял с администрацията на Белия дом за предложената предстояща среща по-късно тази седмица“, заявява говорителят на департамента Хедър Науърт. „Във връзка със срещата с Южна Корея и също със Северна Корея ние още нямаме точен план. Ще изчакаме южнокорейските представители, за да обсъдим подобни срещи“, добавя тя. Юлиян Марков", "date": "2018.03.06", "title": "Reuters: Южнокорейски официални лица ще посетят Вашингтон тази седмица"}
{"url": "http://www.focus-news.net/news/2018/03/06/2496612/ministar-krasimir-karakachanov-ostavkata-na-temenuzhka-petkova-nyama-da-bade-prieta.html", "text": "Въпросът е решен: няма да бъде приета оставката на Теменужка Петкова. Това е решение от срещата, на която бяхме повечето министри днес. Нашето мнение – на „Обединени патриоти”, е че няма никакво основание да се търси изкупителна жертва, и то човек, който няма никаква вина. Това заяви министърът на отбраната Красимир Каракачанов в предаването „Лице в лице” по бТВ. „Няма да подкрепим оставката на Теменужка Петкова и този въпрос мисля,  че днес го решихме – днес имахме среща при премира. Г-жа Петкова няма никаква вина. Законът за енергетиката не повелява министърът на енергетиката да контролира тези неща – или КЕВР (да ги контролира). Теменужка Петкова остава енергиен министър – това е днешното решение”, обобщи Каракачанов. „КЕВР може да отнеме лиценз, но не може да спре сделка или да проверява сделка. А отнемането на  лиценза е само постфактум”, посочи той по въпроса за продажбата на ЧЕЗ. „Аз лично винаги съм смятал, че държавата нямаше нужда да продава тези ЕРП-та, на много места в Европа те са държавни – например във Франция те се дават на концесия. Има два варианта – или закупуване на контролен пакет, или спешни законодателни промени, според които тези и други сделки да бъдат контролирани от държавата. Без да влизам в „сценарии”, но ако някой реши да плати 320 млн. евро и след това да прави саботаж, това ще е най-лесно спечелената война”, посочи вицепремиерът.  \r\nТой коментира и желанието на ВМРО да бъдат направени законови промени, с които да се разширят пределите на неизбежната отбрана. По думите му много хора са реагирали в защита на лекаря, който застреля крадец в Пловдив, защото им е омръзнало да бъдат ограбвани. \"Омръзнало им е една част от населението, които през последните 27-8 години се научиха, че имат права, смятат че могат да пътуват в градския транспорт без билет, че могат да бият кондукторите, могат да влязат да ви ограбят, че могат да правят каквото си искат, да не плащат ток, вода и да не бъдат наказани”, допълни той.\r\nПо думите ма Каракачанов през последните 10 месеца са били назначени 1000 полицаи и има разкрити кражби – особено в по-малките населени места, където се знае кой краде.\r\nКаракачанов коментира и тона на руския патриарх Кирил на срещата му с президента Румен Радев. Според него не е нормално който и да било да държи такъв тон – не само на българския президент, но и на българския премиер, а и на който и да е български държавен служител – заради принципа на реципрочност, основен за дипломацията.", "date": "2018.03.06", "title": "Министър Красимир Каракачанов: Оставката на Теменужка Петкова няма да бъде приета"}
