{"url": "http://www.focus-news.net/news/2018/08/06/2553724/sport-manchestar-yunayted-otkaza-da-prodava-polyu-pogba-na-barselona.html", "text": "Манчестър Юнайтед отклони предложението на Барселона да закупи полузащитника Полю Погба. Испанският клуб е предложил 50 милиона евро за 25-годишния французин, както и защитника Йери Мину и полузащитника Андре Гомеш. \r\nАнглийският отбор е отклонил предложението, смятайки го за недостатъчно голямо. Освен това отборът не иска да се разделя с Погба. \r\nПрез последния сезон играчът проведе с Манчестър Юнайтед 37 срещи, забивайки 6 гола.  Виктор Турмаков", "date": "2018.08.06", "title": "Спорт: Манчестър Юнайтед отказа да продава Полю Погба на Барселона"}
{"url": "http://www.focus-news.net/news/2018/08/06/2553696/sport-denis-dimitrov-i-petar-peev-otpadnaha-v-seriite-na-100-metra-na-evropeyskoto.html", "text": "Денис Димитров и петър Пеев не успяха да преминат сериите си в спринта на 100 метра при мъжете на Европейското първенство по лека атлетика в Берлин. Републиканският шампион Димитров завърши четвърти в първа серия с 10,45 секунди. Пеев завърши на последното осмо място в трета серия с 10.75 секунди.", "date": "2018.08.06", "title": "Спорт: Денис Димитров и Петър Пеев отпаднаха в сериите на 100 метра на европейското"}
{"url": "http://www.focus-news.net/news/2018/08/06/2553701/nimh-utre-shte-bade-predimno-slanchevo-sled-obyad-samo-na-otdelni-mesta-v-severna-balgariya-i-planinite-shte-prevali-i-pregarmi.html", "text": "През нощта ще е ясно и почти тихо. Утре ще бъде предимно слънчево. След обяд само на отделни места в Северна България и планините ще се развие купесто-дъждовна облачност и ще превали и прегърми. Това съобщи за  Агенция „Фокус“  Георги Цеков, дежурен синоптик в  Националния институт по метеорология и хидрология  (НИМХ) към Българската академия на науките (БАН). По-голяма вероятност за локални градушки има в североизточните райони. Температурите още малко ще се повишат и максималните ще са между 31° и 36°, в София – около 31°. \r\nПо Черноморието ще бъде предимно слънчево. След обяд ще има временни увеличения на облачността и на отделни места по северното крайбрежие краткотрайно ще превали. Ще духа бриз. Максималните температури ще са 30-32°. Температурата на морската вода е 27-28°. Вълнението на морето ще е 1-2 бала. \r\nНад планините ще преобладава слънчево време. След обяд ще има временни увеличения на облачността и на отделни места ще превали и прегърми. Ще духа слаб вятър от северната четвърт. Максималната температура на височина 1200 метра ще е около 24°, на 2000 метра – около 17°. \r\nАтмосферното налягане ще се задържи малко по-високо от средното за август. \r\nОт сряда до петък ще бъде слънчево. Около и след обяд ще има временни увеличения на облачността, по-значителни през първия ден, главно над югозападната половина от страната. Само на отделни места там ще превали и прегърми. В Дунавската равнина и източните райони ще духа слаб до умерен вятър от изток-североизток. Дневните температури ще се понижат, в петък - до 28°-33°.", "date": "2018.08.06", "title": "НИМХ: Утре ще бъде предимно слънчево, след обяд само на отделни места в Северна България и планините ще превали и прегърми"}
{"url": "http://www.focus-news.net/news/2018/08/06/2553699/predstoyashti-mezhdunarodni-sabitiya-za-7-avgust-agentsiya-fokus.html", "text": "*** Реакции след решението на Москва да изгони гръцки дипломати в отговор на обявяването на четирима руснаци за персона нон грата в Гърция през юли \r\n*** Продължава напрежението след края на срока за парламента в Прищина да създаде статут на Общността на сръбските общини \r\n*** В 00:01 влизат в сила санкциите на САЩ срещу Иран \r\n*** В Москва ще се състоят погребенията на тримата руски журналисти, които бяха убити в Централно африканската република \r\n*** Реч на грузинския президент Гиорги Маргвелашвили по повод десетата годишнина от началото на руската интервенция в защита на Южна Осетия и Абхазия, след която регионите се отделиха от Тбилиси \r\n*** Генералният секретар на ООН Антонио Гутериш пристига на посещение в Япония \r\n*** Започва мандатът на новия президент на Колумбия Иван Дуке \r\n***", "date": "2018.08.06", "title": "Предстоящи международни събития за 7 август ( Агенция „Фокус“ )"}
{"url": "http://www.focus-news.net/news/2018/08/06/2553697/stara-zagora-trakiyskata-grobnitsa-e-edin-ot-nay-poseshtavanite-obekti-na-istoricheskiya-muzey-iskra-v-kazanlak.html", "text": "Тракийската гробница е един от най-посещаваните обекти на Исторически музей „Искра“ в Казанлък, каза за  Радио „Фокус“  археологът Меглена Първин. Тя поясни, че откритите през 90-те години още няколко монументални гробни съоръжения в района на Казанлък, като паметници на тракийското изкуство, са не по-малко значими. „Гробницата е паметник под егидата на ЮНЕСКО, като по този начин той има признанието на част от световното културно наследство“, заяви Първин и поясни, че в последните няколко години усилията на Министерството на културата, на Община Казанлък и на Исторически музей „Искра“ са съсредоточени в т. нар. социализация на паметниците в Долината на тракийските царе. Същевременно на повечето от гробниците са подсигурени временни защитни постройки, но е необходимо постепенно създаване на постоянни такива за всеки обект. През 2005 година е построена защитната постройка на гробницата в могилата „Голяма Косматка“, като в последствие през 2015 и 2016 година са извършени преустройства, чиято цел е да бъдат подобрени условията на съхранение. \r\nПрез 2012 година е реализиран проект на Министерство на културата – „Косервация, реставрация и социализация на могила Шушманец“, благодарение на който към момента паметникът е обгрижен добре и е достъпен за посетители. През 2017 година благодарение на проект на Община Казанлък гробниците в могилите „Хелвеция“ и „Грифони“ са също социализирани. \r\nСлавяна ГАЙДАРОВА", "date": "2018.08.06", "title": "Стара Загора: Тракийската гробница е един от най-посещаваните обекти на Историческия музей „Искра“ в Казанлък"}
{"url": "http://www.focus-news.net/news/2018/08/06/2553698/ivan-vasilev-lovno-ribarsko-druzhestvo-sokol-1911-blagoevgrad-parviyat-loven-krazhok-e-uchreden-prez-1884-g-togava-e-uchredeno-i-parvoto-druzhestvo-za-simvol-na-koeto-e-izbran-sokolat.html", "text": "Първият ловен кръжок е учреден през 1884 година, тогава е учредено и първото дружество, за символ на което е избран соколът. Това каза за  Радио „Фокус“-Пирин  Иван Василев, председател на Ловно-рибарско дружество „Сокол 1911“-Благоевград по повод Деня на българския ловец, който се отбелязва днес. Той обясни, че соколът не случайно е бил избран за символ на дружеството. „Някога при лов са били използвани ловни соколи и затова нашите учредители избират тази птица. Хубавото е, че и в наши дни наблюдаваме тенденцията за възраждане на тази традиция – соколарството“, каза още Василев. Той добави, че ловното сдружение в Благоевградска област е създадено няколко години след първата подобна организация в България – през 1911 година. „Реално обаче е регистрирано през 1914 година, тъй като преди това нашият регион е бил все още под турско робство. Учредяването на сдружението е направено от около 20-30 ентуасиасти-интелектуалци от града, сред тях е бил и тогавашният кмет“, добави Василев. \r\nЛивия НИНОВА", "date": "2018.08.06", "title": "Иван Василев, Ловно-рибарско дружество „Сокол 1911“-Благоевград: Първият ловен кръжок е учреден през 1884 г., тогава е учредено и първото дружество, за символ на което е избран соколът"}
{"url": "http://www.focus-news.net/news/2018/08/06/2553702/veliko-tarnovo-181-zayavleniya-za-yavyavane-na-darzhaven-zrelosten-izpit-po-balgarski-ezik-i-literatura-sa-podali-uchenitsite-v-oblastta.html", "text": "181 заявления за явяване на държавен зрелостен изпит по Български език и литература за сесията през месец август са подали учениците в област Велико Търново. Това съобщи за  Радио „Фокус“ – Велико Търново  инж. Розалия Личева, началник на Регионалното управление на образованието. Да се явят на втори държавен зрелостен изпит по избор са пожелали общо 175 зрелостникци. Най-много са подадени заявления за явяване на изпит по География и икономика – 69, и по Биология и здравно образование – 68. 15 ученици ще се явят на държавен зрелостен изпит по Английски език, 14 – по Философски цикъл, двама – по Физика и астрономия, един – по История и цивилизация, и един - по Математика. Инж. Личева посочи, че са подадени 43 заявления за явяване на държавен изпит за придобиване на степен на професионална квалификация. Определена е дата и за провеждане на трети държавен зрелостен изпит по желание, но няма подадени заявления за явяване в областта. Изпитът по Български език и литература ще се проведе на 28 август, а по предмет по избор – на 29 август. \r\nПо думи на инж. Личева държавните зрелостни изпити от сесията през август и септември в област Велико Търново ще се проведат в шест учебни заведения. В град Велико Търново изпитът по Български език и литература ще се проведе в сградата на ПМГ „Васил Друмев“, а по предмет по избор - в Професионална гимназия по електроника „Ал. Попов“. В Горна Оряховица държавните зрелостни изпити ще се провеждат в сградата на СУ „Вичо Грънчаров“, в Павликени – в СУ „Бачо Киро“, в Стражица – в СУ „Ангел Каралийчев“ , а в Свищов – в СУ „Николай Катранов“. „Предвид малкия брой на зрелостниците, които ще полагат държавни зрелостни изпити през тази сесия, сме се съобразили с това от кои населени места са те. В другите общини имаме много малък брой зрелостници, желаещи да се явят на изпит, поради тази причина няма да можем да създадем организация за провеждането им. Затова е важно те да бъдат уведомени за това къде трябва да се явят в 8.00 часа на 28 и 29 август“, допълни инж. Розалия Личева. \r\nНадежда КРЪСТЕВА", "date": "2018.08.06", "title": "Велико Търново: 181 заявления за явяване на държавен зрелостен изпит по Български език и литература са подали учениците в областта"}
{"url": "http://www.focus-news.net/news/2018/08/06/2553700/situatsiyata-sled-dazhdovete-e-ovladyana-no-bedstvenoto-polozhenie-v-obshtinite-kuklen-sadovo-rodopi-i-chepelare-ostava-v-sila-obzor.html", "text": "Ситуацията след дъждовете е овладяна, но остава в сила бедственото положение в общо четири общини в Пловдивско и Смолянско. Проливните дъждове нанесоха щети за детски хиляди левове върху пътната инфраструктура. Достъпът до няколко населени места в засегнатите общини бе затруднен заради свличаща се скална маса.  Пловдив:    \r\nНа 2 август бе обявено бедствено положение в пловидвските общини Родопи, Садово и Куклен. Областният управител на Пловдив Здравко Димитров съобщи, че след инспекция в областта е взето решение бедственото положение в трите общини да бъде в срок от 7 дни. Притесненията му са свързани с  община Куклен  и в частност село Добралък, където има свлачища и паднали подпорни стени, а машини доукрепва пътя до селото.  \r\nОбластният управител обясни, че дигата в  Община Садово  е възстановена. Укрепването ѝ започна в понеделник сутринта по информация на кмета на общината Димитър Здравков. Той обърна внимание, че коритото на река Чая не е чистено от 20 години и настоя това да бъде направено от „Напоителни системи“. Димитър Здравков обясни, че десетки стопани от Садовско са пострадали при наводнението.  \r\nОстава и бедственото положение и в  Община Родопи , където река Чая излезе от коритото си и заля пътя между селата Ягодово и Катуница. Смолян:  \r\nНе е отменено и бедственото положение в  Община Чепеларе . Междувременно започна и обрушването по главния път до село Забърдо, където стана срутище вследствие на обилните дъждове. По информация на кмета на общината Славка Чакърова след обрушването ще може да се направи геоложко проучване, чиято цел е да установи на каква дълбочина е здрава основата. Славка Чакърова припомни, че общината е предприела аварийни действия преди месец и половина, в които е вложила минимални средства и поясни, че над 480 хил. лв. са необходими за трайно решение на проблема.  \r\nДеница КИТАНОВА", "date": "2018.08.06", "title": "Ситуацията след дъждовете е овладяна, но бедственото положение в общините Куклен, Садово, Родопи и Чепеларе остава в сила (ОБЗОР)"}
{"url": "http://www.focus-news.net/news/2018/08/06/2553705/plovdiv-zatvaryat-chast-ot-ul-brezovsko-shose-zaradi-remont.html", "text": "Затваря се за движение на автомобили ул. „Брезовско шосе“ в Пловдив при кръстовището с бул. „Северен“ за времето от 7 август 2018 г. до 10 октомври 2018 г., във връзка със строително монтажни работи на обект: „Реконструкция на бул. „Северен“ в участъка от моста на Адата до бул. „Карловско шосе“, гр. Пловдив”. Това съобщиха за  Радио „Фокус“- Пловдив  от Общинско предприятие „Организация и контрол на транспорта”. В тази връзка се променя и маршрутът на автобусна линия № 12 от основния вътрешноградски транспорт на територията на Община Пловдив.", "date": "2018.08.06", "title": "Пловдив: Затварят част от ул. „Брезовско шосе” заради ремонт"}
{"url": "http://www.focus-news.net/news/2018/08/06/2553709/veliko-tarnovo-sertifikat-za-uspeshno-uchastie-v-sastezanieto-school-enterprise-challenge-poluchi-profesionalna-gimnaziya-po-turizam-d-r-vasil-beron.html", "text": "Сертификат за успешно участие в състезанието School Enterprise Challenge получи Професионална гимназия по туризъм „Д-р Васил Берон“ във Велико Търново. Това каза за  Радио „Фокус“ – Велико Търново  инж. Славка Проданова, преподавател в учебното заведение. Поредното признание за своя предприемачески дух, знания и умения, възпитаниците на гимназията са завоювали във фото-мини състезанието „Световен ден на уменията на младите хора“. \r\nСлавка Проданова припомня, че от четири години Гимназията по туризъм  във Велико Търново е единственото училище от България, което се състезава с близо 5000 училища от цял свят в състезанието School Enterprise Challenge. Състезанието се провежда всяка година от март до октомври и в него участват млади предприемачи от над 190 държави. Кампанията на състезанието, по традиция, включва разнообразни инициативи. Всяко участие на младите хора е оценявано от международна комисия.  \r\n„През 2015 Гимназията по туризъм завоюва наградата за регион Източна Европа и Близкия Изток и получи правото да се нарече „Училище на млади предприемачи“. През 2016 Поля Петрова-Янкова, учител по английски език, бе избрана да бъде в борда на учителите-консултанти, а Деян Христов, ученик от специалността „Организация на туризма и свободното време“, бе член на екипа от ученици-консултанти от петте континента. Те са единствените представители от България в консултантския екип на световното състезание по предприемачество“, допълни Славка Проданова. \r\nМария НЕДЕВА", "date": "2018.08.06", "title": "Велико Търново: Сертификат за успешно участие в състезанието School Enterprise Challenge получи Професионална гимназия по туризъм „Д-р Васил Берон“"}
{"url": "http://www.focus-news.net/news/2018/08/06/2553710/dw-mozhe-li-balgariya-da-stane-noviya-gazov-hab-na-evropai.html", "text": "В Европейската комисия са изпълнени с оптимизъм от идеята за създаването на газов хъб край Варна. Но правилата на играта до голяма степен се определят от Москва, която ще реши накъде ще продължи разклонението на \"Турски поток\", предупреждават от редакцията на  Deutsche Welle . \r\nСлед отказa на Москва да построи газопровода \"Южен поток\", в който България трябваше да играе ключова роля, властите в София бяха призовани да създадат газов хъб край черноморския град Варна. Изпълнението на този проект може да превърне страната в основен газов търговски център. Но за да се превърне тази мечта в реалност, първо трябва да бъдат изпълнени редица условия, твърдят експертите. Основният от тях е разширяването на газопровода \"Турски поток\", който минава по дъното на Черно море от Русия до Турция, към територията на България. Ако това не се случи, изпълнението на плана за създаване на газов център в България няма да има никакъв смисъл. \r\nРусия започна да строи \"Турски поток\" през декември 2014 г., след като президент Владимир Путин неочаквано се отказа от реализацията на \"Южен поток\", аргументирайки се с липсата на конструктивна позиция от страна на Европейския съюз. Първата линия на газопровода е проектирана да доставя руски газ на Турция, а втората доставка - на Южна и Югоизточна Европа. Тук Русия има две възможности: продължаването на газопровода от турската граница е възможно през територията на Гърция до Италия, или през България до Сърбия и Унгария. \r\nРуските власти нееднократно подчертаваха, че за да се разшири втората нишка на \"Турски поток\" към Варна, са необходими гаранции от страна на Европейската комисия, че този път проектът ще бъде изпълнен. Сега в Брюксел уверяват, че се интересуват от създаването на газов възел и съответно - от строителството на втората нишка на \"Турски поток\" на територията на България. Подкрепа на Брюксел за София \r\n\"Европейската комисия подкрепя напълно желанието на България да комбинира доставките на газ\", заяви заместник-председателят на ЕК Марош Шефович в интервю за DW. Според него това ще допринесе за създаването на диверсифициран и конкурентен пазар. \"Диверсифицираните доставки на газ за България и Югоизточна Европа са изключително важни за успешния енергиен съюз, тъй като енергийната сигурност е един от стълбовете му\", подчерта Шефович. \r\nПрез март тази година, без да чака решението на Русия за втората нишка на \"Турски поток\", България започна да разработва техническа обосновка за изграждането на балканския газов възел. Според междинните резултати от техническия анализ, представен на 12 юни от държавния газов оператор \"Булгартрансгаз\", проектът на газовия хъб трябва да бъде реализиран на два етапа. \r\nПървият предполага транспортиране на газ през нова инфраструктура в Турция, а втората - през входна точка край Варна. Разработването на техническата обосновка на проекта възлиза на 1,84 млн. евро, като половината от тази сума бе отпусната от Европейската комисия. Очаква се окончателният доклад за икономическата рентабилност на проекта да бъде представен през септември тази година България - \"естествен избор\" за Москва \r\nВ Москва очевидно са благосклонни към българския маршрут на \"Турски поток\", въпреки че на този етап не са постигнати конкретни споразумения. В края на май, след края на среща с българския министър-председател Бойко Борисов, Путин заяви, че \"Газпром\", \"се води от практическа гледна точка\" при обсъждане на идеята за полагане на втората нишка на газопровода от Турция за България. \r\n\"Включването на България в съвместния руско-турски проект може да бъде неочаквано, след като \"Южен поток\" претърпя фиаско\", заяви в интервю за DW експертът по Балканите във Варшава Ян Мус. \"Все пак, като се има предвид геополитическото положение на България, това няма да бъде изненадващо\", допълни полякът. Според него България е най-естественият избор за втората нишка на \"Турски поток\", тъй като позволява той да се простира към Централна Европа, като се избягва политически и географски обременената Македония. \r\nШефчович разкри, че той лично е обсъдил проекта за създаване на газовия хъб край Варна с българския премиер Бойко Борисов и министъра на енергетиката Теменужка Петкова. \"Нашите разчети показват, че като се има предвид важната роля на природния газ като резервно гориво спрямо летливите възобновяеми енергийни източници в краткосрочен до средносрочен план, потребностите от газ в ЕС през следващото десетилетие ще останат стабилни\", поясни Шефчович.  \"Условията ще диктуват Москва и Анкара\" \r\nВярно е, че някои европейски официални лица вече изразиха опасения, че в случай на изпълнението на проекта, България, вместо търговски хъб, може да се превърне в страна, която прехвърля газ в Европа, печелейки пари от транзита.  Шефович обаче увери, че Европейската комисия ще извърши \"много, много внимателен мониторинг\" на новата газова инфраструктура в страната, за да гарантира, че тя е в съответствие с правилата на ЕС. \"Най-важното е да имаш избор, да имаш възможности и да станеш търговска страна, а не такава, която просто транзитира газ\", подчерта той. \r\nПреди да бъдат изпълнени тези планов обаче, българските власти имат много работа. \"България все още не е изпълнила условията на ЕС, за да се превърне в газов център на Европа, но там точно какво да правят\", подчерта за медията Клаус-Дитер Борчард, отговарящ за вътрешния пазар в енергийния отдел на Европейската комисия. \r\nАко българските власти наистина имат желание да създадат газов възел, а не просто да транзитират руски газ, както беше планирано в случая с \"Южен поток\", то \"сега тя има реална възможност за това\", допълни експертът. \r\nМнозина обаче се съмняват, че България успее да изгради основен газов хъб като британския NBP или холанския TTF. Това изисква голям газов пазар, което предполага голямо търсене, голям брой различни доставчици и регулиран достъп на трети страни до всички газопроводи, пояснява анализаторът на Oxford Institute of Energy Research Джонатан Щерн. \r\n\"България отговаря на малко или дори на нито едно от тези изисквания. Тя отговаря на принципа за малък пазар на газ, доминиран от руските доставки, малко от Азербайджан и втечнен природен газ от Гърция\", обяснява Щерн. \r\nОсвен това в тази ситуация от България зависи твърде малко, подчертава на свой ред Мус. \"Знам, че българския елит представя целия проект като голям успех, но истината е, че условията ще диктуват Москва и Анкара, докато влиянието на София на хода на събитията ще остане ограничено\", е заключението на полския експерт. Тереза Герова", "date": "2018.08.06", "title": "DW: Може ли България да стане новия газов хъб на Европа?"}
{"url": "http://www.focus-news.net/news/2018/08/06/2553707/gd-granichna-politsiya-intenziven-e-trafikat-na-gkpp-kapitan-andreevo-na-balgaro-turskata-i-na-gkpp-dunav-most-ruse-na-balgaro-rumanskata-granitsa-na-izhod-za-tovarni-avtomobili.html", "text": "Интензивен е трафикът на ГКПП Капитан Андреево на българо-турската и на ГКПП \"Дунав мост-Русе\" на българо-румънската граница на изход за товарни автомобили. Това съобщиха от пресцентъра на  ГД Гранична полиция . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.  \r\nПо информация на дружеството “Дунав мост Видин – Калафат” АД, до 25 август 2018 г. ще бъде извършван ремонт на участък от пътя преди ГКПП \"Видин\". За този период временно движението ще се осъществява двупосочно в едно платно.", "date": "2018.08.06", "title": "ГД Гранична полиция: Интензивен е трафикът на ГКПП \"Капитан Андреево\" на българо-турската и на ГКПП \"Дунав мост-Русе\" на българо-румънската граница на изход за товарни автомобили"}
{"url": "http://www.focus-news.net/news/2018/08/06/2553402/pregled-na-osnovnite-temi-v-svetovniya-pechat-agentsiya-fokus.html", "text": "Администрацията на президента Доналд Тръмп е готова в понеделник да възобнови първата партида от санкции върху Иран, след като през май САЩ се оттеглиха от ядреното споразумение с Техеран, пише американското електронно издание  The Hill . \r\nПо-значителният транш от санкции, включително тези върху продажбата на петрол, няма да влязат сила чак до ноември. \r\nНо този ход отправя сериозно послание, казвайки на бизнесите, европейските съюзници и Иран, че президентът Тръмп е сериозен в намерението си да държи САЩ извън това, което той нарече „най-лошата сделка, договаряна някога“. \r\nВместо да възобнови санкциите незабавно още през май, администрацията на Тръмп даде на компаниите, правещи бизнес с Иран, два „преходни“ периода. \r\nОт май насам представители на администрация оставиха вратата отворена за противниците на санкциите, но работеха за да убедят бизнесите да прекратят отношенията си с Иран и предупредиха, че няма да се поколебаят да санкционират дори тези бизнеси от страни-съюзнички. \r\nНай-значителният преходен период е 180-дневен, който приключва на 4 ноември. Санкциите, които се очаква да се възобновят на тази дата, са насочени към енергийния и банков сектор на Иран. \r\nВ понеделник свършва другият, по-кратък преходен период от 90 дена, след който САЩ могат да санкционират транзакции с щатски долари, търговия в злато и ценни метали, преки или косвени продажби на графит, сурови или полуготови метали, както и автомобилния сектор на Иран. \r\nВ допълнение, лицензите за износ на търговски самолети към Иран, както и приложимите към тях части и услуги, ще бъдат анулирани. \r\nГоляма част от санкциите от първата партида са „сравнително непретенциозни неща“, заяви Ричард Нефю, бивш главен заместник-координатор за санкционната политика в държавния департамент при управлението на бившия президент Барак Обама. \r\n„По отношение на практичното въздействие, те ще бъдат повече символични, отколкото нещо друго“, добави Люк Кофи, директор на център „Алисон“ за международна политика към консервативната „Heritage Foundation“. \r\nНефю подчерта санкциите върху автомобилите като едни от най-значителните в пакета, тъй като Иран е имал амбиции автомобилният износ да се превърне в по-голяма част от икономиката му. \r\nВъпреки че санкциите за понеделник не са предназначени да бъдат „осакатяващ удар върху иранската икономика“, те все пак изпращат послание, смята Нефю. \r\nСанкциите се възобновяват, след като Доналд Тръмп първо заплаши, а в последствие изрази готовност за среща с иранския президент Хасан Роухани, и докато Пентагонът наблюдава иранските военни учения в Персийския залив. \r\n***  Никой от администрацията на президента Доналд Тръмп не си прави „илюзии“ за това, че Северна Корея наистина ще се откаже от ядрения си арсенал, заяви съветникът по национална сигурност на Белия Дом Джон Болтън, пише американското електронно издание  Politico . \r\nПрезидентът Тръмп изнася на Пхенян „майсторски урок за това как да се държи вратата отворена за някого“, заяви Болтън пред „Fox News“. \r\nКоментарът му идва, след като стана ясно че Тръмп е изпратил още едно писмо на севернокорейския лидер Ким Чен-ун. Двамата се срещнаха в Сингапур през юни. \r\n„Ще трябва да видим действия от севернокорейците, няма спор в това“, заяви Болтън, добавяйки че последните информации, че режимът може да извърши ядреното разоръжаване в рамките на година, произтичат от Ким Чен-ун, който е казал на Белия дом че ще реши в рамките на година дали ще се откаже от ядрените си оръжия. \r\nБолтън отказа да разкрие дали САЩ виждат доказателства за действията на Северна Корея за денуклеаризация. „За съжаление, не мога да говоря за разузнаване“. \r\nВъпреки това той заяви, че Тръмп „прави всичко, което може“, за да подчертае как животът би бил различен за режима, ако той се откаже от ядрения си арсенал. Тръмп върши „най-добрата работа на продавач, която може в това отношение“, поясни Болтън. \r\nСъщо говорейки пред „Fox News“, американският сенатор Марко Рубио (републиканец от щата Флорида) се усъмни, че нещо може да бъде постигнато. \r\n„Не вярвам, че той някога ще предаде ядрения си арсенал“, заяви Рубио по отношение на Ким Чен-ун, предричайки че севернокорейският лидер ще предложи „серия от едностранни отстъпки“, като унищожаване на съоръжения, които така или иначе вече не са потребни. \r\nРубио, който е част от сенатската комисия за разузнаване и международни отношения, заяви че Тръмп „се надява на най-доброто, но е подготвен за най-лошото“ и призова администрацията му да остане ангажирана към съюзниците в региона. \r\n***  Масовата демонстрация на израелските друзи в Тел Авив в събота вечер, насочена срещу Закона за националната държава, не е успяла да накара министър-председателя на Израел Бенямин Нетаняху да се откаже от него, пише израелското електронно издание  The Jerusalem Post . \r\n„Без Закона за националната държава е невъзможно да се гарантира на бъдещите поколения, че Израел ще бъде националната държава на евреите“, заяви той. Нетаняху добави, че законът не е навредил – нито пък някой има намерение да вреди – на индивидуалните права на малцинствата, живеещи в страната. \r\nТой заяви, че Израел е еврейска и демократична държава и че демократичната природа на страната е закотвена в редица закони, включително в основния такъв. Законът за националната държава е бил нужен, за да съхрани еврейската природа на държавата, поясни Нетаняху. \r\n„Законът за националната държава на първо място запазва Законът за завръщане и го качва на следващото ниво – този закон, разбира се, дава автоматично право на евреите, и не само на тях, да имигрират към Израел и да получат гражданство“, заяви премиерът. \r\nЗаконът, добави той, „предотвратява експлоатацията на клаузата за събиране на семейства, която доведе до приемането на десетки хиляди палестинци от Договорите от Осло насам и този закон помага за предотвратяването на по-нататъшното влизане в Израел на палестинци без надзор. Този закон може да ни помогне да блокираме и бъдещи недоброжелатели от влизане в страната“. \r\nПо отношение на разпаления протест на друзите, Нетаняху заяви че „дълбоките връзки с друзката общност и нашият ангажимент към тях е ключов“, и като резултат от това „ние ще създадем специална министерска комисия, за да продължим тази връзка и ангажимент“. \r\nТой добави, че „ние ще отдадем чест и на тези, които служат в израелските отбранителни сили и сили за сигурност от всички религии и членове на всички общности“. \r\n***  Сирийски командир заяви, че режимът на президента на Сирия Башар Асад държи поне 500 000 души в затворите, пише електронното издание на турския вестник  Yeni Safak . \r\nГоворейки пред „Anadolu Agency“, водачът на трета крайбрежна въоръжена дивизия от региона на туркменската планина Командир Тарък Солак си припомни изпитанието от две години и половина като затворник на прословутия затвор „Сайдная“ на сирийския режим, намиращ се в столицата Дамаск. \r\n„Около 4 000 души се държат като пленници във военния затвор Сайдная. Има поне половин милион затворници в цялата страна“, заяви Солак. \r\n„Те са превърнали училищата в затвори. Има затвори, за които дори не подозираме“, добави той. \r\nОт „Амнести Интернешънъл“ обявиха Сайдная за „човешка кланица“, известна със систематичните си убийства, измъчвания, принудителни изчезвания и изтребвания извършвани от 2011 година насам. \r\n„Нашата дивизия беше на границата с Израел. Бяхме 270 човека. Искахме да напуснем армията и да се присъединим към опозицията. Към онзи момент нямаше опозиция, затова искахме да се присъединим към цивилните“, заяви Солак. \r\nТой поясни, че дивизията му е била задържана от режима, след като тайната им е изтекла от собствените им редици. Командирът добави, че те са били изправени пред невъобразими измъчвания в затвора. \r\n„След като стигнахме до затвора (след близо 33 дена изкарани в килия), мъченията продължиха по различни начини. Бяхме 20 човека. Биеха ни на всяко хранене. Пускаха ни ток. Хвърляха храната ни в тоалетната. „Яж там“, ни казваха. Биеха ни жестоко с мокри кърпи“, разкри Солак. \r\n„Беше забранено да се виждаме с армията по време на тези неща. Когато чувахме звуците на стъпки, трябваше да поставим ръцете си върху главите и да се обърнем към стената“, добави още той. \r\nСолак е бил „амнистиран“ и освободен от затвора с неизвестна причина през юни 2014 година. \r\n„През последните три месеца в затвора, те гладуваха, започваха да повръщат, след което получаваха диария и умираха. Аз също изпитах всичко това. Успях да изляза в последната фаза. Вече не можех да стоя на краката си. Очаквах да умра. Един ден те просто ме изкараха“, припомня си командирът. \r\nТой е излязъл тежейки само 40 килограма и е трябвало да получи пет операции на стомаха и вътрешностите си. Развитието в региона на туркменската планина \r\nПо отношение на последното военно укрепване в региона, Солак заяви: „Там е турското присъствие в зоната на деескалация. Турските военнослужещи заявиха, че няма да се изтеглят и режимът няма да атакува. Получаваме опора от тях“. \r\nТой наблегна на факта, че укрепването е било извършено от подкрепяни от Иран терористични групировки и че Техеран желае да завладее цялата сирийска територия и да се настани в нея.", "date": "2018.08.06", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/08/06/2553403/predstoyashti-sabitiya-v-stranata-za-6-avgust-agentsiya-fokus.html", "text": "*** \r\nОт 09.45 часа министърът на труда и социалната политика Бисер Петков ще посети Дневен център за пълнолетни лица с увреждания - КСУ „Свети Георги“. От 10.30 часа е предвиден брифинг за журналистите в Дневния център. От 11.00 часа министърът ще посети и Дневен център за деца и младежи с увреждания „Св. Петка“. \r\n*** \r\nОт 09.00 часа в храм „Преображение Господне“ в кв. „Лозенец“ ще бъде отслужена архиерейска света литургия за големия християнски празник Преображение Господне.  \r\n*** \r\nОт 09.00 часа до 14.00 часа в кабинет № 108 на Катедра по инфекциозни болести на ВМА ще се проведат безплатни консултации и прегледи за лаймска болест и други инфекции, предавани при ухапване от кърлеж. \r\n*** \r\nОт 09.30 часа в Българска фондова борса на ул. „Три Уши“ 6, ет. 5, ще бъде даден официалният старт на търговията с акции на производителя на птиче месо Градус АД-Стара Загора. \r\n*** \r\nОт 10.00 часа Комисията за енергийно и водно регулиране (КЕВР) ще проведе открито заседание, по време на което ще обсъди заявление на „В.И.П. Енерджи България“ ООД за издаване на лицензия за дейността „търговия с електрическа енергия“, с включени права и задължения на „координатор на стандартна балансираща група“; заявление на „Езпада“ от Хърватия, за издаване на лицензия за дейността „търговия с електрическа енергия“; заявление на „Енергия Натуралис Инт.“ от Словения, за прекратяване на лицензия за „търговия с електрическа енергия“ и заявление с на „Фреа Акспо“ ЕООД за прекратяване на лицензия за „търговия с електрическа енергия“. \r\n*** \r\nОт 11.00 часа в Националния пресклуб на БТА ще се проведе трета открита дискусия по проблеми на адвокатурата. Модератор на събитието е адв. Светлозар Николов. \r\n*** \r\nОт 09.00 часа в благоевградския храм „Преображение Господне“ Неврокопският митрополит Серафим ще оглави архиерейска света Литургия по случай празника. \r\n*** \r\nОт 18.00 часа в зала „Ал. Г. Коджакафалията“ в Културен център „Морско казино“ ще бъде представена уникална изложба „Атон. Фотографии и гравюри от Света гора“.  \r\n*** \r\nОт 18.00 часа в МДТ „Константин Кисимов“ в голяма зала ще бъде представен детският спектакъл „Карлсон и дребосъчето“.  \r\n*** \r\nОт 16.00 часа до 17.30 часа в офиса на ГЕРБ – Враца на бул. „Демокрация“ №2 народният представител инж. Петя Аврамова ще се срещне с граждани.  \r\n*** \r\nОт 10.30 часа в художествената галерия ще се проведе лятна работилница за въображение.  \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления.  \r\n*** \r\nОт 11.00 часа в Регионалния пресклуб на БТА ще се проведе прескоференция на   \r\nСпортен клуб по акробатика в Плевен на тема „Близо 50 деца остават без база за тренировки. Гонят ги от залата!“. \r\n*** \r\nОт 09.00 часа в храм „Св. Преображение Господне“ в кв. „Тракия“ Пловдивският митрополит Николай ще оглави Архиерейска света Литургия.  \r\n*** \r\nОт 09.00 часа в зала 2 на Окръжния съд ще се гледа делото срещу Иван Р., обвинен в причиняване на смърт по непредпазливост при управление на моторно превозно средство.  \r\n*** \r\nОт 13.30 часа в зала 2 на Окръжния съд ще се гледа делото срещу Милко А., обвинен в лихварство.  \r\n***  \r\nОт 10.00 часа в Детския отдел на Градската библиотека ще се проведе инициативата „Чудесата на България” – пътешествие без куфар до природния парк „Персина” и резервата „Сребърна”.  \r\n*** \r\nОт 10.00 часа в детския отдел на библиотека „Родина“ ще се проведе лятна детска академия.  \r\n*** \r\nОт 10.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 15.00 часа в тетевенския манастир ,,Свети Илия“ ще бъде отслужен молебен за здраве и благоденствие на жителите на община Тетевен от Негово Високопреосвещенство - ловчанския митрополит Гавриил. \r\n*** \r\nОт 17.00 часа пред Общината ще се проведе информационна кампания „Вашите права“ на Европейския потребителски център, който функционира към Комисията за защита на потребителите.", "date": "2018.08.06", "title": "Предстоящи събития в страната за 6 август (Агенция „Фокус“)"}
{"url": "http://www.focus-news.net/news/2018/08/06/2553404/tass-moldova-predlaga-rusiya-da-otmeni-vnosnite-mita-varhu-nyakolko-grupi-nay-targuvani-stoki.html", "text": "Молдова предлага Русия да отмени вносните мита върху няколко групи най-търгувани стоки , предава  TACC . \r\nМолдова предложи Русия да премахне вносните мита за 5-6-търсени групи продукти за възстановяване на търговията между двете страни, която е намалялa значително след  2014 година. Това съобщи в неделя  президентът на Република Молдова Игор Додон, по време на посещение в Омска област, Русия. \r\nТърговията между двете страни пострада след като правителството на Молдова през 2014 г. подписва споразумение за асоцииране и зона за свободна търговия с ЕС и Русия, поради страх от реекспорт на европейски стоки, наложени мита за молдовски стоки. В допълнение, поради несъответствието на стандартите за безопасност Русия временно забрани вноса на плодове и зеленчуци от страната. Въпреки това, през 2016 г. Русия  започна постепенно да премахва забраните за  доставки, ако те се провеждат под наблюдението на руски експерти, и само при наличието на договори с руски вносители.  Юлиян Марков", "date": "2018.08.06", "title": "ТАСС: Молдова предлага Русия да отмени вносните мита върху няколко групи най-търгувани стоки"}
{"url": "http://www.focus-news.net/news/2018/08/06/2553408/nezavisimaya-gazeta-naprezhenieto-mezhdu-moskva-i-minsk-narastva.html", "text": "Напрежението между Москва и Минск нараства, пише руският ежедневник  “Независимая газета“ . \r\nОфициалните власти в Москва и Минск не коментират двустранните отношения и затова се зараждат слухове. Експертите казват, че между страните е започнала информационна война. Белоруската тема напоследък набира позиции в руските медии, казват белоруските анализатори. И става дума не само за обсъждане на някои аспекти от \"голямата политика\" на  сегашният президент и правителство, но също така и на опасенията на гражданите. \r\nРазглеждат се два въпроса - за назначаване в Минск на нов посланик на Руската федерация и здравните проблеми на Александър Лукашенко. Липсата на официални коментари на партиите в Беларус се разглежда като знак за конфликт. \r\nНамерението на Москва да изпрати в беларуската столица  влиятелния политик Михаил Бабич  показва желанието на Русия да върне Беларус в лоното на руската политика. През изтеклата година Беларус пое курс за изграждане на отношения на Запад и постигна успех в тази посока. Нашите отношения никога не са били толкова добри, колкото и сега, отбеляза беларуският външен министър Владимир Макей. \r\nИнформацията  за исхемичен мозъчен инсулт на Александър Лукашенко и твърденията, че пред обществеността се представя негов двойник от миналата седмица, експертите също поставят на равна нога с обсъждането на дипломатическия въпрос. Според някои Русия стои зад разпространяването на слуховете за влошеното здравословно състояние на белоруския президент, а според други той сам е разпространил тази дезинформация за себе си, за да не отиде в Сочи и да се срещне с Владимир Путин. Говори се, че руският президент възнамерява да постави въпроса категорично: или евтин газ и нефт, или независимата политика на Минск. Предполагаше се, че срещата трябва се проведе в последната седмица на юли и че е за това Александър Лукашенко анулира  посещението си в Гомел на 26 юли. \r\nИ накрая, на по-ниско ниво има информация за предполагаемо преследване на руснаци в Беларус. Например в Минск бе пребит мъж със символи на непризнатата Донецка народна република. \r\nПоставяйки тези събития заедно експертите предполагат, че Русия започна информационна война срещу Беларус. \r\n\"Това е още един кръг от информация война, която има за цел да извади от равновесие  Александър Лукашенко в навечерието на разговорите му с Путин, за да станат по-неустойчиви позициите на белоруската страна .  Юлиян Марков", "date": "2018.08.06", "title": "„Независимая газета“: Напрежението между Москва и Минск нараства"}
{"url": "http://www.focus-news.net/news/2018/08/06/2553405/afp-zhertvite-na-zemetresenieto-v-indoneziya-dostignaha-82-dushi.html", "text": "Жертвите на земетресението в Индонезия достигнаха 82 души, предава  AFP . \r\nГоворителят на правителствената агенция за бедствия Сутопо Първо Нугрохо е заявил ,че стотици са ранени, а хиляди домове са разрушени. Земетресението е усетено и на съседния остров Бали.  Юлиян Марков", "date": "2018.08.06", "title": "AFP: Жертвите на земетресението в Индонезия достигнаха 82 души"}
{"url": "http://www.focus-news.net/news/2018/08/06/2553409/afp-sauditska-arabiya-izgoni-kanadskiya-poslanik-v-stranata.html", "text": "Саудитска Арабия изгони канадския посланик в страната, предава  AFP . \r\nСаудитска Арабия обяви в първите часове на  понеделник, че гони канадския посланик и вика своя посланик от Канада за консултации, като замразява бизнес отношенията си с Отава, заради това, което нарича \"намеса\" в своите вътрешни работи. \r\n\"Кралство Саудитска Арабия ... няма да приеме намеса в своите вътрешни работи\", се казва в изявление на външното министерство след като канадското посолство в Рияд призова за освобождаването на задържани активисти за правата на човека.  Юлиян Марков", "date": "2018.08.06", "title": "AFP: Саудитска Арабия изгони канадския посланик в страната"}
{"url": "http://www.focus-news.net/news/2018/08/06/2553706/alsat-m-makedoniya-makedonskite-partii-se-obyaviha-protiv-promyana-na-granitsata-mezhdu-kosovo-i-sarbiya.html", "text": "Македонските партии се противопоставят на възможна подялба на Косово, или промяна на границата между Косово и Сърбия. Най-голямата управляваща партия в страната – Социалдемократическия съюз на Македония (СДСМ) се обявява в защита на принципа за неделимостта на границите и подобряване на междусъседските отношения, предава  излъчващият на албански скопски телевизионен канал „Алсат – М“ . \r\nОт албанската партия „Демократичния съюз за интеграция“ (ДСИ) пък заявиха, че подобни теми не трябва дори да се дискутират, тъй като регионът е поел по добър път за членство в евроатлантическите структури. \r\nГоворителят на най-голямата опозиционна партия ВМРО-ДПМНЕ Димче Арсовски е потвърдил пред „Алсат – М“, че неговата фракция е против промяна на границите. \r\nОт „Алианса за албанците“ подчертават, че албанците нямат територии за губене, а напротив. \r\nМедията припомня, че темата за корекция на сръбско-косовската граница бе повдигната от президентът на Косово Хашим Тачи, докато диалога Белград – Прищина се интензифицира. \r\nПревод и редакция:", "date": "2018.08.06", "title": "„Алсат – М“ (Македония): Македонските партии се обявиха против промяна на границата между Косово и Сърбия"}
{"url": "http://www.focus-news.net/news/2018/08/06/2553704/hasan-rouhani-sasht-vodyat-psihologicheska-voyna-sreshtu-iran.html", "text": "Президентът на Иран Хасан Роухани заяви, че САЩ са започнали „психологическа война“ срещу Иран по време на телевизионна реч в понеделник преди влизането в сила на американските санкции срещу Техеран, предава  AFP . \r\n„Те искат да започнат психологическа война срещу иранския народ и да създадат разделение сред хората“, подчерта държавният глава. \r\n„Преговори със санкции нямат смисъл. Те налагат санкции на иранските деца, пациенти и целия народ“, обясни Роуйани. \r\nПо неговите думи, Вашингтон ще докаже, че може да му се има доверие, когато се присъедини отново към ядрената сделка с Иран. \r\nПревод и редакция:", "date": "2018.08.06", "title": "Хасан Роухани: САЩ водят „психологическа война“ срещу Иран"}
{"url": "http://www.focus-news.net/news/2018/08/06/2553410/turtsiya-ni-predade-sedemte-zadarzhani-zaedno-s-mityo-ochite-obzor.html", "text": "Седемте български граждани, задържани при специализирана полицейска операция в Истанбул заедно с Димитър Желязков – Митьо Очите, са предадени късно през нощта на 4 срещу 5 август на представители на МВР. Със задържането на Желязков лично се заеха министърът на вътрешните работи на Турция заедно главния прокурор на страната. Акцията на турските власти бе в изпълнение на Червената бюлетина на „Интерпол“, с която българската прокуратура обяви Митьо Очите за международно издирване. Заповедта беше издадена след проведена на 2 август специализирана операция в Бургас и региона за за разбиване на престъпна група, занимаваща се с рекет, лихварство и изнудване, а неин ръководител е бил Желязков. Членовете на престъпната група са установявали търговски дружества, развиващи успешен бизнес на територията на Южното Черноморие и по-концентрирано в Слънчев бряг, от които искали „такса спокойствие“.  \r\nСред 7-те задържани лица в Истанбул са зам.-председателят на Общинския съвет в Бургас Бенчо Бенчев и бившият народен представител от ДПС и бивш кмет на община Руен Несрин Узун. 7-те души са изведени с полицейски заповеди за принудително извеждане от територията на Турция, но те не са били обявявани за издирване. Причината за ареста им е, че турските власти са преценили, че те представляват проблем за тяхната национална сигурност, тъй като пребивават едновременно с лице, което се издирва от Интерпол за участие в организирана престъпна група. На всички са наложени полицейски мерки за неотклонение за срок до 24 часа, които изтичат в края на неделния ден. В този срок прокурорите от Специализираната прокуратура могат да ги разпитват като свидетели, ако преценят. \r\nКъм момента Димитър Желязков все още се намира в ареста в Република Турция. „Процедурата за екстрадиция е задвижена, оттук нататък предстоят само определени формалности, които са свързани с комплектоване на документи, което мисля, че ще стане в максимално кратки срокове“, коментира зам. главният прокурор Гешев. На въпрос дали Желязков ще предпочете да се върне или да остане в Турция и да има дело за екстрадиране, той отговори, че според него Желязков няма да държи да има дело за екстрадиция в Турция. „Той не е страхлив и няма репутационни проблеми да се яви пред българското правосъдие за разлика от някои други хора, които се намират в съседни на България държави. Даже това е негов репутационен плюс за разлика от други хора. Отделно бизнесът му налага личното му присъствие, така че нямам съмнения, че ще изяви съгласие да се яви пред българския съд“, коментира Гешев. \r\nДо момента е установено, че Димитър Желязков е преминал от Гърция в Турция в 19.09 часа на 3 август, само няколко часа след издаването на европейската заповед за ареста му. Желязков е влязъл в Турция с лек автомобил, собственост на фирма на зам.-председателя на Общинския съвет в Бургас Бенчо Бенчев. На името на Бенчев са били резервирани и стаите в хотела в Истанбул, където бяха задържани Митьо Очите и останалите седем лица. \r\nВ неделя бяха претърсени над 30 различни адреса, включително и офиси на фирми и домовете на задържаните от турските власти лица. В дома на Бенчо Бенчев бяха открити пари, оръжия, боепрпаси и черно счетоводство с бележки колко пари трябва да се дадат на лидера на организираната престъпна група – Димитър Желязков. В момента се проверява дали откритите оръжия са законни, като резултатите вероятно ще са готови още в понеделник. В първия ден от новата седмица ще стане ясно дали на Бенчев ще му бъде повдигнато обвинение за укривателство. Зам. главния прокурор Иван Гешев заяви, че се работи и в посока участие в организирана престъпна група и пране на пари.  \r\nИздадена е европейска заповед за ареста на общинския съветник от Несебър Пейко Янков, който се издирва за предполагаемо участие в организираната престъпна група на Желязков. „След като успяхме да намерим Димитър Желязков за един ден в Турция, не мисля, че Пейко Янков ще е някакъв съществен проблем. Не е и в негов интерес да продължава този процес, защото това не се цени добре в рамките на определени производства“, коментира зам. главният прокурор. Той обяви, че третото издирвано лице след операцията от 02 август се е предало доброволно и е привлечен като обвиняем. \r\nИван Гешев заяви, че се прави всичко възможно, за да се защитят свидетелите по делото за престъпната група на Димитър Желязков. Гешев уточни, че това е организация, която излъчва много страх, има сериозна мрежа от сътрудници, високо ниво на конспиративност и хора, които многократно са преминали през българската правосъдна система и знаят как функционира тя. По думите му след задържането на членове на престъпната група свидетелите срещу нея са се увеличили. „Това е стандартна ситуация в България. Обикновено като се задържи някое лице, се появяват много свидетели. Но отчитаме, че е нормално да има притеснение у хора, които живеят и развиват бизнес там. Мога да гарантирам, че държавата и Специализираната прокуратура ще направят всичко, за да защитят тези хора и да стигнем до обективната истина. Ще се постараем максимално бързо да внесем делото в Специализирания наказателен съд и вече той ще прецени за кои лица има доказателства и за кои – не“, коментира той.  \r\nМеждувременно Изпълнителното бюро на НС на БСП се разграничи от Бенчо Бенчев. От БСП заявиха, че Бенчев не е член на партията, а е участвал в листата за общински съветници през 2015 г. като гражданска квота и поискаха той незабавно да напусне Общинския съвет на Бургас. За същото настоя и лидерът на БСП Корнелия Нинова. По думите ѝ този случай е образът на икономическо-политическа криминална спойка на интереси и пари. Той е ярък пример за модела на прехода. И не е единствен в страната. Нинова обяви, че няма да се вслуша в съветите - да си мълчи и да се сниши, а много категорично ще заяви, че на този модел трябва да се сложи край и Бенчев незабавно трябва да освободи всички постове и да напусне Общинския съвет на Бургас. \r\nЗам.-председателят на ПП ГЕРБ и председател на парламентарната група на партията Цветан Цветанов пък заяви, че Корнелия Нинова прилага двойни стандарти. По думите му в случая с Бенчев лидерът на БСП е реагирала мигновено, а в други случаи си мълчи. Като такива Цветанов посочи разследването за купуване на гласове срещу депутата от Левицата Манол Генов, ареста на брата на депутата Георги Стоилов за участие в престъпна група за изнудване, твърденията на Таско Ерменков, че водата в София е отровна и др. Цветанов изтъкна също, че Бенчев не само е станал общински съветник от листата на БСП, но и именно БСП издига кандидатурата му за зам.-председател на Общинския съвет. „Да се надяваме обаче, че вече е дошъл моментът за така нужното прочистване на червените редици, защото когато претендираш за алтернатива или за нова „Визия за България“, е нужно да имаш „очи“, за да я видиш. Остава и да си пожелаем с началото на новия политически сезон гущерът окончателно и наистина да откъсне опашката си“, коментира Цветанов.  Агенция „Фокус“ припомня:  При проведената на 2 август акция в Бургас и региона бяха задържани 20 лица, от които обвинения за участие в престъпната група получиха само петима - Венцислав Христов, Радослав Николов, Йордан Въчев, Иван Найденов и Иван Пишиев, всички с адресна регистрация в Бургас. В събота на закрито заседание Специализираният наказателен съд реши да остави и петимата в ареста.", "date": "2018.08.06", "title": "Турция ни предаде седемте задържани заедно с Митьо Очите (ОБЗОР)"}
{"url": "http://www.focus-news.net/news/2018/08/06/2553414/tezhki-katastrofi-sas-zaginali-i-raneni-v-nedelniya-den-obzor.html", "text": "Тежки катастрофи със загинали и ранени белязаха последния ден от седмицата. Трима души загинаха при катастрофа между лек и товарен автомобил на пътя Бургас - Каблешково преди разклона за поморийското село Лъка. Инцидентът се е случил около 14.35 часа. Тримата са пътували в автомобил „Ауди“ А6 с хасковска регистрация от Бургас в посока Каблешково, като непосредствено преди разклона за село Лъка, е навлязъл в насрещното движение, за да извърши изпреварване, но се ударил челно в насрещно движещия се в посока Бургас камион. От удара колата се е върнала обратно в пътното платно и в много тежко състояние на деформация. Пътуващите в автомобила един мъж и две жени са починали при катастрофата. Заради инцидента движението в района бе затруднено и бе въведен обходен маршрут. Движението по пътя от Каблешково в посока Бургас временно бе пренасочено през село Каменар, а в обратна посока от Бургас към Каблешково се преминаваше с доста занижена скорост. \r\nПетима пострадаха при друг тежък инцидент на АМ „Тракия“, при който лек автомобил се обърна по таван. Ранените са две жени на 34 и 35 години, мъж на 38 години и две деца - момиче на 9 години и бебе на седем месеца. 34-годишната жена, която е управлявала автомобила е настанена в УМБАЛ „Св. Анна“ с контузия в областта на кръста. 35-годишната жена е транспортирана в УМБАЛСМ „Н. И.Пирогов“ с контузия на гръбначния стълб. Там са откарани и двете деца, които са с контузия на главата и съмнение за комоцио. Мъжът има изгаряния в областта на подбедрицата, но не е хоспитализиран, тъй като изгарянето не е било сериозно. На място му е оказана медицинска помощ и раната е обработена. Сигнал за обърнал се по таван автомобил в района на 29 км на АМ „Тракия“ в посока Бургас бе подаден в 19.19 часа. В същата минута натам тръгна екип от Елин Пелин. В 19.29 часа тръгна екипът от Костенец, а в 20.19 часа по искане на полицията към мястото на инцидента тръгна и екип от Ихтиман.", "date": "2018.08.06", "title": "Тежки катастрофи със загинали и ранени в неделния ден (ОБЗОР)"}
{"url": "http://www.focus-news.net/news/2018/08/06/2553703/vanshniyat-ministar-na-iran-tramp-prints-mohamed-i-netanyahu-sa-simvoli-na-nedoverie-nasilie-i-potiskane.html", "text": "Министърът на външните работи на Иран Мохамед Джавад Зариф заяви в понделник, че тези, които нарушават международните споразумения, нарушават правата на палестинския народ и взимат премиерите на друга страна за заложници са символи на „недоверие, насилие и потискане“ по света“, пише  електронното издание Tehran Times . \r\nМедията обяснява, че Зариф е направил този коментар във връзка с изтеглянето на САЩ от ядрената сделка с Иран, кражбата на палестински земи от израелския премиер Бенямин Нетаняху и отвличането на ливанския премиер Саад Харири от Саудитска Арабия, начело с престолонаследника принц Мохамед. \r\nПървият ирански дипломат заяви още, че Тръмп и неговите близкоизточни съюзници са изолирани в агресията си спрямо Техеран. \r\n„Говорете с всеки, навсякъде по света и той ще ви каже, че Нетаняху, Тръмп и бин Салман са изолирани, а не Иран“, заяви Зариф, като добави, че светът се е дистанцирал от антииранските политики на САЩ, Саудитска Арабия и Израел. \r\nИзявлението на иранския външен министър е в отговор и на възобновяването на американските санкции срещу Иран, които бяха вдигнати с постигането на споразумението за ядрената програма на Техеран през 2015 година. Ограничителните мерки влизат сила във вторник и ще засегнат сделките на Иран с долари, търговията му в злато и ценни метали и автомобилния сектор. \r\nЗариф призна, че американския натиск дава резултати, но отбеляза, че „сегашният ни статут е резултат от тяхната психологическа война срещу нашия народ, но нищо повече няма да се случи, защото те направиха всичко, което можеха“. \r\n„Ще преминем и този период на трудности“, подчерта министърът. \r\nПървият ирански дипломат отбеляза, че му е трудно да си представи преговори с Тръмп, след като той се е опитал да унищожи ядрената сделка, върху която петте постоянни членки на СС на ООН и Германия са прекарали „най-дългите часове в историята на преговорите“. \r\n„Въпреки всичко това, вие твърдите, че сте отворени за преговори“, попита Зариф, една седмица, след като американският президент призова за преговори с иранския си колега без предварителни условия. \r\n„Кой вярва, че Тръмп действително иска да преговаря с Иран“, попита външният министър. \r\nПревод и редакция:", "date": "2018.08.06", "title": "Външният министър на Иран: Тръмп, принц Мохамед и Нетаняху са „символи на недоверие, насилие и потискане“"}
{"url": "http://www.focus-news.net/news/2018/08/06/2553415/daily-express-napadeniyata-s-dronove-byaha-samo-vapros-na-vreme.html", "text": "Нападенията с дронове бяха само въпрос на време, пише британският ежедневник  Daily Express . \r\nШокиращият опит за покушение срещу венецуелския президент  разпали страховете , че безпилотните летателни апарати ще се окажат лесно средство за извършване на нападения. \r\nДоктор Райт, доцент в Университета на Западна Англия в Бристол, заяви, че тази атака \"винаги е била в процес на подготовка - твърде лесно е да се направи нещо подобно\". \r\nИзследователят в областта на космическото инженерство добави, че двете цели, които са най-изложени на риск от опустошителна експлозия причинена от дронове, са летищата и големите стадиони, пълни с хора, включително рок концерти и футболни мачове\". \r\nПодобни нападения с аматьорски дронове  са били използвани в миналото, като „Ислямска държава“ е известно, че е използвал дронове за пускане  на гранати. \r\nКолин Кларк, анализатор на международната политика по сигурността в корпорацията RAND, заяви: \"Достъпът до подобна техника е улеснен  дотолкова, че буквално всеки, който има достатъчно пари, за да си позволи дрона и техническата компетентност на 12-годишен, може да извърши атака като тази. \r\nД-р Райт призна, че обезвреждането на подобни дронове е трудна задача. \r\nТой обясни: \"Можете да опитате да го свалите от с пушка. Това е най-очевидният начин, но не е много безопасно на обществени места да се стреля или парчета от дрона да паднат върху хората. \r\nСъществува и подходът на заглушаване, при който изстрелваме голям лъч радиовълни към дрона , за да объркаме електрониката му. \r\nТова обаче не е толкова контролируемо, колкото бихме искали и също така ще изключим мобилните комуникации. Последна възможност остава хакерска атака, чрез която можем да проникнем в операционната система на дрона и да изпратим  машината да отиде някъде другаде, далеч от целта\".  Юлиян Марков \r\n.", "date": "2018.08.06", "title": "Daily Express: Нападенията с дронове бяха само въпрос на време"}
{"url": "http://www.focus-news.net/news/2018/08/06/2553406/izvestiya-mayk-pompeo-nareche-iran-nay-golemiyat-darzhaven-sponsor-na-terorizma.html", "text": "Майк Помпео нарече Иран „най-големият държавен спонсор на тероризма“ в интервю пред Metro TV, пише руският вестник  “Известия“ . \r\nСпоред Помпеo американският президент Доналд Тръмп е готов за диалог с иранския си колега Хасан Рoухани. Въпреки това, за да се състои срещата на двамата държавни глави, трябва да се извършат промени в Техеран. \r\n\"Ислямската република Иран, чието управление е контролирано от шиитите, се отнася много лошо към своя народ, което в крайна сметка води до ужас. Те (Иран) са най-големият държавен спонсор на тероризма в света \", каза Помпео. Запис от разговора бе публикуван на уебсайта на Държавния департамент. \r\nДържавният секретар добави, че действията на САЩ са насочени към извършване на промени в Иран. \r\nВ края на юли Тръмп заяви, че е готов да се срещне с Роухани без никакви предварителни условия. В отговор ръководителят на вътрешното министерство на Иран Абдулрез Рахмани Фазли отбеляза, че САЩ не са надеждни като държава, с която е възможно да се преговаря.  Юлиян Марков", "date": "2018.08.06", "title": "„Известия“: Майк Помпео нарече Иран  „най-големият държавен спонсор на тероризма“"}
{"url": "http://www.focus-news.net/news/2018/08/06/2553407/kommersanta-targovskite-voyni-se-prevrashtat-vav-valutni.html", "text": "Търговските войни се превръщат във валутни, пише руският ежедневник  “Коммерсантъ“ . \r\nКитайският юан бързо губи почва срещу щатския долар. В петък 3 август китайската валута падна с 0,5%, до най-ниското ниво от май 2017 г. насам - 6,89 юана за един щатски долар. Увереното снижаване на китайската валута трае един месец и половина, през което време тя загуби 7% от цената си и само миналата седмица - 1%. Играта с обменния курс на юана се води от Народната банка на Китай.  Тя се провежда на фона на увеличаване на търговската конфронтация между САЩ и Китай. През юни САЩ обявиха въвеждането на вносните мита на 25% върху стоки от Китай в размер на 50 милиарда долара годишно. Китай реагира със симетрични мита върху американските стоки. В отговор президентът на САЩ Доналд Тръмп заплаши да наложи на десет процента мита върху китайските стоки в размер на 200 милиарда долара, които повиши до 25% през миналата седмица. Китай обеща да предприеме ответни мерки. \r\nВъпреки това, ако САЩ могат да продължат да увеличават натиска върху азиатската страна , тогава ще става все по-трудно за Китай да реагира симетрично. \r\nКитайският износ за САЩ през 2017 г. надхвърли 505 милиарда долара, а вноса на американски стоки в Китай - само 130 милиярда долара \"От една страна, отслабването на валутите на страните, по отношение на които се въвеждат такси, е подходящ  макроикономически отговор“ ,  посочва ръководителят на оперативния отдел на финансовите пазари банка \"Восточний\" Константин Кочеригин.\"От друга страна, централните банки на страните в неравностойно положение могат целенасочено да девалвират своите национални валути, за да останат конкурентоспособни \". \r\nВалутите на други развиващи се страни също губят сила. Според Блумбърг през изминалата седмица техните котировки спрямо долара са се понижили с 0,5-4,6%, турската лира се е превърнала в аутсайдер. Отслабването на турската валута се случва на фона на налагането на санкции срещу двамата турски министри от страна на Съединените щати. Като цяло, според експерти  \"опасението за засилване на  търговските ограничения водят до риск от забавяне на икономическия растеж, което създава причина за отлив на спекулативни капитали от развиващите се пазари.\" Обаче коригирането на тези пазари през последните три-четири месеца вече частично отхвърли рисковете, смятат експертите.  Юлиян Марков", "date": "2018.08.06", "title": "„Коммерсантъ“: Търговските войни се превръщат във валутни"}
{"url": "http://www.focus-news.net/news/2018/08/06/2553416/evening-standard-krayno-desni-napadnaha-knizharnitsa-s-lyava-literatura-v-london.html", "text": "Десетина крайно десни нападнаха книжарница с лява литература в Лондон, пише лондонският ежедневник  Evening Standard . \r\nСпоред \"Букмаркс\", социалистическа книжарница в Блумсбъри, магазинът е бил атакуван от десетки крайно десни нападатели в събота. \r\nОт книжарницата заявиха, че групата \"се опита да сплаши клиентите и персонала\". \r\nПолицeйските служители бяха повикани  около 18:35 часа. Не бяха извършени арести. \r\nВъпреки това, след като напуснаха магазина, отново бе изпратено повикване до полицията, като е съобщено, че групата е причинила щети в магазина. \r\nПолицията съобщи, че е назначена среща, в която те ще разговарят с жалбоподателя. \r\nВъв социалната мрежа „Фейсбук“ магазинът за книги пише: \"В събота вечерта около 18.45, точно когато приключвахме, книжарницата беше атакувани от около дузина маскирани лица, носещи фашистки лозунги. \r\n\"Те се опитаха да сплашат персонал и клиенти и да унищожат книги и материали. За щастие никой не беше наранен\". \r\nАнти-расистки групи, депутати и автори изпратиха своята подкрепа в книжарницата.  Юлиян Марков \r\n.", "date": "2018.08.06", "title": "Еvening Standard: Крайно десни нападнаха книжарница с лява литература в Лондон"}
{"url": "http://www.focus-news.net/news/2018/08/06/2553708/b92-sarbiya-darzhavna-izmyana-prinudi-srabskata-demokraticheska-partiya-da-izleze-ot-koalitsiyata-si-s-upravlyavashtata-srabska-progresivna-partiya.html", "text": "Сръбската демократическа партия (СДП) реши да излезе от всички коалиции на общинско ниво, които има с управляващата Сръбска прогресивна партия (СПП), предава  белградското радио „Б92“ , което се позовава на обявление от председателя на фракцията Милош Йованович. \r\nПо неговите думи, изказани на пресконференция в Белград в понеделник, партията излиза от коалициите със СПП в 14 общини, като все още не е ясно колко местни правителства ще паднат от власт в резултат от това. \r\nКакто обясни Йованович, решението за прекратяване на коалицията с управляващата партия на президента Александър Вучич е взето, защото фракцията е „направила държавна измяна, като е предала Косово и Метохия“.  Той заяви, че СДП прави разлика между местна и национална политика, но тя може да бъде осъществявана „при нормални политически обстоятелства“, които вече не съществуват. \r\nПредседателят на демократическата партия допълни, че решението „не е свързано с решение за присъединяване към опозиционния Съюз за Сърбия“. \r\n„През есента ще решим как да спрем тази лудост по най-добрия начин. Ако това е Съюзът, нека е Съюзът, ако е нещо друго, нека е нещо друго“, подчерта Йованович. \r\nПо неговите думи, вътрешният диалог за Косово и Метохия, иницииран от лидера на СПП и президент на Сърбия Вучич е бил „фарс“ и е послужил, „за да се подготви почвата за капитулация и предаване на държавата“ – и разкритикува държавния глава за скорошните му изявления, които той смята за скандални и обидни. \r\nЙованович припомни думите на Вучич, че „всеки сърбин знае, че Косово е загубено“, както и че президентът „е изразил надежда“ за подписване на легално обвързващо споразумение с Прищина. Освен това президентът е казал, че в резолюция 1244 на Съвета за сигурност на ООН „не се говори за Сърбия“. \r\n„Питам го публично: защо той релативизира документ, който ясно заявява, че Косово е Сърбия“, заяви политикът. \r\nПредседателят на политическия съвет на СДП Милош Кович заяви пред журналистите, че „всички маски паднаха“ и това излиза извън рамките на законността, Конституцията и международните договори, а Вучич и неговите съдружници влизат в сферата на „държавната измяна“. \r\nПревод и редакция:", "date": "2018.08.06", "title": "„Б92“ (Сърбия): „Държавна измяна“ принуди Сръбската демократическа партия да излезе от коалицията си с управляващата Сръбска прогресивна партия"}
{"url": "http://www.focus-news.net/news/2018/08/06/2553419/deyvid-deyvis-es-si-pravi-greshni-smetki-ako-misli-che-velikobritaniya-nyama-da-napusne-bez-sporazumenie.html", "text": "ЕС си прави грешни сметки, ако мисли че Великобритания няма да напусне без споразумение, каза бившият министър за Брекзит Дейвид Дейвис, цитиран от британския вестник  The Independent . \r\n\"Винаги съм мислил, че липсата  на  сделка е по-добър вариант от лоша сделка и докато има гранични въпроси и така нататък ... това ще ни даде повече свобода. Все още съм на мнение, че имаме две неща в наша полза  - имаме собствена валута и ние сме господари на нашата собствена съдба по начин, по който държавите-членки на ЕС не са. \r\nТой добави: \"Това са преговори и ще се  стигне до ръба, но ние не трябва да се паникьосваме за това. Те също  губят много, а конкретни страни и специфични сектори  понасят загуби, ще има вътрешен натиск в рамките на ЕС. \" \r\nНеговите коментари идват след като премиерът Тереза Мей се срещна с френския президент Еманюел Макрон за преговори лице в лице през лятната си отпуска миналата седмица, а министри са изпратени в Европа, за да се контактуват директно с колегите си в това, което се разглежда като  опит за намаляване на влиянието на Мишел Барние и бюрократите на Европейската комисия.  Юлиян Марков", "date": "2018.08.06", "title": "Дейвид Дейвис: ЕС си прави грешни сметки, ако мисли че Великобритания няма да напусне без споразумение"}
{"url": "http://www.focus-news.net/news/2018/08/06/2553417/afp-siriyskite-vlasti-bombardirat-pustinna-oblast-pod-kontrola-na-dzhihadisti.html", "text": "Сирийските власти бомбардират пустинна област под контрола на джихадисти до  южната провинция Суейда, предава  AFP . \r\n\"Бомбардировките и боевете между силите на режима и „Ислямска държава“ се засилиха вечерта и продължават\", заяви Рами Абдел Рахмайн, ръководител на Сирийската обсерватория за правата на човека, базирана в Лондон. \r\n\"Режимът напредва на север и североизток от Суейда\", в съседство с пустинната зона на южната провинция, каза той пред агенцията. \r\nТази военна операция ще бъде \"началото на офанзива на режима за отстраняване на „Ислямска държава“ от този район в пустинята Бадия в Суейда, каза той, като добави, че \"голяма част от военното подкрепление (на правителствените войски) се увеличава\" в района. \r\nБитката започна , след като Русия не успя с преговори  да освободи около 30 цивилни заложници на религиозното малцинство на Друзи, взети от „Ислямска държава“ миналия месец. Отвличанията последваха серия от координирани атаки срещу провинция Суейда, при която загинаха повече от 250 души.  Юлиян Марков", "date": "2018.08.06", "title": "AFP: Сирийските власти бомбардират пустинна област под контрола на джихадисти"}
{"url": "http://www.focus-news.net/news/2018/08/06/2553418/osem-dushi-byaha-zadarzhani-v-slanchev-bryag-za-pritezhanie-i-razprostranenie-na-narkotitsi-obzor.html", "text": "Осем души бяха задържани при полицейска операция в Слънчев бряг за притежание и разпространение на наркотици. Полицейската операция срещу наркоразпространението на територията на курортен комплекс Слънчев бряг е реализирана на 3 и 4 август. Действията са проведени съвместно от служители на РУ – Несебър и ГД „Национална полиция“. \r\nС повдигнати обвинения и мерки за неотклонение до 72 часа са двама 49-годишни, от София и Несебър. Криминално проявеният и осъждан столичанин бил задържан край ресторант в курорта, след като при проверка у него бил открит найлонов плик с около 15 г бяло-жълто кристалообразно вещество (метамфетамин). При последвало претърсване на квартирата му полицаи иззели и плик с амфетамин. От несебърлията, криминално проявен, спрян за полицейска проверка в района на хотел, служители на реда иззели 41 пликчета с бяло прахообразно вещество (кокаин), шест - с тревиста маса (канабис), пет - с жълто-кафяво кристалообразно вещество (хашиш) и 337 шестоъгълни розови таблетки (екстази). Събраните срещу двамата мъже данни за притежаване и разпространение на наркотични вещества са докладвани на Окръжна прокуратура – Бургас. \r\nБързи производства са започнати срещу петима мъже, трима от тях чужди граждани, на които са били наложени 24-часови полицейски мерки за задържане. От чужденците, проверени край хотел в Слънчев бряг, полицаи иззели 11 свивки с марихуана и три розови хапчета, вероятно екстази, чийто точен състав е в процес на изясняване. Общо 400 г канабис, разпределени в три найлонови топки, както и саморъчно свита цигара били открити при претърсване в апартамент в курорта, обитаван от 29-годишен старозагорец, криминално проявен и осъждан.  \r\nРусенец на 38 години пък бил проверен в района на автогарата. От него униформени иззели три плика с канабис и два – с метамфетамин. \r\nВ ранните часове на 4 август в ареста на РУ – Несебър попаднал и 15-годишен младеж от Стара Загора, след като при проверка у него били открити наркотични вещества. Работата и по този случай продължава. \r\nДен по-късно, служители на РУ – Приморско също засекли тийнейджър с наркотици. Около 1.30 часа на 5 август, в двора на училище в града бил проверен 18-годишен местен младеж. При личния обиск от него били иззети плик с около 12 г марихуана, а от дома му – още 4 г от същия наркотик. Задържан е с полицейска мярка за срок до 24 часа, по случая е образувано бързо производство.", "date": "2018.08.06", "title": "Осем души бяха задържани в Слънчев бряг за притежание и разпространение на наркотици (ОБЗОР)"}
{"url": "http://www.focus-news.net/news/2018/08/06/2553421/futbol-fk-kopenhagen-pobedi-odenze-v-posleden-mach-predi-sreshtata-s-tsska.html", "text": "Футбол: ФК Копенхаген победи Одензе в последен мач преди срещата с ЦСКА. Датският отбор стигна до трудна победа с 1:0 като гост на Одензе в среща от четвъртия кръг на датското първенство. Срещата бе генерална репетиция за отбора преди гостуването на ЦСКА, което е идния четвъртък. Копенхаген е на второто място с девет точки, след лидерът Брьондби. Противникът на ЦСКА е в серия от три поредни победи, като има и една загуба в датския шампионат – в първия кръг – срещу Хорсенс с 1:2.", "date": "2018.08.06", "title": "Футбол: ФК Копенхаген победи Одензе в последен мач преди срещата с ЦСКА"}
{"url": "http://www.focus-news.net/news/2018/08/06/2553420/sport-bortsite-ni-zavarshiha-s-tri-medala-na-evropeyskoto-parvenstvo-po-borba-za-yunoshi-i-devoyki-v-rim.html", "text": "Борба:  Борците ни завършиха с три медала на Европейското първенство по борба за юноши и девойки в Рим. Последното отличие - сребро донесе Джемал Али, който на финала в категория до 74 кг на свободния стил, загуби с туш от руснака Ахмед Шокулов, пише официалният сайт на родната федерация по борба. \r\nПреди това сребърни отличия спечелиха Юлияна Янева и Захари Зашев при класиците.", "date": "2018.08.06", "title": "Спорт: Борците ни завършиха с три медала на Европейското първенство по борба за юноши и девойки в Рим"}
{"url": "http://www.focus-news.net/news/2018/08/06/2553411/vedomosti-ramzan-kadirov-predlozhi-da-se-izpolzva-chechenskiya-opit-v-borbata-s-terorizma-v-siriya.html", "text": "Президентът на Чечения Рамзан Кадиров предложи да се използва чеченския опит в борбата с тероризма в Сирия, пише руският ежедневник  \"Ведомости\" . \r\nРъководителят на Чеченската република Рамзан Кадиров е на мнение, че от сирийската армия трябва да се вземат под внимание опита на Чечения в борбата срещу терористите, а не да им се дава почивка в провинция Идлиб. Кадиров пише за това в канала си в социaлната мрежа „Телеграм“. \r\nОтбелязвайки успеха на сирийската армия в югозападната част на Сирия с подкрепата на руските Военнокосмически войски, Кадиров ги призова за запазят и разширят успеха си. \"Сега трябва да променяме основно положението в Идлиб,  да премахнем от тази провинция определението терористичен регион. Забавянето на този проблем в дългосрочен план може да има много негативни последици \", пише Кадиров. \r\n\"Ние в Чечения имаме богат опит в борбата срещу тероризма. Знайте, че всяко помилване дава на терористите  възможност да се прегрупират и да засилят позициите си, да попълнят запасите си, дава време за привличане на финансиране, а в някои случаи и възможност да се  повлияе на същността на политическите процеси в страната и чужбина ... Важно е да се унищожат терористите в Идлиб, а не да се разпръснат из цялата страна . Това ще доведе до по-близък мир в Сирия, завръщането на бежанците и възраждането на страната \", каза лидерът на Чечения. \r\n\"Ако Москва и Грозни се оглеждаха на Запад, ситуацията в Чечения щеше да е трудна. Днес това преживяване може да бъде полезно за положението на Идлиб в Сирия \", каза Кадиров.  Юлиян Марков", "date": "2018.08.06", "title": "„Ведомости“: Рамзан Кадиров предложи да се използва чеченския опит в борбата с тероризма в Сирия"}
{"url": "http://www.focus-news.net/news/2018/08/06/2553413/tass-vlastite-vav-venetsuela-sa-zadarzhali-11-zhurnalisti-sled-opita-za-pokushenie-sreshtu-nikolas-maduro.html", "text": "Властите във Венецуела са задържали 11 журналисти след опита за покушение срещу Николас Мадуро, съобщава в социалната мрежа „Туитър“  Националния профсъюз на работниците във венецуелската преса, цитиран от  TACC . \r\n\"11 журналисти и медийни работници бяха неоснователно задържани, няколко други бяха бити или ограбени\", се казва в изявлението. \"Ние не приемаме подобни действия и искаме да бъдат наказани отговорните за това нарушение на правото на информация\". Сред задържаните, Съюзът споменава служители на венецуелски, испански и аржентински медии.  Юлиян Марков", "date": "2018.08.06", "title": "ТАСС: Властите във Венецуела са задържали 11 журналисти след опита за покушение срещу Николас Мадуро"}
{"url": "http://www.focus-news.net/news/2018/08/06/2553422/", "text": "Близо 105 000 лв. от наложени санкции са постъпили в Регионалната инспекция по околната среда и водите в Пловдив от началото на годината. Това съобщиха за  Радио „Фокус“ – Пловдив  от институцията. Близо 84 000 лв. от постъпилите суми за нарушаване на Закона за опазване на околната среда и водите са разпределени и преведени на съответните общини, на чиято територия се намират санкционираните субекти. Над 102 000 лв. е постъпилата сума от издадени наказателни постановления на юридически лица и еднолични търговци от началото на годината. Събраните суми от НАП в полза на Регионалната инспекция по околната среда и водите в Пловдив са на стойност над 65 000 лв. \r\nОбектите, които подлежат на контрол от Регионалната инспекция по околната среда и водите са общо 2333, като през 2018 година са планирани за контрол 882 от тях. 60 от обектите подлежат на контрол по два и повече компоненти на околната среда и фактори, които им въздействат.", "date": "2018.08.06", "title": "Пловдив: Близо 105 000 лв. от наложени санкции са постъпили в Регионалната инспекция по околната среда и водите от началото на годината"}
{"url": "http://www.focus-news.net/news/2018/08/06/2553423/pregled-na-osnovnite-temi-v-ruskiya-pechat-agentsiya-fokus.html", "text": "Майк Помпео нарече Иран „най-големият държавен спонсор на тероризма“ в интервю пред Metro TV, пише руският вестник  “Известия“ . \r\nСпоред Помпеo американският президент Доналд Тръмп е готов за диалог с иранския си колега Хасан Рoухани. Въпреки това, за да се състои срещата на двамата държавни глави, трябва да се извършат промени в Техеран. \r\n\"Ислямската република Иран, чието управление е контролирано от шиитите, се отнася много лошо към своя народ, което в крайна сметка води до ужас. Те (Иран) са най-големият държавен спонсор на тероризма в света \", каза Помпео. Запис от разговора бе публикуван на уебсайта на Държавния департамент. \r\nДържавният секретар добави, че действията на САЩ са насочени към извършване на промени в Иран. \r\nВ края на юли Тръмп заяви, че е готов да се срещне с Роухани без никакви предварителни условия. В отговор ръководителят на вътрешното министерство на Иран Абдулрез Рахмани Фазли отбеляза, че САЩ не са надеждни като държава, с която е възможно да се преговаря. \r\n*** Търговските войни се превръщат във валутни, пише руският ежедневник  “Коммерсантъ“ . \r\nКитайският юан бързо губи почва срещу щатския долар. В петък 3 август китайската валута падна с 0,5%, до най-ниското ниво от май 2017 г. насам - 6,89 юана за един щатски долар. Увереното снижаване на китайската валута трае един месец и половина, през което време тя загуби 7% от цената си и само миналата седмица - 1%. Играта с обменния курс на юана се води от Народната банка на Китай.  Тя се провежда на фона на увеличаване на търговската конфронтация между САЩ и Китай. През юни САЩ обявиха въвеждането на вносните мита на 25% върху стоки от Китай в размер на 50 милиарда долара годишно. Китай реагира със симетрични мита върху американските стоки. В отговор президентът на САЩ Доналд Тръмп заплаши да наложи на десет процента мита върху китайските стоки в размер на 200 милиарда долара, които повиши до 25% през миналата седмица. Китай обеща да предприеме ответни мерки. \r\nВъпреки това, ако САЩ могат да продължат да увеличават натиска върху азиатската страна , тогава ще става все по-трудно за Китай да реагира симетрично. \r\nКитайският износ за САЩ през 2017 г. надхвърли 505 милиарда долара, а вноса на американски стоки в Китай - само 130 милиярда долара \"От една страна, отслабването на валутите на страните, по отношение на които се въвеждат такси, е подходящ  макроикономически отговор“ ,  посочва ръководителят на оперативния отдел на финансовите пазари банка \"Восточний\" Константин Кочеригин.\"От друга страна, централните банки на страните в неравностойно положение могат целенасочено да девалвират своите национални валути, за да останат конкурентоспособни \". \r\nВалутите на други развиващи се страни също губят сила. Според Блумбърг през изминалата седмица техните котировки спрямо долара са се понижили с 0,5-4,6%, турската лира се е превърнала в аутсайдер. Отслабването на турската валута се случва на фона на налагането на санкции срещу двамата турски министри от страна на Съединените щати. Като цяло, според експерти  \"опасението за засилване на  търговските ограничения водят до риск от забавяне на икономическия растеж, което създава причина за отлив на спекулативни капитали от развиващите се пазари.\" Обаче коригирането на тези пазари през последните три-четири месеца вече частично отхвърли рисковете, смятат експертите. \r\n*** Напрежението между Москва и Минск нараства, пише руският ежедневник  “Независимая газета“ . \r\nОфициалните власти в Москва и Минск не коментират двустранните отношения и затова се зараждат слухове. Експертите казват, че между страните е започнала информационна война. Белоруската тема напоследък набира позиции в руските медии, казват белоруските анализатори. И става дума не само за обсъждане на някои аспекти от \"голямата политика\" на  сегашният президент и правителство, но също така и на опасенията на гражданите. \r\nРазглеждат се два въпроса - за назначаване в Минск на нов посланик на Руската федерация и здравните проблеми на Александър Лукашенко. Липсата на официални коментари на партиите в Беларус се разглежда като знак за конфликт. \r\nНамерението на Москва да изпрати в беларуската столица  влиятелния политик Михаил Бабич  показва желанието на Русия да върне Беларус в лоното на руската политика. През изтеклата година Беларус пое курс за изграждане на отношения на Запад и постигна успех в тази посока. Нашите отношения никога не са били толкова добри, колкото и сега, отбеляза беларуският външен министър Владимир Макей. \r\nИнформацията  за исхемичен мозъчен инсулт на Александър Лукашенко и твърденията, че пред обществеността се представя негов двойник от миналата седмица, експертите също поставят на равна нога с обсъждането на дипломатическия въпрос. Според някои Русия стои зад разпространяването на слуховете за влошеното здравословно състояние на белоруския президент, а според други той сам е разпространил тази дезинформация за себе си, за да не отиде в Сочи и да се срещне с Владимир Путин. Говори се, че руският президент възнамерява да постави въпроса категорично: или евтин газ и нефт, или независимата политика на Минск. Предполагаше се, че срещата трябва се проведе в последната седмица на юли и че е за това Александър Лукашенко анулира  посещението си в Гомел на 26 юли. \r\nИ накрая, на по-ниско ниво има информация за предполагаемо преследване на руснаци в Беларус. Например в Минск бе пребит мъж със символи на непризнатата Донецка народна република. \r\nПоставяйки тези събития заедно експертите предполагат, че Русия започна информационна война срещу Беларус. \r\n\"Това е още един кръг от информация война, която има за цел да извади от равновесие  Александър Лукашенко в навечерието на разговорите му с Путин, за да станат по-неустойчиви позициите на белоруската страна . \r\n*** Президентът на Чечения Рамзан Кадиров предложи да се използва чеченския опит в борбата с тероризма в Сирия, пише руският ежедневник  \"Ведомости\" . \r\nРъководителят на Чеченската република Рамзан Кадиров е на мнение, че от сирийската армия трябва да се вземат под внимание опита на Чечения в борбата срещу терористите, а не да им се дава почивка в провинция Идлиб. Кадиров пише за това в канала си в социaлната мрежа „Телеграм“. \r\nОтбелязвайки успеха на сирийската армия в югозападната част на Сирия с подкрепата на руските Военнокосмически войски, Кадиров ги призова за запазят и разширят успеха си. \"Сега трябва да променяме основно положението в Идлиб,  да премахнем от тази провинция определението терористичен регион. Забавянето на този проблем в дългосрочен план може да има много негативни последици \", пише Кадиров. \r\n\"Ние в Чечения имаме богат опит в борбата срещу тероризма. Знайте, че всяко помилване дава на терористите  възможност да се прегрупират и да засилят позициите си, да попълнят запасите си, дава време за привличане на финансиране, а в някои случаи и възможност да се  повлияе на същността на политическите процеси в страната и чужбина ... Важно е да се унищожат терористите в Идлиб, а не да се разпръснат из цялата страна . Това ще доведе до по-близък мир в Сирия, завръщането на бежанците и възраждането на страната \", каза лидерът на Чечения. \r\n\"Ако Москва и Грозни се оглеждаха на Запад, ситуацията в Чечения щеше да е трудна. Днес това преживяване може да бъде полезно за положението на Идлиб в Сирия \", каза Кадиров.", "date": "2018.08.06", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/08/06/2553424/pregled-na-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей е убедена в постигането на договореност с Брюксел, пише британският вестник  The Guardian . \r\nОт Даунинг Стрийт настояват, че Тереза Май е уверена в сключването на сделка с Брюксел, въпреки твърдението на Лиъм Фокс, че Великобритания изглежда ще напусне ЕС, без да постигне споразумение. \r\nПравителствени източници  посочиха, че изказването на министъра на международната търговия в неделя е част от умишлена стратегия, да се говори за перспективата за Брекзит без споразумение, за да постави лидерите на ЕС под натиск да приемат  плана на премиера  \r\nМинистрите обаче са все по-загрижени за това, че решимостта на Брюксел да се придържа към червените си линии, въпреки обиколката на британската дипломация през последните дни, включително срещата  с френския президент Еманюел Макрон, може да предизвика неприятности. \r\nМинистърът на търговията  Лиъм Фокс определи в неделя шансовете Брекзит без споразумение\" на \"60-40\", въпреки че и двете страни заявиха, че искат да постигнат споразумение относно условията за напускане на Обединеното кралство от блока през март 2019 г. \r\nТой обвини непримиримостта на машината в Брюксел за нарастващия риск от липса на сделка. \"Европейският съюз е длъжен да определи дали иска да запази идеологическата чистота на Еврокомисията за сметка на реалните икономики на страните\", каза той. \r\nВъншният секретар Джереми Хънт заяви, че Брекзит върви към ситуация на липса на споразумение поради случайност засилвайки предупрежденията си за евентуален срив в преговорите. \"Това не проект „страх“ а проект „реалност“\". \r\nЕдин от източниците на кабинета каза: \"Ние сме казвали на бизнеса в продължение на две години, че няма да се достигне до липса на споразумение и все още вярваме, че това е много малък шанс, но това не е 0% шанс, така че правителството трябва да се подготви. \r\n\"Съществува събуждане в Европа на вредите за тях, ако няма  сделка, и че повечето държави-членки нямат планове за това. \r\n*** Нападенията с дронове бяха само въпрос на време, пише британският ежедневник  Daily Express . \r\nШокиращият опит за покушение срещу венецуелския президент  разпали страховете , че безпилотните летателни апарати ще се окажат лесно средство за извършване на нападения. \r\nДоктор Райт, доцент в Университета на Западна Англия в Бристол, заяви, че тази атака \"винаги е била в процес на подготовка - твърде лесно е да се направи нещо подобно\". \r\nИзследователят в областта на космическото инженерство добави, че двете цели, които са най-изложени на риск от опустошителна експлозия причинена от дронове, са летищата и големите стадиони, пълни с хора, включително рок концерти и футболни мачове\". \r\nПодобни нападения с аматьорски дронове  са били използвани в миналото, като „Ислямска държава“ е известно, че е използвал дронове за пускане  на гранати. \r\nКолин Кларк, анализатор на международната политика по сигурността в корпорацията RAND, заяви: \"Достъпът до подобна техника е улеснен  дотолкова, че буквално всеки, който има достатъчно пари, за да си позволи дрона и техническата компетентност на 12-годишен, може да извърши атака като тази. \r\nД-р Райт призна, че обезвреждането на подобни дронове е трудна задача. \r\nТой обясни: \"Можете да опитате да го свалите от с пушка. Това е най-очевидният начин, но не е много безопасно на обществени места да се стреля или парчета от дрона да паднат върху хората. \r\nСъществува и подходът на заглушаване, при който изстрелваме голям лъч радиовълни към дрона , за да объркаме електрониката му. \r\nТова обаче не е толкова контролируемо, колкото бихме искали и също така ще изключим мобилните комуникации. Последна възможност остава хакерска атака, чрез която можем да проникнем в операционната система на дрона и да изпратим  машината да отиде някъде другаде, далеч от целта\". \r\n*** ЕС си прави грешни сметки, ако мисли че Великобритания няма да напусне без споразумение, каза бившият министър за Брекзит Дейвид Дейвис, цитиран от британския вестник  The Independent . \r\n\"Винаги съм мислил, че липсата  на  сделка е по-добър вариант от лоша сделка и докато има гранични въпроси и така нататък ... това ще ни даде повече свобода. Все още съм на мнение, че имаме две неща в наша полза  - имаме собствена валута и ние сме господари на нашата собствена съдба по начин, по който държавите-членки на ЕС не са. \r\nТой добави: \"Това са преговори и ще се  стигне до ръба, но ние не трябва да се паникьосваме за това. Те също  губят много, а конкретни страни и специфични сектори  понасят загуби, ще има вътрешен натиск в рамките на ЕС. \" \r\nНеговите коментари идват след като премиерът Тереза Мей се срещна с френския президент Еманюел Макрон за преговори лице в лице през лятната си отпуска миналата седмица, а министри са изпратени в Европа, за да се контактуват директно с колегите си в това, което се разглежда като  опит за намаляване на влиянието на Мишел Барние и бюрократите на Европейската комисия.", "date": "2018.08.06", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/06/2553426/pregled-na-mezhdunarodnite-novini-do-6-chasa-agentsiya-fokus.html", "text": "Сръбският президент преувеличи, като сравни Хърватия с нацистка Германия, заяви хърватският премиер Андрей Пленкович, цитиран от  Макфакс . \r\nТой добави, че е добре известно, че войната от 1991 до 1995 г. се води на територията на Хърватия, а не на Сърбия и че режимът на Милошевич в името на  Велика Сърбия е извършил агресия срещу Хърватия и с операция \"Буря\" от 1995 г. е поставен края на окупацията на Хърватия. \r\n\"Що се отнася до изявленията и сравненията с Холокоста, което е много, много е\", заяви Пленкович пред репортери . \r\nКакто съобщи хърватската агенция \"Хина\", Пленкович е заявил, че Хърватия иска политика на помирение, сътрудничество и добросъседство, поради което е важно да се направи и помирение с миналото и да се изясни истината. \r\nСръбският президент Александър Вучич в събота в Бачка Паланка на  събиране по повод Деня на жертвите и изселените сърби по време на операция \"Буря\", заяви, че Хитлер искал свят без евреи и че Хърватия с нейната политика искала Хърватия без сърби. \r\n*** Референдумът за промяна на името е ненужен и ще увеличи разделението в обществото, заяви лидерът на Алианс за албанците Зиядин Села  в интервю пред македонският телевизионен канал  “Алсат-М“ . \r\n\"Референдумът може само да усложни нещата, да задълбочи разделението в обществото, и е излишен, още повече, когато Споразумението с Гърция не предвижда референдум, но ако Македония реши да проведе референдум\", казва Села в интервюто. \r\nТой добави, че не трябва да има никаква дилема относно решението на Алианса за албанците по този въпрос: \"Алианс за албанците е за това Македония да стане част от цивилизацията, НАТО и ЕС“ \r\nВ интервюто той обяснява своята позиция в парламента. \r\n\"Трябва да се направи разграничение между нашата позиция в парламента за необходимостта да се отиде на референдум . Гласувахме „въздържали се“, защото смятахме, че не е необходимо провеждането на референдум. Самият факт, че въпросът е консултативен, показва, че сме имали право по този въпрос. Какъвто и да е резултатът от референдума, депутатите и парламентът ще решат отново за Договора от Гърция. Два пъти е гласуван и е ратифициран договора, а и за промени в конституцията депутатите трябва да поемат отговорност и да гласуват \", каза Села. \r\n*** Временно управляващият руското посолство в САЩ е извикан в Държавния департамент, предава  TACC . \r\nАмериканският помощник държавен секретар по европейските и евроазиатските въпроси Уес Мичъл призова руския Шарже д'афер в САЩ Дмитрий Жирнов по обвинения в агресивна пропаганда на Руската федерация в  социалните мрежи на разкол и насилие. Това съобщи в неделя в социалната мрежа „Туитър“ ръководителя на пресслужбата на американското министерство на външните работи Хедър Науърт. \r\n\"Помощник държавният секретар на Мичъл привика Шарже д'афер на Русия Жирнов, за да получи отговор за опитите на Кремъл да се използват акаунти в социалните мрежи за насърчаване на насилие и разкол в САЩ. Ние няма да толерираме тази агресивна намеса.\",  пише дипломатът. \r\nАмериканските разузнавателни агенции приписват на Русия намеса в изборите  в САЩ през 2016 г. Като част от разследването, ръководено от  специалния прокурор Роберт Мюлер, бяха повдигнати редица обвинения, включително на руски граждани, както и на петима американци и един холандец. На 13 юли първият заместник-министър на правосъдието на Съединените щати Род Розенщайн обяви обвиненията срещу 12 други руски граждани, за които се твърди, че са служители на руската военна разузнавателна служба. Президентът Доналд Тръмп и тези около него многократно отхвърлят съмненията за неправомерни контакти с руски официални лица по време на предизборната кампания през 2016 г., Москва е също много пъти е отричала твърденията за опити да повлияе на изборите в Съединените щати. \r\n*** Сирийски бунтовнически сили са арестували поне 45 души в неделя в Северозападна Сирия заради подозрения за тайно споразумение с режима на Башар Асад, казаха бунтовниците, предава  AFP . \r\nФронтът за национално освобождение извърши вълна от арести в провинциите Хама и Идлиб, втората от които е последната провинция в страната  почти изцяло извън контрола на правителството. \r\n\"Фронт за национално освобождение стартира кампания преди седмица ..., която достигна връхната си точка днес с ареста на 45 активисти за помирение и кандидати за общински избори, обявени от режима\" в региона, каза Адам Радун в неделя. \r\nКато цяло НЗР арестува 60 души в продължаващата кампания, добави той. \r\nСирийската обсерватория по правата на човека базирана в Лондон заяви, че близо 50 души са арестувани в районите Хама и Идлиб, за \"опити за примирение с правителството\" и за участие в \"срещи със сирийските разузнавателни служби\". \r\n*** Молдова предлага Русия да отмени вносните мита върху няколко групи най-търгувани стоки , предава  TACC . \r\nМолдова предложи Русия да премахне вносните мита за 5-6-търсени групи продукти за възстановяване на търговията между двете страни, която е намалялa значително след  2014 година. Това съобщи в неделя  президентът на Република Молдова Игор Додон, по време на посещение в Омска област, Русия. \r\nТърговията между двете страни пострада след като правителството на Молдова през 2014 г. подписва споразумение за асоцииране и зона за свободна търговия с ЕС и Русия, поради страх от реекспорт на европейски стоки, наложени мита за молдовски стоки. В допълнение, поради несъответствието на стандартите за безопасност Русия временно забрани вноса на плодове и зеленчуци от страната. Въпреки това, през 2016 г. Русия  започна постепенно да премахва забраните за  доставки, ако те се провеждат под наблюдението на руски експерти, и само при наличието на договори с руски вносители. \r\n*** Жертвите на земетресението в Индонезия достигнаха 82 души, предава  AFP . \r\nГоворителят на правителствената агенция за бедствия Сутопо Първо Нугрохо е заявил ,че стотици са ранени, а хиляди домове са разрушени. Земетресението е усетено и на съседния остров Бали. \r\n***  Майк Помпео нарече Иран „най-големият държавен спонсор на тероризма“ в интервю пред Metro TV, пише руският вестник  “Известия“ . \r\nСпоред Помпеo американският президент Доналд Тръмп е готов за диалог с иранския си колега Хасан Рoухани. Въпреки това, за да се състои срещата на двамата държавни глави, трябва да се извършат промени в Техеран. \r\n\"Ислямската република Иран, чието управление е контролирано от шиитите, се отнася много лошо към своя народ, което в крайна сметка води до ужас. Те (Иран) са най-големият държавен спонсор на тероризма в света \", каза Помпео. Запис от разговора бе публикуван на уебсайта на Държавния департамент. \r\nДържавният секретар добави, че действията на САЩ са насочени към извършване на промени в Иран. \r\nВ края на юли Тръмп заяви, че е готов да се срещне с Роухани без никакви предварителни условия. В отговор ръководителят на вътрешното министерство на Иран Абдулрез Рахмани Фазли отбеляза, че САЩ не са надеждни като държава, с която е възможно да се преговаря. \r\n*** Саудитска Арабия изгони канадския посланик в страната, предава  AFP . \r\nСаудитска Арабия обяви в първите часове на  понеделник, че гони канадския посланик и вика своя посланик от Канада за консултации, като замразява бизнес отношенията си с Отава, заради това, което нарича \"намеса\" в своите вътрешни работи. \r\n\"Кралство Саудитска Арабия ... няма да приеме намеса в своите вътрешни работи\", се казва в изявление на външното министерство след като канадското посолство в Рияд призова за освобождаването на задържани активисти за правата на човека. \r\n*** Властите във Венецуела са задържали 11 журналисти след опита за покушение срещу Николас Мадуро, съобщава в социалната мрежа „Туитър“  Националния профсъюз на работниците във венецуелската преса, цитиран от  TACC . \r\n\"11 журналисти и медийни работници бяха неоснователно задържани, няколко други бяха бити или ограбени\", се казва в изявлението. \"Ние не приемаме подобни действия и искаме да бъдат наказани отговорните за това нарушение на правото на информация\". Сред задържаните, Съюзът споменава служители на венецуелски, испански и аржентински медии. \r\n*** Японският премиер Шиндзо Абе иска личен диалог със севернокорейския лидер  Ким Чен-ун, предава  ТАСС . \r\n\"За да се реши проблема с ядрената и ракетната програма на Северна Корея, както и въпроса за отвлечените японски граждани, аз ще трябва да се срещне лице в лице с  Ким Чен-ун и да поддържам диалог с него\", заяви Шиндзо Абе, цитиран от японската агенция Kyodo. Според ръководителя на японското правителство решаването на тези проблеми ще доведат до създаването на \"нови отношения между Япония и Северна Корея\" \r\nТокио напоследък активно подкрепя разширяването на контактите с Пхенян, и вижда в тях възможност за постигане на напредък по въпроса за отвличанията на японски граждани. По-рано бе съобщено, че японското правителство се разглежда един от вариантите на срещата между премиера Шиндзо Абе и Ким Чен-ун на Източния икономически форум във Владивосток през септември. \r\nОтвличания на японски граждани от разузнавателните служби на Северна Корея е една от най-болезнените теми в отношенията между двете страни, които не поддържат официални дипломатически отношения. През 2002 г. Северна Корея призна за първи път, че е отвлякла 13 японски граждани и позволи на петима от тях да се завърнат у дома. Останалите бяха обявени за мъртви, което не може да бъде потвърдено. През май 2014 г. правителството на Япония и Северна Корея се споразумяха да проведат ново разследване на отвличането на японски граждани, но тази комисия впоследствие беше разпусната по инициатива на Пхенян.", "date": "2018.08.06", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/06/2553427/afp-yaponiya-otbelyaza-73-godini-ot-atomnata-bombardirovka-na-hiroshima.html", "text": "Япония отбеляза 73 години от атомната бомбардировка на Хирошима, предава  AFP . \r\nВ понеделник в Хирошима с камбанен звън Япония отбеляза 73 години от използването на първата атомна бомба в света, като кметът на града предупреди, че нарастващият национализъм по света е заплаха  за мира. \r\nНебето над Парка на мира на Хирошима беше ясно, точно както и на 6 август 1945 г., когато американски бомбардировач B-29 пусна смъртоносния си товар в пристанищния град с бойни съоръжения, и причини смъртта на 140 000 души. \r\nКметът на Хирошима Казуми Мацуи на ежегодната церемония отправи годишния си призив за свят без ядрени оръжия и предупреди за заплахата от нарастващ национализъм. \r\nБез да назовава конкретни народи, той предупреди, че \"някои страни изрично изразяват егоцентричния национализъм и модернизират своите ядрени арсенали\". \r\nТе \"събуждат напрежението, което се беше успокоило с края на Студената война“. Мицуи призова за премахването на ядрените оръжия в годината, когато президентът на САЩ Доналд Тръмп обеща да увеличи американския ядрен арсенал. \r\nМинистър-председателят Шиндзо Абе, чието правителство реши да не се включва в Договора на ООН за забрана на ядреното оръжие, заяви на церемонията, че отговорността на Япония е да се преодолее пропастта между ядрените и неядрените държави. \r\n\"През последните години стана ясно, че съществуват различия между страните относно начините за намаляване на ядрените оръжия\", каза Абе на церемонията, без директно да се позовава на договора. \r\n\"Нашата нация, запазвайки нашите принципи (за безядрена държава), ще работи тържествено, за да служим като мост между ядрените и неядрените държави и да поведем усилията на международната общност да намалим ядрените оръжия \", каза Абе.  Юлиян Марков", "date": "2018.08.06", "title": "AFP: Япония отбеляза 73 години от атомната бомбардировка на Хирошима"}
{"url": "http://www.focus-news.net/news/2018/08/06/2553429/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.08.06", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/08/06/2553431/ria-novosti-kitay-testva-parviya-si-hiperzvukov-letatelen-aparat.html", "text": "Китай тества първия си хиперзвуков летателен апарат, предава  РИА Ноовсти . \r\n„Китайската корпорация за аерокосмическа наука и технологии, проведе успешно тест на китайски хиперзвуков апарат \"Синкун-2\" ( \"Звездно небе\")“, съобщи Китайската академия за аерокосмическа динамика. \r\nТестът се проведе на 3 август на  полигон в Северозападен Китай. Устройството е било  във въздуха в продължение на 10 минути. През това време то е направило серия от маневри на височина 30 километра и се е приземило в определената зона. \r\nСъобщава се, че академията разработва първия китайски експериментален хиперзвуков летателен апарат в продължение на три години. \r\nВ същото време вестникът Global Times цитира китайски военни експерти, според които устройството е в състояние да носи ядрени бойни глави, както и да преодолява всякакви съществуващи в момента система за противоракетна отбрана, поради високата си скорост и непредсказуема траектория.  Юлиян Марков", "date": "2018.08.06", "title": "РИА Новости: Китай тества първия си хиперзвуков летателен апарат"}
{"url": "http://www.focus-news.net/news/2018/08/06/2553432/predstoyashti-sabitiya-v-stranata-za-6-avgust-agentsiya-fokus.html", "text": "*** \r\nОт 09.45 часа министърът на труда и социалната политика Бисер Петков ще посети Дневен център за пълнолетни лица с увреждания - КСУ „Свети Георги“. От 10.30 часа е предвиден брифинг в Дневния център. От 11.00 часа министърът ще посети и Дневен център за деца и младежи с увреждания „Св. Петка“. \r\n*** \r\nОт 09.00 часа в храм „Преображение Господне“ в кв. „Лозенец“ ще бъде отслужена архиерейска света Литургия за големия християнски празник Преображение Господне.  \r\n*** \r\nОт 09.00 часа до 14.00 часа в кабинет №108 на Катедра по инфекциозни болести на ВМА ще се проведат безплатни консултации и прегледи за лаймска болест и други инфекции, предавани при ухапване от кърлеж. \r\n*** \r\nОт 09.30 часа в Българска фондова борса на ул. „Три Уши“ 6, ет. 5, ще бъде даден официалният старт на търговията с акции на производителя на птиче месо Градус АД - Стара Загора. \r\n*** \r\nОт 10.00 часа Комисията за енергийно и водно регулиране (КЕВР) ще проведе открито заседание, по време на което ще обсъди заявление на „В.И.П. Енерджи България“ ООД за издаване на лицензия за дейността „търговия с електрическа енергия“, с включени права и задължения на „координатор на стандартна балансираща група“; заявление на „Езпада“ от Хърватия, за издаване на лицензия за дейността „търговия с електрическа енергия“; заявление на „Енергия Натуралис Инт.“ от Словения, за прекратяване на лицензия за „търговия с електрическа енергия“ и заявление с на „Фреа Акспо“ ЕООД за прекратяване на лицензия за „търговия с електрическа енергия“. \r\n*** \r\nОт 11.00 часа в Националния пресклуб на БТА ще се проведе трета открита дискусия по проблеми на адвокатурата. Модератор на събитието е адв. Светлозар Николов. \r\n*** \r\nОт 09.00 часа в благоевградския храм „Преображение Господне“ Неврокопският митрополит Серафим ще оглави архиерейска света Литургия по случай празника. \r\n*** \r\nОт 18.00 часа в зала „Ал. Г. Коджакафалията“ в Културен център „Морско казино“ ще бъде представена изложбата „Атон. Фотографии и гравюри от Света гора“.  \r\n*** \r\nОт 18.00 часа в МДТ „Константин Кисимов“ в голяма зала ще бъде представен детският спектакъл „Карлсон и дребосъчето“.  \r\n*** \r\nОт 16.00 часа до 17.30 часа в офиса на ГЕРБ – Враца на бул. „Демокрация“ №2 народният представител инж. Петя Аврамова ще се срещне с граждани.  \r\n*** \r\nОт 10.30 часа в художествената галерия ще се проведе лятна работилница за въображение.  \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления.  \r\n*** \r\nОт 11.00 часа в Регионалния пресклуб на БТА ще се проведе прескоференция на   \r\nСпортен клуб по акробатика в Плевен на тема „Близо 50 деца остават без база за тренировки. Гонят ги от залата!“. \r\n*** \r\nОт 09.00 часа в храм „Св. Преображение Господне“ в кв. „Тракия“ Пловдивският митрополит Николай ще оглави архиерейска света Литургия.  \r\n*** \r\nОт 09.00 часа в зала 2 на Окръжния съд ще се гледа делото срещу Иван Р., обвинен в причиняване на смърт по непредпазливост при управление на моторно превозно средство.  \r\n*** \r\nОт 13.30 часа в зала 2 на Окръжния съд ще се гледа делото срещу Милко А., обвинен в лихварство.  \r\n***  \r\nОт 10.00 часа в Детския отдел на Градската библиотека ще се проведе инициативата „Чудесата на България” – пътешествие без куфар до природния парк „Персина” и резервата „Сребърна”.  \r\n*** \r\nОт 10.00 часа в детския отдел на Библиотека „Родина“ ще се проведе лятна детска академия.  \r\n*** \r\nОт 10.00 часа в къщата музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 15.00 часа в тетевенския манастир ,,Свети Илия“ ще бъде отслужен молебен за здраве и благоденствие на жителите на община Тетевен от Негово Високопреосвещенство ловчанския митрополит Гавриил. \r\n*** \r\nОт 17.00 часа пред Общината ще се проведе информационна кампания „Вашите права“ на Европейския потребителски център, който функционира към Комисията за защита на потребителите.", "date": "2018.08.06", "title": "Предстоящи събития в страната за 6 август (Агенция „Фокус“)"}
{"url": "http://www.focus-news.net/news/2018/08/06/2553428/ria-novosti-posolstvoto-na-rusiya-v-sasht-obvini-darzhavniya-departament-v-megafonna-diplomatsiya.html", "text": "Посолството на Русия в САЩ обвини Държавния департамент в „мегафонна дипломация“, предава  РИА Ноовсти . \r\nРуското посолство във Вашингтон, коментира извикването на шарже д'афер на Русия в САЩ Дмитрий Жирнов в Държавния департамент като  изрази съжалението си и заяви, че Съединените щати са се подали на  \"мегафонна  дипломация\". \r\nВ изявлението на Хедър Науърт, нашия дипломат беше помолен да \"отговори за агресивната намеса на Русия\" в американските вътрешни работи \", заявиха от  посолството. \r\n\"За какъв отговор да говорим, ако такава тема не съществува изобщо? През последните две години многократно и на различни нива, ние развенчаваме абсолютната неоснователност на такива инсинуации, нито едно доказателство досега не е било представено. Що за отговор се очаква от нас да се приемат  публикации в медиите, като например съобщения за блокиране на социалната мрежа \"Фейсбук\" на профилите  на 32 души в резултат на вътрешна цензура, наложена от американските политици заедно с интернет компанията под знамето на борбата с \"руската заплаха“?“, заявяват руските дипломати.  Юлиян Марков", "date": "2018.08.06", "title": "РИА Новости: Посолството на Русия в САЩ обвини Държавния департамент в „мегафонна дипломация“"}
{"url": "http://www.focus-news.net/news/2018/08/06/2553425/tass-yaponskiyat-premier-iska-lichen-dialog-s-kim-chen-un.html", "text": "Японският премиер Шиндзо Абе иска личен диалог със севернокорейския лидер  Ким Чен-ун, предава  ТАСС . \r\n\"За да се реши проблема с ядрената и ракетната програма на Северна Корея, както и въпроса за отвлечените японски граждани, аз ще трябва да се срещне лице в лице с  Ким Чен-ун и да поддържам диалог с него\", заяви Шиндзо Абе, цитиран от японската агенция Kyodo. Според ръководителя на японското правителство решаването на тези проблеми ще доведат до създаването на \"нови отношения между Япония и Северна Корея\" \r\nТокио напоследък активно подкрепя разширяването на контактите с Пхенян, и вижда в тях възможност за постигане на напредък по въпроса за отвличанията на японски граждани. По-рано бе съобщено, че японското правителство се разглежда един от вариантите на срещата между премиера Шиндзо Абе и Ким Чен-ун на Източния икономически форум във Владивосток през септември. \r\nОтвличания на японски граждани от разузнавателните служби на Северна Корея е една от най-болезнените теми в отношенията между двете страни, които не поддържат официални дипломатически отношения. През 2002 г. Северна Корея призна за първи път, че е отвлякла 13 японски граждани и позволи на петима от тях да се завърнат у дома. Останалите бяха обявени за мъртви, което не може да бъде потвърдено. През май 2014 г. правителството на Япония и Северна Корея се споразумяха да проведат ново разследване на отвличането на японски граждани, но тази комисия впоследствие беше разпусната по инициатива на Пхенян.  Юлиян Марков", "date": "2018.08.06", "title": "ТАСС: Японският премиер иска личен диалог с Ким Чен-ун"}
{"url": "http://www.focus-news.net/news/2018/08/06/2553430/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес отново слънчево, в следобедните часове с временни увеличения на облачността. Горещо време с максимални температури между 30° и 35°, в София около 30°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДвижението от км 343+000 до км 359+475 в участъка Кръстина – Ветрен се осъществява в една лента на определени участъци поради частични ремонтни дейности на асфалтовата настилка. Срок до 14.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“:  \r\nОбласт Благоевград:  \r\nДвижението в участъка Ново Делчево – Кулата от км 152+000 до км 166+000 се осъществява с повишено внимание поради косене на тревни площи в средна разделителна ивица. Движението се осъществява спрямо поставените пътни знаци. Срок от 07:00 до 17:00 ч. до 10.08.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 п. в. Коритна – Севлиево в участъка от с. Сопот до с. Малиново от км 24+000 до км 69+832 се осъществява с повишено внимание поради машинно и ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението в участъка надлез Кирково - ГКПП Маказа в участъка от км 378+400 до км 378+700 се осъществява с повишено внимание поради строително ремонтни дейности. Срок до 10.08.2018 г. \r\nДвижение по път I-5в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат –Соколово от км 446+000 до км 454+000 се извършва поетапно в една лента с повишено внимание поради ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка от с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението по път I-8 Хасково - Пловдив в района на Хасково от км 298+300 до км 299+607 в посока Пловдив е ограничено поради ремонтни дейности / затворени за движение са тангентата от Димитровград към Пловдив и връзката от Харманли към Хасково на п.в. Хасково/. Движението се осъществява  двупосочно в платното посока Хасково съгласно поставената пътна сигнализация и въведените ограничения. Срок до 14.08.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът II-19: Движението по път II-19 с. Градево – разклон гр. Разлог в участъка от км 21+500 до км 24+800 е ограничено за всички МПС във връзка с провеждане на XV събор на народното творчество “Пирин пее – 2018 г.“.  \r\n- Обходен маршрут за МПС до 3,5 т: по общински път BLG 3206 /път II-19 - х. Предел – Предела – м. Паланковото – м. Шипоко – път II-19 и обратно/. \r\n- МПС над 3,5 т се движат с пропускателен режим. Срок от 08:00 часа до 22:00 часа на 04.08.2018 г. и от 08:00 до 18:00 часа на 05.08.2018 г.  \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия – Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 20.08.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-6009:Движението по път III-6009 от км 9+100 до км 28+500 в участъка Изворище - Ахелой се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-9061:Движението по път III-9061 от км 0+000 до км 7+600 в участъка Оризаре - Слънчев бряг се извършва с повишено внимание поради косене на тревни площи.Организацията на движение е сигнализирана с пътни знаци.Срок до 10.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се пренасочва по съществуващо ухo /стар път/ по път II-14. Движението се регулира с вертикална сигнализация. Срок до 17.11.2018 г. \r\nРемонтни дейности:  \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в района на с. Галово се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 06.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г.; \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nПът III-3505: Движението по път III-3505 Казачево – Стефаново от км 3+900 до км 4+000 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-34: Движението по път ІІ-34 Плевен - Никопол в участъка Гривица - Коиловци от км 0+000 до км 13+000  се осъществява с повишено внимание поради машинно косене. Срок до 06.08.2018 г. \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с.Градец от км 43+060 до км 43+100 се осъществява с повишено внимание поради извършване на ремонтни дейности – укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 е ограничено за МПС над 3,5 т поради пропаднал пътен участък. Участъкът е сигнализиран с пътни знаци. Срок до 06.08.2018 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе, при км 64+100 (на 800 м от разклон за с. Забърдо в посока гр. Чепеларе) се осъществява в дясната лента, поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът IІІ-866: Движението по път IІІ-866 Девин – Кричим при км 73+500 се осъществява в една пътна лента поради наводнен пътен участък. Участъкът е сигнализиран с пътни знаци. Срок до 06.08.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; \r\nПът IІІ-8611: Движението по път IІІ-8611 Давидково – Оряховец при км 48+000 /изход с. Давидково в посока с. Оряховец/ се осъществява с повишено внимание, съобразно създадената организация на движение поради ремонт на парапет на мостово съоръжение. Участъкът е сигнализиран с пътни знаци. Срок до 08.08.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене - АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свoбодната лента съобразно създадената организация. Срок до 11.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.06", "title": "Актуална пътна обстановка"}
{"url": "http://www.focus-news.net/news/2018/08/06/2553412/the-guardian-tereza-mey-e-ubedena-v-postiganeto-na-dogovorenost-s-bryuksel.html", "text": "Британският премиер Тереза Мей е убедена в постигането на договореност с Брюксел, пише британският вестник  The Guardian . \r\nОт Даунинг Стрийт настояват, че Тереза Май е уверена в сключването на сделка с Брюксел, въпреки твърдението на Лиъм Фокс, че Великобритания изглежда ще напусне ЕС, без да постигне споразумение. \r\nПравителствени източници  посочиха, че изказването на министъра на международната търговия в неделя е част от умишлена стратегия, да се говори за перспективата за Брекзит без споразумение, за да постави лидерите на ЕС под натиск да приемат  плана на премиера  \r\nМинистрите обаче са все по-загрижени за това, че решимостта на Брюксел да се придържа към червените си линии, въпреки обиколката на британската дипломация през последните дни, включително срещата  с френския президент Еманюел Макрон, може да предизвика неприятности. \r\nМинистърът на търговията  Лиъм Фокс определи в неделя шансовете Брекзит без споразумение\" на \"60-40\", въпреки че и двете страни заявиха, че искат да постигнат споразумение относно условията за напускане на Обединеното кралство от блока през март 2019 г. \r\nТой обвини непримиримостта на машината в Брюксел за нарастващия риск от липса на сделка. \"Европейският съюз е длъжен да определи дали иска да запази идеологическата чистота на Еврокомисията за сметка на реалните икономики на страните\", каза той. \r\nВъншният секретар Джереми Хънт заяви, че Брекзит върви към ситуация на липса на споразумение поради случайност засилвайки предупрежденията си за евентуален срив в преговорите. \"Това не проект „страх“ а проект „реалност“\". \r\nЕдин от източниците на кабинета каза: \"Ние сме казвали на бизнеса в продължение на две години, че няма да се достигне до липса на споразумение и все още вярваме, че това е много малък шанс, но това не е 0% шанс, така че правителството трябва да се подготви. \r\n\"Съществува събуждане в Европа на вредите за тях, ако няма  сделка, и че повечето държави-членки нямат планове за това.  Юлиян Марков", "date": "2018.08.06", "title": "The Guardian: Тереза Мей е убедена в постигането на договореност с Брюксел"}
{"url": "http://www.focus-news.net/news/2018/08/06/2553433/", "text": "САЩ ще възобновят част от санкциите си върху Иран, след оттеглянето на страната от ядреното споразумение. \r\n***  Продължава разследването на опита за убийство на венецуелския президент Николас Мадуро. \r\n*** Проследяване на ситуацията между Косово и Сърбия, след като на 4 август изтече крайният срок за учредяване на Асоциацията на сръбските общини и Прищина отказа да го узакони. \r\n***  Крайният срок, поставен от профсъюза на германските пилоти за предложение от „Райънеър“ за повишаване на заплатите и подобряване на условията на труд, за да бъдат избегнати нови стачки. \r\n***", "date": "2018.08.06", "title": "Предстоящи международни събития за 6 август (Агенция \"Фокус\")"}
{"url": "http://www.focus-news.net/news/2018/08/06/2553437/burgas-izlozhbata-aton-fotografii-i-gravyuri-ot-sveta-gora-shte-bade-predstavena-v-kulturen-tsentar-morsko-kazino.html", "text": "От днес до 30 септември в Културен център „Морско казино“ жителите и гостите на града ще имат възможността да разгледат изложба, посветена на световния религиозен център Атон. Това съобщиха от пресцентъра на  Община Бургас . Официалното откриване ще се състои в зала „Ал. Г. Коджакафалията“ на Културен център „Морско казино“ от 18.00 часа. Над 50 фотографии и гравюри, предоставени със съдействието на Фототеката на Манастира Симонопетра - Света гора, показват непознатата, мистична, забулена в тайнственост монашеска република, която повече от 1000 години съхранява и разпространява православието. Благодарение на Светата обител Симонопетра, хората могат да се запознаят с порядъка на Светогорската обител - не само като място на аскети, отрекли се от света, но и като духовно средище, място, което ражда изкуство и е среда за творческа изява. \r\nИзложбата представя основно три вида изображения: икони на светци, най-често копия на съхраняваните в самите атонски манастири свещени изображения; графични картини на манастири и скитове на фона на тяхната естествена среда - планини, гори, морски бряг; картини на събития от живота на светогорските монаси в различните обители. Част от фотографиите са заснети на Атон от посетители, професионални фотографи или учени, но повечето са дело на местни, светогорски фотографски ателиета, организирани от атонски монаси, успешно съчетавали религиозните си задължения с новопоявилата се през XIX век фотография. Любимите теми са изгледи на манастири, свети икони, ръкописи и документи, портрети на монаси и посетители, запечатвания на събития, естественият пейзаж на светогорския полуостров и църковните служби. \r\nЗа първи път пред широката публика ще бъде представена най-старата фотография на българската обител - манастирът \"Свети Великомъченик Георги - Зограф\", дело на френския фотограф Ернест де Каранца от 1853 г. Част от монасите фотографи, чиито произведения са ни известни, са: Вениамин Кондракис и Стефан Карейски, йеродякон Прокопий Карейски, както и монасите Йоасаф Кавсокаливит, Нифон Хилендарски, Даниил и Макарий от Неа Скити. \r\nСветогорската Фототека на манастира Симонопетра полага много усилия за опазването, събирането и анотирането на този забравен фотографски материал, който е открит в скитове, килии и работилници в Карея. По този начин в Симонопетра е създадена най-значимата на международно равнище фотографска сбирка със светогорско съдържание. Изложбената и издателска дейност на Светогорската Фототека и съпътстващите я научни проучвания разкриват много нови фотографски свидетелства, като умножават доказателствената стойност на вече известните. Тази дейност продължава и до днес и един неин етап е настоящата изложба. \r\nОт изключителен интерес са и представените графики и гравюри в изложбата, като образователната им цел е значително широка: от чисто религиозната просвета (включително с изобразяването на случили се чудеса на Атон) до информативното представяне на манастирските сградни комплекси и празнични шествия, пренасяне на свети мощи и други. Невъзможността на женската половина от човечеството да посети и види с очите си всичко това на място оправдава отразяването и на такива страни от живота на монашеската общност. Живите разкази на поклонниците се допълвали и онагледявали от донасяните от тях графики, за да могат всички да се запознаят с атонските светини, с местата, където се съхраняват, с отделни прояви на монашеския живот там. \r\nВъзможността всичко това да се види за пръв път в Бургас е голямо предимство както за града, така и за страната. Организатор на събитието е Община Бургас, със съдействието на Фототеката на Манастира Симонопетра - Света гора.", "date": "2018.08.06", "title": "Бургас: Изложбата „Атон. Фотографии и гравюри от Света гора“ ще бъде представена в Културен център „Морско казино“"}
{"url": "http://www.focus-news.net/news/2018/08/06/2553438/sitel-makedoniya-makedoniya-shte-emitira-nov-vatreshen-dalg-v-razmer-na-32-4-miliona-evro-drugata-sedmitsa.html", "text": "Македония ще емитира нов вътрешен дълг в размер на 32. 4 милиона евро другата седмица, пише македонското електронно издание  “Сител“ . \r\nЕкспертите призовават за изключителна предпазливост по отношение на заема, като се има предвид, че се наблюдава непрекъснат растеж на държавният дълг. За период от една година публичният дълг се увеличава с 9.15% и сега възлиза на 5.14 млрд. евро или 47.7% от БВП. Това означава, че държавата заема средно 118 000 евро на ден. Освен това Министерството на финансите обяви нов търг на държавни ценни книжа, който ще се проведе във вторник. С този търг държавата ще заеме още 32,4 милиона евро. \r\n\"В такава икономическа ситуация, т.е. при такава постоянна икономическа нестабилност, мога да кажа, че това не се  отразява добре. Макар да не искам да го казвам, ситуацията е показателна за лека рецесия и за намаляване на икономическия растеж. Данните обаче показват и нещо друго. Трябва да повярваме, но трябва да сме предпазливи \", каза Миле Босков, президент на Конфедерацията на работодателите в Македония. \r\nСъстоянието на държавния дълг се коментира и от Министерството на финансите. \r\n\"Публичният дълг намалява за първи път след девет години през 2017 г., след което през 2018 г. той се запазва на това ниво. През последните години публичният дълг бързо се разраства и е неустойчив, а през 2016 г. се е удвоил. С отговорното управление на държавния дълг структурата му бе подобрена. Лихвените проценти са значително намалени както за еврооблигациите, така и за ДЦК. Срокът на ДЦК също се увеличава, което увеличава устойчивостта на дълга \", се казва в изявление на Министерството на финансите. \r\nОт друга страна, въпреки увеличаването на държавния дълг, досега държавата е реализирала само 16.6% от капиталовите инвестиции, а икономическият растеж е в положителната зона с минималния  0.1%. Лидерите на министерствата постоянно гарантират, че растежът от 3,2% и реализирането на 90% от капиталовите инвестиции до края на годината са осъществими прогнози.  Юлиян Марков", "date": "2018.08.06", "title": "„Сител“ (Македония): Македония ще емитира нов вътрешен дълг в размер на 32. 4 милиона евро другата седмица"}
{"url": "http://www.focus-news.net/news/2018/08/06/2553434/nimh-vremeto-shte-bade-goreshto-s-maksimalni-temperaturi-mezhdu-30-i-35.html", "text": "Атмосферното налягане през деня слабо ще се понижи и ще бъде близко до средното за месеца. Днес отново ще бъде слънчево, в следобедните часове с временни увеличения на облачността. Ще е горещо с максимални температури между 30° и 35°, в София - около 30°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Евгения Егова.    \r\nНад Черноморието също ще бъде слънчево. Ще духа бриз. Максималните температури ще са 29°-31°. Температурата на морската вода е 26°-27°. Вълнението на морето ще бъде 1-2 бала. \r\nНад планините ще бъде слънчево, след обяд с временни увеличения на облачността, но валеж е малко вероятен. Ще духа слаб вятър, предимно от североизток. Максималната температура на височина 1200 метра ще е около 24°, на 2000 метра – около 16°.", "date": "2018.08.06", "title": "НИМХ: Времето ще бъде горещо с максимални температури между 30° и 35°"}
{"url": "http://www.focus-news.net/news/2018/08/06/2553435/voa-pozharite-v-severna-kaliforniya-vzeha-sedmata-si-zhertva.html", "text": "Пожарите в Северна Калифорния взеха седмата си жертва, съобщава радио  The Voice of America . \r\nСедми човек е загинал при горския пожар, разразил се на 600 километра североизточно от Сан Франциско. По същото време двойните пожари, които бушуват  на юг, се увеличиха значително  по размер, принуждавайки стотици жители на региона  да се евакуират. \r\nПожарът, който гори в близост до град Рединг в продължение на две седмици, е е причинил смъртта на служител  на енергийната компания. Също така са загинали двама пожарникари и четирима жители, включително две деца. \r\nОт неделя сутринта огънят е бил овладян  на 41%, но вече е разрушил  повече от 1600 сгради, включително 1080 жилища. \r\nПо-на юг двойните пожари, горящи в районите Мендосино и Лейк, се увеличиха  по големина, като общо се превърнаха в петият по големина пожар в историята на Калифорния. Те са обхванали  приблизително 1,036 квадратни километра. \r\nГубернаторът Джери Браун поиска федерална помощ, заявявайки, че пожарът до Рединг е нанесъл приблизително 98,3 милиона долара щети на инфраструктура, комунални услуги и други обществени съоръжения. \r\nПо-рано в неделя президентът Доналд Тръмп отговори на  това искане, като обяви, „Голямо бедствие“ в Калифорния .Той разпореди да се предостави федерално финансиране, за да се подпомогне борбата с горските пожари, които опустошават населени места на север и на юг по обхванатото от продължителна суша Западно крайбрежие.  Юлиян Марков \r\n.", "date": "2018.08.06", "title": "VOA: Пожарите в Северна Калифорния взеха седмата си жертва"}
{"url": "http://www.focus-news.net/news/2018/08/06/2553440/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството .  \r\nВъв връзка с изграждане на сградно водопроводно отклонение  на ул. „Голаш“ жк. „Гео Милев“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Голаш“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Голаш“ ъгъла с ул. „Кочани“. \r\nВъв връзка с изпълнение на инвестиционен проект за реконструкция на уличен водопровод на ул. „Нешо Бончев“ кв. „Орландовци“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Нешо Бончев“ от ул. „Лястовица“ до ул. „Планинско цвете“; ул. „Петър Борисов Величков“ от ул. „Нешо Бончев“ до ул. „Гено Киров“; ул. „Кирил Пърличев“ от ул. „Нешо Бончев“ до ул. „Мелодия“; ул. „Копринарска“ от ул. „Нешо Бончев“ до ул. „Гено Киров“; ул. „Гено Киров“ от ул. „Кирил Пърличев“ до ул. „Съзнание“; ул. „Разлог“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа Българска армия“ ъгъла с ул. „Нешо Бончев“. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на ул. „Даскал Стоян Попандреев“ кв. „Бояна“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Ралевица“ от ул. „Кумата“ до ул. „Даскал Стоян Попандреев“; ул. „Даскал Стоян Попандреев“ от ул. „Кумата“ до ул. „Бояна парк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ралевица“ ъгъла с ул. „Даскал Стоян Попандреев“. След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на пожарен хидрант на ул. „Саранци“ кв. „Васил Левски“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Саранци“ от ул. „Летоструй“ до ул. „Източна тангента“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Саранци“ ъгъла с ул. „Летоструй“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.06", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/06/2553439/denyat-6-avgust-v-svetovnata-istoriya.html", "text": "През 1890 г. - за първи път е екзекутиран човек на електрически стол. Името му е Уилям Кемлър, на който е издадена смъртна присъда по обвинение в убийство. Екзекуцията е извършена в затвора “Обърн” в Ню Йорк. 1918 г. - приключва втората битка при река Марна /северна Франция/ през Първата световна война. Немската армия понася големи загуби. Антантата, подкрепена от САЩ успява да отвоюва Северна Франция. 1932 г. - открит е първият кинофестивал във Венеция. Фестивалът е замислен като първия интернационален филмов празник. 1945 г. - американските въздушни сили пускат първата атомна бомба над Хирошима. През 1961 г. СССР изстрелват своя втори пилотиран космически кораб - “Восток-2”. Космонавтът Герман Титов става първият човек, който прекарва в Космоса повече от едно денонощие. За 25 ч. 11 мин. космическият кораб извършва  17 обиколки около Земята. 1962 г. - британската колония Ямайка получава независимост. На 6 август са родени: Александър Флеминг - английски микробиолог; Пол Луи Шарл Мари Клодел - френски писател и дипломат; Борис Михайлович Ляпунов - руски езиковед славист. На тази дата умират: Павел VІ (Джовани Батиста Монтини) – римски папа; Павел Лвович Шилинг - руски учен, електротехник; Диего Родригес Веласкес – испански художник. \r\n2017 г.  \r\nВъоръжени мъже убиват 11 поклонници в католическата църква \"Св. Филип\" в град Озубулу в нигерийския щат Анамбра.  \r\n2017 г.  \r\nВъоръжени мъже, облечени като войници, водени от бившия капитан на националната гвардия Хуан Карлос Кагуарипано, атакуват военновъздушна база във Венецуела близо до Валенсия, Карабобо и се обявяват в бунт срещу Народното събрание и президента Николас Мадуро. Най-малко двама души са убити. \r\n2017 г.  \r\nТорнадо в Тулса, Оклахома, ранява 30 души и разрушава десетки сгради.  \r\n2015 г. \r\nАтентатор самоубиец убива 8 и ранява 12 души в афганистанския град Пул-и-Алам. \r\n2012 г. \r\nАвтоматичната междупланетна станция „Марсианска научна лаборатория“ с марсоходът „Кюриосити“ осъществява успешно меко кацане на Марс. Програмата е най-скъпият проект на НАСА осъществен до този момент и струва 2 милиарда и 500 хиляди долара. \r\n1996 г. \r\nС превземането на Грозни от чеченските бойци завършва първата чеченска война. Следва подписването на мирни споразумения между ген. Александър Лебед и Аслан Масхадов (на 30 август в Хасавюрт) и подписването на мирен договор между президентите Борис Елцин и Аслан Масхадов (12 май 1997 г. в Москва), с които Чеченската република Ичкерия получава фактическа независимост. В мирния договор “За мир и сътрудничество” се подчертава, че “всички въпроси оттук нататък ще бъдат решавани единствено на основата на международното право”. Войната в Чечня условно се дели на първа и втора. Тя започва след като Чечня пожелава да има своя държавна независимост. През ноември 1990 г. Чеченският национален конгрес обявява създаването на Чеченска република. С отказа да вземе участие в гласуването за президент на РСФСР и след разпадането на СССР Чечня се отделя от Руската федерация. Руското ръководство от своя страна продължава да поддържа проруската опозиция от бивши комунистически ръководители на републиката. През февруари 1994 г. в Чечня започва гражданска война. През декември същата година Борис Елцин заповядва бомбардирането на Грозни и военно нахлуване в Чеченската република. В началото на февруари 1995 г. руснаците окупират Грозни. Чеченците продължават да се съпротивляват и предизвикват терористични актове и партизански нападения в Русия. През март 1996 г. чеченците предприемат атака срещу Грозни. Те успяват да превземат града на 6 август 1996 г. Окончателното прекратяване на огъня е постигнато на 27 август 1996 г. от ген. Александър Лебед и чеченския лидер Аслан Масхадов. Конфликтът временно приключва, но решението за политическия статут на Чечня е отложено за 2001 г. \r\n1995 г. \r\nВ Япония е почетена паметта на загиналите преди 50 години при бомбардировките над градовете Хирошима и Нагасаки. В Хирошима повече от 50 000 души се събират в Парка на мира в Хирошима, построен непосредствено на мястото, където избухва атомната бомба в Хирошима. Точно в 8.15 градът е огласен от вой на сирени, последван от едноминутно мълчание. В деня на годишнината от бомбардировката е актуализиран списъкът на жертвите. Добавени са имената на нови 5 000 души, по-голямата част от които умират в резултат на болести, предизвикани от радиацията, разпространена след избухването на атомната бомба. Към 1995 г. жертвите от бомбардировките достигат 192 000. \r\n1965 г. \r\nГрупата \"Бийтълс\" пуска своя четвърти албум \"Help\". \r\n1962 г. \r\nБританската колония Ямайка получава независимост.  Ямайка е държава в западна Индия, на о-в Ямайка и прилежащите малки острови. Площта й е 10 992 кв. км. Столица на Ямайка е Кингстън. Официалният език е английския. Парична единица е ямайски долар. Населението на държавата през 2000 г. наброява 2 700 000 жители, от които 80% негри, останалите - метиси и мулати, европейци и китайци. По-голяма част от вярващите са протестанти.  \r\nАдминистративно Ямайка се дели на 3 графства. Глава на държавата е кралицата на Великобритания, представлявана от ген.-губернатор. Законодателният й орган е двукамарен парламент (Палата на представителите и Сенат). \r\n1961 г. \r\nСССР изстрелват своя втори пилотиран космически кораб - “Восток-2”. Космонавтът Герман Титов става първият човек, който прекарва в Космоса повече от едно денонощие. За 25 ч. 11 мин. космическият кораб извършва 17 обиколки около Земята. Герман Степанович Титов е руски летец космонавт, ген.-майор от авиацията (1975 г.) Роден е на 11 септември 1935 г. в с. Верхне Жилино, Косихински район, Алтайски край. През 1957 г. завършва Сталинградското военноавиационно училище. Служи в авиационните части на Ленинградски военен окръг. В отряда на космонавтите влиза през 1960 г.. От 6 до 7 август 1961 г. извършва втория в света космически полет на борда на космическия кораб “Восток-2”. За 25 ч. и 11 мин. корабът прави 17 обиколки около Земята, като изминава повече от 700 000 км. През 1968 г. завършва Военновъздушната инженерна академия “Н. Е. Жуковски”, през 1972 г. - Военната академия “К. Е. Ворошилов” на Генерален щаб. Делегат във Върховния съвет на СССР на VI и VII конгреси. На негово име е наречен кратер на обратната страна на Луната. \r\n1945 г. \r\nАмериканските въздушни сили пускат първата атомна бомба над Хирошима. \r\nЗа събитието съобщава американският президент Хари Труман, информирайки, че атомната бомба е около 2000 пъти по мощна в сравнение със съществуващите към този момент бомби. Решението за бомбардировката е взето на 24 юли 1945 г. Първата взривена атомна бомба тежи 4,5 тона и съдържа 20 кг уран-235. Експлозията е еквивалентна на 12 500 тона тринитротолуол (12.5 килотона ТНТ). Непосредствено от взрива загиват около 100 000 души, жертвите до края на 1945 г. са около 140 000. Пет години след взрива жертвите наброяват около 200 000 души.  Дни по-късно е пусната и втората атомна бомба – над Нагасаки. Втората бомба е еквивалентна на 22 килотона ТНТ. Непосредствено след взрива жертвите са около 70 000, а до края на 1945 г. са около 140 000 души. Бомбата е плутониева, от имплозивен тип, с взрив, разположен около сфера от естествен уран (отражател), която съдържа в себе си металически плутоний около 8-9 кг и неутронен инициатор от разделени полоний-210 и берилий под формата на топче. При имплозията металическата плутониева топка намалява размерите си и увеличава плътността си над два пъти, като достига коефициент на размножение около 1.2-1.3. 90% от постройките са разрушени, още хиляди хора се разболяват от радиацията. \r\n1932 г. \r\nОткрит е първият кинофестивал във Венеция. Фестивалът е замислен като първия интернационален филмов празник. Провежда се в хотел Екселсиор, под покровителството на Президента на Биеналето на Венеция граф Джузепе Волпи и все още не е с конкурсен характер. Директор на фестивала е Лучано Де Фео. Първият представен филм е „Доктор Джекил и Мистър Хайд” на Рубен Мамулян. Звезди като Грета Гарбо, Кларк Гейбъл, Лорета Янг, Джоан Крофърд привличат над 25 хиляди зрители по време на 16-дневната програма. \r\n1918 г. \r\nПриключва втората битка при река Марна /северна Франция/ през Първата световна война. Немската армия понася големи загуби. Антантата, подкрепена от САЩ успява да отвоюва Северна Франция.  \r\nПървата битка при р. Марна се води през септември 1914 г. Тогава французите отблъскват настъплението на германските войски. Западният фронт се стабилизира през 1915 г. от Северно море до швейцарската граница. Започва окопната война, при която масови атаки завършват с множество човешки жертви. \r\n1890 г. \r\nЗа първи път е екзекутиран човек на електрически стол. Името му е Уилям Кемлър, на който е издадена смъртна присъда по обвинение в убийство. Екзекуцията е извършена в затвора “Обърн” в Ню Йорк. \r\n1888 г. \r\nВ Лондон е открит трупът на 35-годишната проститутка Марта Търнър. Предполага се, че тя е първата жертва на серийния убиец Джак Изкормвача. На тази дата са родени: \r\n1881 г. \r\nРоден е Александър Флеминг - английски микробиолог, член на Лондонското Кралско дружество (1943 г.), член на Парижката АН (1946 г.). През 1906 г. завършва медицинското училище “Сен Мери” при Лондонския университет. Работи в Лондонския бактериологичен институт (1908-1914 г., 1918-1948 г., от 1928 г. проф., 1946-1954 г., дир.). В периода 1948-1955 г. е професор по бактериология в Лондонския университет, ректор на Единбургския университет (1951-1954 г.). Първи председател на Дружеството по обща микробиология. Автор е на научни трудове по имунология, обща бактериология, химиотерапия, антисептици, антибиотични вещества. Открива антибиотичните вещества лизоцин (1922 г.) и пеницилин (1929 г.). През 1945 г. получава Нобелова награда за медицина и физиология (съвм. с Х. Флори и Е. Чейн). Умира на 11 март 1955 г. в Лондон. \r\n1868 г. \r\nРоден е Пол Луи Шарл Мари Клодел - френски писател и дипломат, член на Френската академия от 1946 г. Завършва Училището по право и политически науки. Посланик на Франция в Япония (1921-1926 г.), САЩ (1927-1933 г.) и Белгия (1933-1935 г.). Автор е на драмите “Златната глава” (1890 г.); “Място под южното слънце” (1906 г.), трилогията “Заложникът” (1911 г.); “Червивият хляб” (1918 г.); “Униженият баща” (1920 г.). Пише още “Познанието на Изтока” (1900 г.); “Пет големи оди” (1910 г.); “Военни поеми” (1922 г.); “Поетическото изкуство” (1907 г.); “Образи и притчи” (1936 г.); “Коментарии и тълкувания” (т. 1-8, 1962-1967 г.); “Мечката и луната” (1927 г.); “Обръщение към немския народ” (29.10.1939 г.); “Франция говори” (1943 г.). Пол Клодел е автор на постановките “Червената забрадка” (1929 г.); “Книга за Христофор Колумб” (1935 г.); “Жана д’Арк на кладата” (1939 г.). Умира на 32 февруари 1955 г. в Париж. \r\n1862 г. \r\nРоден е Борис Михайлович Ляпунов - руски езиковед славист, академик в АН на СССР (1923 г.); акад. в Полската АН (1930 г.), чл.-кор. на БАН (1932 г.) и на Чешката АН (1934 г.). През 1888 г. завършва Петербургския университет, ученик на Ягич. Професор във университетите в Одеса (1923 г.) и Ленинград (дн. Санкт Петербург, 1924-1929 г.). Принадлежи към школата на Ф. Ф. Фортунатов. Научните му интереси са в областта на сравнителната граматика на славянските езици, историята на праславянски език, историята на отделните славянски езици и езикови групи, етимологията и др. Обявява се срещу учението за разчленяване на праславянските език на праезици от отделни клонове. Автор е на трудовете \"Изследване на езика на синодалния списък от I Новгородски летопис\" (1899 г.), \"Форми на склонението в старославянски език\" (1905 г.), литографски курс лекции по сравнителна фонетика на славянски езици (1913-1914 г.). \r\n1651 г. \r\nРоден е Франсоа дьо Селиняк Фенелон - архиепископ и писател. През 1689 г. става възпитател на бургундския дук, внук на Луи ХIV. За него написва “Басни”, “Диалог на мъртвите” и прочутия си “Телемах” - книга, изпълнена с косвени загатвания за управлението на Луи ХIV. Нейното обнародване (1699 г.) става причина Франсоа Фенелон да изпадне в немилост като противник на кралския абсолютизъм. Отправя до краля и до внука му “Писма” и “Мемоари”, в които хвърля нова светлина върху политическото положение във Франция. Неговото съчинение “Телемах” е една от най-разпространените книги във Франция и е преведено на всички европейски езици. На тази дата умират: \r\n1978 г. \r\nУмира Павел VІ (Джовани Батиста Монтини) – римски папа от 1963 г. до 1978 г. През 1916 г. завършва лицей, през 1920 г. семинария, продължава образованието си в университет. През 1923-1954 г. е на дипломатическа служба във Ватикан. В периода 1954-1958 г. е архиепископ на Милано. През 1958 г. става кардинал. Избран е за папа на 21 юни 1963 г. Провежда сесии на Вселенския събор (1963-1965 г.). През 1964 г. пътува до много страни в света (Палестина, Индия, САЩ, Филипините, Австралия и др.). Разширява кардиналската колегия до 147 души (1973 г.). Започва реформиране на Римска курия (апостолическата конституция \"Регимини еклезие универсе\", 1967 г.). Създава енцикликите \"Еклезиам суам\" (1964 г.), \"Популорум прогрессио\" (1967 г.), \"Хумане вите\" (1968 г.), апостолическото послание \"Октогезима адвениенс\" (1971 г.). \r\n1837 г. \r\nУмира Павел Лвович Шилинг - руски учен, електротехник и специалист по източни езици. След завършване на Кадетския корпус (1802 г.) служи в Генерален щаб на руската армия; работи в руското посолство в Мюнхен (1803-1812 г.); участва във войната срещу Франция (1812 г.). След войната служи в Министерството на външните работи и организира първата в Русия цивилна печатница. Разработва оригинален литографски способ за печатане на текстове на китайски език (1829 г.). Сериозно изучава електротехниката и създава мина с електрически взривител, която е приета на въоръжение в руската армия. През 1832 г. изобретява клавишен телеграфен апарат, в който за предаване на съобщенията се използват електромагнитни импулси. За пръв път използва в телеграфията 6-елементен телеграфен код, създаден от него. Демонстрира своите изобретения успешно в Русия и в Германия. Създава подземна телеграфна линия между крайните пунктове на руско адмиралтейство. Разработва проект за подводна линия на електромагнитния апарат между Петерхоф (Петродворец) и Кронщат (1837 г.), но внезапната му смърт осуетява осъществяването на проекта. \r\n1660 г. \r\nУмира Диего Родригес Веласкес – испански художник. Отличава се главно като портретист. Сред популярните му творби са: \"Закуска\", \"Предачките\", \"Менини\", \"Инфанти\", портрети на Филип IV, Маргарита Мария, Мария Терезия и др. Роден е през 1599 г. в Севиля. \r\n1585 г. \r\nУмира Ермак Тимофеевич - казашки атаман, предводител на похода в Сибир, с който започва присъединяването на Сибир към Русия. Търговците Строгонови получават разрешение за използване на земите около р. Кама (1558 г.) и по-късно (1574 г.) - на земите зад Урал около реките Тура, Табол, за да строят крепости по р. Об и р. Иртиш. През 1577 г. те викат Ермак Тимофеевич да охранява владенията им от нападенията на сибирския княз Кучум. Ермак Тимофеевич започва поход в Сибир (1579 г. или 1581 г.). След много победи над войските на Сибирското ханство отрядът му разбива главните сили на хан Кучум и на 26 октомври 1582 г. превзема столицата му. По-късно той самият е победен и ранен; удавя се в р. Вагай, приток на Иртиш. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.06", "title": "Денят 6 август в световната история"}
{"url": "http://www.focus-news.net/news/2018/08/06/2553436/ministar-biser-petkov-shte-poseti-grad-plovdiv.html", "text": "Министърът на труда и социалната политика Бисер Петков ще направи работно посещение в град Пловдив днес. Това съобщиха от пресцентъра на  Министерството на труда и социалната политика . Министърът ще проведе среща със заместник-кмета на Пловдив Георги Титюков. В 09.45 часа министър Петков ще посети Дневен център за пълнолетни лица с увреждания - КСУ „Свети Георги“. В 10.30 часа е предвиден брифинг в Дневния център. В 11.00 часа министърът ще посети и Дневен център за деца и младежи с увреждания „Св. Петка“. \r\nВ рамките на посещението си министърът ще проведе и работна среща с регионалните структури на Министерството на труда и социалната политика.", "date": "2018.08.06", "title": "Министър Бисер Петков ще посети град Пловдив"}
{"url": "http://www.focus-news.net/news/2018/08/06/2553444/sofiya-vavezhda-se-vremenna-organizatsiya-na-dvizhenieto-vav-vrazka-zasnemane-na-film.html", "text": "Въвежда се организация на движението във връзка заснемане на филм. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на „служебен абонамент“, както следва: \r\nОт 19.30 часа днес до 12.00 часа на 7 август на ул. „Проф. Асен Златаров“ между ул. „Оборище“ и ул. „Върбица“ - 15 места за паркиране.  \r\nОт 19.30 часа на 7 август до 8.00 часа на 8 август  на ул. „Иглика“ между ул. „Капитан Андреев“ и бул. „Евлоги и Христо Георгиеви“ – 7 места за паркиране и на ул. „Капитан Андреев“ между ул. „Иглика“ и ул. „Цанко Церковски“ – 7 места за паркиране.", "date": "2018.08.06", "title": "София: Въвежда се временна организация на движението във връзка заснемане на филм"}
{"url": "http://www.focus-news.net/news/2018/08/06/2553445/denyat-6-avgust-v-balgarskata-istoriya.html", "text": "Православната църква отбелязва празника Преображение. 1834 г. - Високата порта издава указ за организиране на териториална армия, наречена редиф. Във всеки санджак се сформират по един табор (батальон) от по 1400 войници- доброволци. 1869 г. - в Габрово е основано женското дружество “Майчина грижа”.1903 г. – избухва въстание в Одринско. Илинденско-Преображенското въстание е връхна точка в националноосвободителното движение на Македония и Одринско. 1908 г. - в Щип е основан български конституционен клуб от легализирани дейци на десницата на ВМОРО. На 6 август са родени: Стефан Кънчев –художник график, доайен; Паисий Врачански (светско име: Александър Райков) - висш духовник, митрополит; Панайот Великов Дворянов - военен деец; На 6 тази дата умират: Иван Генчев Богданов – литературен историк, критик и библиограф; Георги Гълъбов – лекар; Димитър Захралията Николов (истинско име: Д. Колев Стойнов) - деец на националноосвободителното движение.   \r\n2014 г. \r\n42-рото Народно събрание обикновено народно събрание на България се разпуска с указ на президента Росен Плевнелиев. \r\n2014 г. \r\nДеветдесетото правителство на България е назначено като служебно с указ на президента Росен Плевнелиев с министър-председател Георги Близнашки. \r\n2013 г. \r\nПрезидентът на Република България присъжда орден „Стара планина“ ,първа степен на Виолина Спасова „за изключителния ѝ принос за укрепването и реформирането на българската банкова система. \r\n2013 г. \r\nПрезидентът на Република България присъжда орден „Св. Св. Кирил и Методий“ първа степен на Константин Жалов „за големите му заслуги към Република България в областта на науката и спорта“. \r\n2008 г. \r\nПрезидентът на Република България присъжда орден „Стара планина“ ,първа степен на Бертил Рут „за изключително големите му заслуги за развитието на българо-шведските отношения и сътрудничество и по повод окончателното му отпътуване от страната“. \r\n2008 г. \r\nПрезидентът на Република България присъжда орден „Стара планина“ ,първа степен на Акито Найто „за изключително големите му заслуги за развитието и задълбочаването на българо-японското икономическо сътрудничество.“ \r\n1958 г. \r\nБългария установява дипломатически отношения с Уругвай. \r\n1923 г. \r\nОт 6 до 8 август се състои конференция на Народния сговор в София.  \r\nНародният сговор е политическа организация, създадена през 1921 г. от безпартийни дейци и запасни офицери, ратуващи за обединение на десните сили в страната, за да се противопоставят на управлението на БЗНС и левите сили. Ролята на централно ръководство играе Софийският комитет, начело на който застава бившият дипломат Александър Греков. В края на 1921 г. и началото на 1922 г. се учредяват местни групи и в редица други градове на страната, в които има военни гарнизони. Официалното оповестяване на организацията става на 15 март 1922 г., а на 10 април същата година започва да излиза и печатният й орган – в. \"Слово\". След убийството на Ал. Греков през май 1922 г. на негово място е издигнат проф. Ал. Цанков. Заедно с Военния съюз Народният сговор участва в подготовката и извършването на държавния преврат на 9 юни 1923 г. и поема управлението на страната до 21 юни 1931 г. През това време излъчва два кабинета: на проф. Ал. Цанков (9 юни 1923 – 4 януари 1926 г.) и на А. Ляпчев (4 януари 1926 – 29 юни 1931 г.). Организацията е в основата на Демократическия сговор, учреден на 10 август 1923 г. До правителствената промяна на 4 януари 1926 г. негови дейци имат доминиращо влияние в управлението на страната.  \r\nДо юни 1931 г. дейците на бившата организация участват в управлението на страната, въпреки че след 4 януари 1926 г. водеща роля в управлението имат привържениците на А. Ляпчев и Ат. Буров. \r\nСлед разцеплението на Демократическия сговор (май 1932 г.) преминават към крилото на проф. Ал. Цанков, което малко по-късно се преобразува в нова политическа формация под името Народно социално движение. \r\n1920 г. \r\nОбнародван е Закон за данък върху дружествата. Той облагодетелства кооперациите за сметка на частните банки и застрахователните дружества. Отменен e през юли 1925 г. В същия ден е обнародван и Закон за подвижни мирови съдии, с който е премахната адвокатската защита пред тях. \r\n1908 г. \r\nВ Щип е основан български конституционен клуб от легализирани дейци на десницата на ВМОРО. Първите такива клубове са основани във Велес и Битоля на 20 юли 1908 г. На 27 юли в Солун е основан клуб и изработените от него програмни документи са приети и от останалите клубове. Подобни клубове са учредени на 31 юли в Скопие, на 2 август - в Куманово, на 5 август - в Тетово, на 7 август - в Кратово и Крива Паланка, на 10 август - в Гостивар и Одрин, на 15 август - в Кочани и Сяр, на 29 август - в Цариград. \r\n1904 г. \r\nОт 6 до 8 август в София е проведен учредителен конгрес на Свободния синдикален съюз към Българската работническа социалдемократическа партия (широки социалисти), ръководен от Централна комисия. БРСДП (ш.с.) е образувана след разцеплението на Българската социалдемократическа партия през 1903 г. Тя има значително влияние сред учителството и част от държавните служители - телеграфо-пощенци, железничари и други. След създаването на партията през 1903 г. неин лидер става Я. Сакъзов. Партията носи и името \"широки социалисти\", заради схващането на нейните членове, че в нея могат да членуват хора с всякакви възгледи и вярвания, без да възприемат марксисткото учение, стига да признават партийната програма. Широките социалисти се обявяват за сътрудничество с буржоазните партии за осъществяване на необходимите реформи. БРСДП (ш.с.) е част от международното работническо и социалистическо движение. Партията поддържа контакти с II Интернационал. \r\n1903 г. \r\nПоставено е началото на Илинденско- Преображенското въстание в Одринско. Илинденско-Преображенското въстание е масово народно въстание, организирано и ръководено от Вътрешната македоно-одринска революционна организация. Въстанието е връхна точка в националноосвободителното движение на Македония и Одринско. По силата на Берлинския договор 1878 г. Македония и Одринско остават в пределите на Османската империя. Това предизвиква остра реакция от страна на българския народ, който не желае да се примири с волята на западните Велики сили, наложили това решение, и започва борба веднага след оповестяването на решенията на Берлинския конгрес. Борбата придобива организиран характер след създаването на ВМОРО през есента на 1893 г. в Солун. Скоро след това в Македония и Одринско е създадена гъста мрежа от революционни комитети. През 1899 г. е поставено началото и на четническия институт, който изиграва важна роля за масовизирането на организацията и подготовката на въстанието. В началото на ХХ в. настъпват събития, които усложняват обстановката в Македония и Одринско. Неуспехът на Горноджумайското въстание през 1902 г., провокирано от дейци на Върховния македоно-одрински комитет, води до разгрома на голям брой революционни комитети и застрашава организацията от нови провали. Възползвайки се от това въстание, турското правителство съсредоточава големи военни и полицейски сили в тези две области. Това води до стълкновение с турските войски в редица краища на Македония и Одринско и става причина за преждевременното избухване на въстанието. В началото на януари 1903 г. в Солун е свикан конгрес на ВМОРО. В отсъствието на голяма част от представителите на революционните окръзи и на нейните най-видни водачи - Г. Делчев, Д. Груев, Г. Петров и др., които са противници на каквито и да било прибързани действия, конгресът взима решение за обявяване на общо въстание през пролетта на същата година. Макар и да не са съгласни с това решение, Г. Делчев и неговите най-близки сподвижници се подчиняват. Те полагат усилия само за неговото отлагане през лятото на същата година и за превръщането му от повсеместно в стратегично, т. е. в действия предимно на въстанически чети в планинските и полупланинските райони, където действията на редовната турска армия се предполага, че не могат да бъдат особено ефективни. На проведения в Смилево окръжен конгрес е изработен планът за въстаническите действия. Избран е ръководен щаб в състав Д. Груев, Б. Сарафов и А. Лозанчев, на който е делегирано и правото той да определи датата на въстанието. На 21 април (по стар стил) край с. Баница е убит Г. Делчев. Подготовката за въстанието не спира. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: М. Герджиков, Л. Маджаров и Ст. Икономов. Въстанието избухва на 20 юли (Илинден) 1903 г. в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август (Преображение) същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхната си точка достига с обявяването на Странджанската република, която просъществува 26 дни. В Родопския край на Одринския революционен окръг въстаническите чети активизират своите действия и успяват да приковат за известно време значителни неприятелски сили. В освободените селища е установена революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсъците между въстаниците и турските войски следват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско стават 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити и заклани 4694 души, оставени без подслон 70 835 души, а други 30 000 са принудени да напуснат родните си огнища и да търсят спасение в България. Въпреки своя неуспех Илинденско-Преображенското въстание изиграва огромно значение. То показва на цялата европейска общественост, че българското население в Македония и Одринско ще продължи и по-нататък своята борба до извоюването на националната си независимост. \r\n1869 г. \r\nВ Габрово е основано женското дружество “Майчина грижа”. \r\n1834 г. \r\nВисоката порта издава указ за организиране на териториална армия, наречена редиф. Във всеки санджак се сформират по един табор (батальон) от по 1400 войници - доброволци. \r\n1832 г. \r\nЗа игумен на Плаковския манастир \"Св. Илия\" е назначен архимандрит Максим Райкович. Максим Райкович е висш духовник и просветител. Роден е в Дряново. Образованието си получава в Преображенския манастир, където приема и монашество. От 1820 г. до 1835 г. е учител в Лясковец, а след това става игумен на Лясковския манастир \"Св. св. Петър и Павел\". Ръкоположен е и за архимандрит. Взема дейно участие в църковно-националната борба. Преследван за дейността си е принуден е да емигрира в Румъния. Установява се в Галац, където продължава учителската си дейност в българското училище и едновременно с това служи като свещеник. Завещава цялото си имущество на българските училища в Дряново, Лясковец и Търново, свързани най-тясно с неговата продължителна просветна дейност. Умира на 25 февруари 1874 г. На тази дата са родени: \r\n1915 г. \r\nРоден е Стефан Кънчев – български художник график, доайен и първомайстор на българска запазена марка. Завършва специалност “Стенопис” при Д. Узунов. Работи в областта на приложната графика - плакати, художествено оформление на книги, запазени марки, екслибриси, проспекти, каталози и др. Негови са емблемите на Музикалния театър “Стефан Македонски”, Централен куклен театър, БНТ, “Панорама”, “Реклама”, “Петрол”, “Родопа” и много др. Носител е на много международни награди: награда от Първа световна изложба на запазената марка, организирана от Американския институт за графични изкуства (Ню Йорк, 1966 г.), на филателното изкуство за серия от марки (Франция, 1974 г.), от Международната изложба на запазената марка в Остенде (Белгия, 1994 г.) и др. \r\nУмира в София на 22 август 2001 г. \r\n1888 г. \r\nРоден е Паисий Врачански (светско име: Александър Райков) - висш духовник, митрополит. Роден е в Своге, Софийско. Завършва Цариградската българска духовна семинария и през 1909 г. приема монашество. От май същата година служи като частен секретар на екзарх Йосиф I. През 1911 г. продължава образованието си в Богословския факултет в Черновиц, Австрия. След завръщането си отново е на служба при екзарх Йосиф I. От есента на 1916 г. е дякон към Св. синод, а от пролетта на 1917 г. е ефимерий-библиотекар при Св. синод и завеждащ неговото културно-просветно отделение. От есента на 1917 г. е учител в Софийската духовна академия, но скоро след това е изпратен в Мюнхен, където следва право. Завръща се в България през 1922 г. и е назначен за протосингел в Софийската митрополия. През май с. г. е удостоен с архимандритско достойнство. На 1 април 1923 г. е ръкоположен за епископ Знеполски и служи като викарий при софийския митрополит Стефан. На 10 август 1930 г. е избран за врачански митрополит. От 1934 до 1953 г. непрекъснато е член на Св. Синод. \r\n1859 г. \r\nРоден е Панайот Великов Дворянов - военен деец. Роден e в Русе. Завършва Военното училище в София. Участва в Сръбско-българската война 1885 г. като командир на доброволчески чети (Сандровската и Русенската). Организира отбраната на Белоградчик. След войната служи в артилерията. По време на Балканската война 1912–1913 г. е командир на дивизион в 5. нескорострелен полк. Умира на 17 февруари 1937 г. На тази дата умират: \r\n1992 г. \r\nУмира Иван Генчев Богданов – литературен историк, критик и библиограф. Той е роден на 3 май 1910 г. в Търново. Завършва гимназия в родния си град през 1929 г. и право в Софийския университет “Св. Климент Охридски” през 1936 г. Той е един от основателите на ОСП от 1990 г. В годините между 1933-1992 г. сътрудничи активно на литературния периодичен печат. Интересите му са в няколко насоки - литературна история и методология, изворознание, библиография, литературна периодика, култура, история. Автор е на фундаментални извороведски и литературно-исторически трудове като: \"Българската книга през вековете\" (1978 г.), \"Тринадесет века българска литература. Събития, автори, произведения, библиография, синхронен репертоар 681-1981\", в 2 т. (1983; 2. фототипно издание 2000 г.), \"Българска литературна периодика\" (1972 г.), \"Енциклопедичен речник на литературните термини\" (1993 г.) и др. Автор е на над 70 книги, по-популярни, сред които са: \"Българска литература в дати и характеристики 817-1965г. \" (1966 г.); \"Кратка история на българската литература\", в 2 т. (1969-1970); \"Патриарх Евтимий\" (1970 г.); \"Авицена. Исторически очерк\" (1974 г.); \"Хан Аспарух\" (1975 г.) (2. преработено издание 1981 г.); \"Александър Македонски\" (1988 г.); \"Веда Словена и нашето време\" (1991 г.); \"Синовете на вдовицата. Масонство и масони.\" (1994 г.) и др. \r\n1982 г. \r\nУмира Георги Гълъбов - български лекар. Той е роден на 7 ноември 1918 г. в Яворов. През 1943 г. завършва медицина в София. Той е основател и асистент в Катедрата по анатомия в Медицинския факултет (1945 г.). Ръководител е на катедрата до 1963 г. Хоноруван доцент в Софийския медицински факултет (1947 г.) и редовен доцент (1950 г.). През 1951-1959 г. е зам.-министър на МНЗ. Научен секретар на БАН в периода 1959-1966 г. Редовен професор в Катедрата по анатомия във ВМИ - София (1960 г.). Основава Централна лаборатория по проблемите на регенерацията при БАН (1963 г.), на която е директор до края на живота си. Ректор на ВМИ, София (1966-1970 г.). През 1967 г. е член на Асоциацията на анатомите (Нанси, Франция). Председател е на Националната комисия по електронна микроскопия (1968 г.). Председател на научното Дружество на анатомите, хистолозите и ембриолозите в България (1971-1982 г.). В периода 1973-1977 г. е председател на Съюза на научните медицински дружества в България. През 1974 г. е член-кореспондент на БАН. Почетен член на анатомичните дружества в Чехия (1975 г.), Русия (1976 г.) и Германия (1979 г.). Георги Гълъбов е учен със световен принос в областта на невроморфологията. Има над 140 публикации в България и в чужбина. \r\n1868 г. \r\nУмира Димитър Захралията Николов (истинско име: Д. Колев Стойнов) - деец на националноосвободителното движение. Роден е в с. Карабурун (днес Знаменосец), Старозагорско. През 1860 г. емигрира в Румъния, където установява контакт с дейци на българската революционна емиграция. Участва в Първата българска легия в Белград, където става близък помощник на Г. С. Раковски. След разпускането на легията се завръща в Румъния. С помощта на Г. С. Раковски сформира своя малка чета, с която през 1864 г. се прехвърля в България и действа с нея из Стара планина. През 1868 г. е привлечен за знаменосец в четата на Хаджи Димитър и Стефан Караджа. При разгрома на четата е един от малко оцелели, които тръгват за крайната и цел - местността Агликина поляна, но при ново сблъскване с турски потери пада убит. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.06", "title": "Денят 6 август в българската история"}
{"url": "http://www.focus-news.net/news/2018/08/06/2553447/burgas-intenzivno-se-osashtestvyava-dvizhenieto-v-oblastta.html", "text": "Интензивно се осъществява движението в Област Бургас. Това съобщи за  Радио „Фокус“ – Бургас  дежурният от Областно пътно управление. Пътните настилки са нормално проходими, а видимостта е отлична. \r\nНатоварено е движението в сутрешните часове в първия ден от работната седмица по централните бургаски улици и булеварди – „Сан Стефано“, „Демокрация“, „Булаир“, „Уилям Гладстон“, „Цар Симеон“, „Иван Вазов“ и „Христо Ботев“. Интензивен е и трафикът на кръстовището с кръгово движение „Трапезица“, както и този по посока ж.к. „Меден Рудник“. Водачите да се движат със съобразена скорост. \r\nМария ГЕОРГИЕВА", "date": "2018.08.06", "title": "Бургас: Интензивно се осъществява движението в областта"}
{"url": "http://www.focus-news.net/news/2018/08/06/2553448/pregled-na-osnovnite-temi-v-dobrudzhanskiya-pechat.html", "text": "„Глоби за 1,8 млн. лв. през 2017 г. наложиха горските“, съобщава на първа страница вестник  „Добруджанска трибуна“ . През миналата година Министерство на земеделието, храните и горите допълнително е засилило превенцията срещу незаконния добив на дърва. Като добра практика се е утвърдило провеждането на проверки, при които служители от една регионална дирекция по горите инспектират територии в обхвата на друга. За 2017-та е отчетен рекорден брой проверки. Над 220 000 е техният брой. През отчетния период 55 търговци и 47 физически лица, осъществяващи дейности в горските територии, са лишени временно от право да упражняват лесовъдска дейност и са отписани от съответните публични регистри. В рубриката „Новини“ всекидневникът съобщава за изложба-базар с творби на местни таланти в Шабла. Изложбата е подредена в Зеления образователен център. Тя е била открита от кмета на морската община Мариян Жечев. Изложбата ще продължи поне до средата на месец август. „Над 5000 превозни средства влизат на ден през ГКПП Дуранкулак“, съобщава изданието. Това е причина за високата интензивност на движение на автомобили  по I-9. И тази година на границата има съвместни патрули на нашата страна и Румъния. От спортната страница – „Жълто-зелените“ взеха първа победа в юбилейния си сезон“. С 1:0 са се наложили като домакин над Несебър. Мачът е от втория кръг на шампионата във Втора професионална лига. В края на сезона ще бъде отбелязан 100-годишния юбилей на футболния клуб.", "date": "2018.08.06", "title": "Преглед на основните теми в добруджанския печат"}
{"url": "http://www.focus-news.net/news/2018/08/06/2553446/sport-aleksandar-zverev-specheli-turnira-vav-vashington.html", "text": "Поставеният под номер едно в основната схема Александър Зверев защити титлата си в турнира във Вашингтон. На финала германският тенисист се наложи с 6:2, 6:4 над Алекс де Миньор от Австралия.  \r\nЗа Зверев това бе победа в трети турнир от началото на сезона и девета в кариерата му.  \r\nДвубоят влиза в историята като най-младият финал на турнир от серията АТП („Ей Ти Пи“) от 2007 година насам, когато в решителния мач на Индиън Уелс играха Рафаел Надал и Новак Джокович.", "date": "2018.08.06", "title": "Спорт: Александър Зверев спечели турнира във Вашингтон"}
{"url": "http://www.focus-news.net/news/2018/08/06/2553449/vratsa-narodniyat-predstavitel-ot-gerb-inzh-petya-avramova-shte-provede-priemen-den-za-grazhdani.html", "text": "Народният представител от ГЕРБ инж. Петя Аврамова организира приемен ден за граждани от област Враца. Това съобщиха от пресцентъра на  ПП ГЕРБ . Той ще се проведе от 16.00 до 17.30 часа днес в офиса на ГЕРБ – Враца на бул. „Демокрация\" №2. Записвания и информация се осъществяват на място в офиса на партията или на телефон 0884 800 186.", "date": "2018.08.06", "title": "Враца: Народният представител от ГЕРБ инж. Петя Аврамова ще проведе приемен ден за граждани"}
{"url": "http://www.focus-news.net/news/2018/08/06/2553443/afp-predstoi-da-badat-evakuirani-900-turisti-ot-zasegnatite-ot-zemetresenieto-ostrovi-v-indoneziya.html", "text": "Предстои да бъдат евакуирани 900 туристи от засегнатите от земетресението острови в Индонезия, предава  AFP . \r\nОколо 900 туристи са в процес на евакуация  от малките острови Джили в понеделник, след като мощно земетресение удари съседния остров Ломбок, довело до смъртта на 91 души и раняването на стотици. \r\nГоворителят на националната агенция за бедствия Сутопо Първо Нугуро каза пред репортери, че около 200 \"индонезийски  и чуждестранни\" туристи вече са били отведени от островите. \r\n\"Има още 700 туристи, които все очакват да бъдат евакуирани\", добави той  Юлиян Марков", "date": "2018.08.06", "title": "AFP: Предстои да бъдат евакуирани 900 туристи от засегнатите от земетресението острови в Индонезия"}
{"url": "http://www.focus-news.net/news/2018/08/06/2553453/sofiya-vavezhda-se-vremenna-organizatsiya-na-dvizhenieto-vav-vrazka-s-rekonstruktsiya-na-toploprovodni-otkloneniya-po-ul-sv-sv-kiril-i-metodiy.html", "text": "Въвежда се временна организация на движението във връзка с реконструкция на топлопроводни отклонения по ул. „Св. св. Кирил и Методий”. Това съобщиха от пресцентъра на  Столична община . От днес до 15 август 2018 г. се забранява влизането на пътни превозни средства по ул. „Веслец“, в участък от 30 м, считано от ул. „Св.  св. Кирил и Методий” в посока ул. „Цар Симеон“.", "date": "2018.08.06", "title": "София: Въвежда се временна организация на движението във връзка с реконструкция на топлопроводни отклонения по ул. „Св. св. Кирил и Методий”"}
{"url": "http://www.focus-news.net/news/2018/08/06/2553451/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-stadion-vasil-levski.html", "text": "Въвежда се временна организация на движението във връзка с футболна среща стадион „Васил Левски“ днес. Това съобщиха от пресцентъра на  Столична община .  \r\nЗабраняват се престоят и паркирането на пътни превозни средства, както следва: \r\n- от 00.00 часа до 21.00 часа днес при сектор „Г“ на Националния стадион „Васил Левски“ от вход 20 до вход 26; \r\n- от 11.00 часа до 20.00 часа днес на моста пред Националния стадион „Васил Левски“ – 20 места за паркиране. \r\nОт 19.00 часа днес до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки по: \r\n- ул. „Ген Гурко“ между бул. „Васил Левски“ и бул. „Евлоги и Христо Георгиев“; \r\n- бул. „Евлоги и Христо Георгиеви“ между пл. „Орлов мост“ и бул. „Черни връх“; \r\n- бул. „Драган Цанков“ между бул. „Евлоги и Христо Георгиеви“ и бул. „Пейо К.Яворов“.", "date": "2018.08.06", "title": "София: Въвежда се временна организация на движението във връзка с футболна среща стадион „Васил Левски“"}
{"url": "http://www.focus-news.net/news/2018/08/06/2553454/pazardzhik-ogranicheno-e-dvizhenieto-na-tovarni-avtomobili-nad-10-tona-po-transportniya-most-v-selo-boshulya.html", "text": "Натоварено е движението по главните пътища на областта. Това съобщи за  Радио „Фокус - Пазарджик  дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.08.06", "title": "Пазарджик: Ограничено е движението на товарни автомобили над 10 тона по транспортния мост в село Бошуля"}
{"url": "http://www.focus-news.net/news/2018/08/06/2553442/pravoslavnata-tsarkva-otbelyazva-preobrazhenie-gospodne.html", "text": "На 6 август Българската православна църква отбелязва един от най-светлите си празници – Преображение Господне. Празникът е свързан с едно от най-важните евангелски събития – явяването на Иисус Христос в небесна слава пред трима от най-близките му ученици – Петър, Яков и Йоан. За да укрепи вярата на учениците си в своя божествен произход, Иисус се изкачил заедно с тримата свои ученици Петър, Яков и Йоан на Тавор планина в Галилея. След вглъбена молитва, Иисус изведнъж се преобразил - лицето и дрехите му светели с ослепителна светлина. До него стояли библейските пророци Мойсей и Илия. Тогава светъл облак осенил всички и от него се разнесъл могъщ глас: „Този е Моят възлюбен Син, в Когото е Моето благоволение. Него слушайте“. При тези слова апостолите в силен страх паднали ничком на земята.  \r\nТова чудодейно събитие трябвало да предпази апостолите от униние и съмнение \r\nпри вида на Христовите страдания, да укрепи вярата им в Неговата Божествена природа.  \r\nНа днешния ден вярващите се причестяват след петдневен пост, като в чест на празника се позволява риба. В литургията на българските православни храмове се прибавя специално молитвено песнопение за „освещаване на гроздето“. \r\nСпоред народните вярвания, от Преображение Господне „лятото се пречупва“ и времето се преобръща - върви към есента и студа. Щъркелите се събират на ята, преди да отлетят към топлите земи. Това е денят, в който се бере първото грозде и се раздава на близки и съседи, след като се прикади от свещеника в църквата. До този ден не се разрешава да се яде грозде.  \r\nДо този ден не се бере грозде и не се купува от пазара дори ако търговците го намалят, и не се вкусва от него. \r\nПреди да узрее гроздето, узряват къпините, но никой не трябва да ги опитва, защото те са дяволското грозде. С тях дяволът, който все се опитва да излъже хората, прелъстява по-нетърпеливите да опитат от къпините преди гроздето и да се присъединят към него. Не случайно именно чрез къпината можели да се доказват качествата на всяка нова баячка, магьосница, церителка. Само ако посадената от нея надолу с върха къпина се хване, тя може да бъде призната за наследница на магическа и тайнствена сила, баянията ѝ ще хващат и ще церят, обикновените люде ще благоговеят и ще се стряскат от силата ѝ. \r\nВярва се, че в нощта срещу Преображение, също както и на Богоявление, в небето се отваря Божията врата и сам Господ се показва на нея. Само праведният може да види тази врата и каквото си поиска в този миг, Господ ще му го даде. Затова през нощта майките държат децата си будни, карат ги да гледат към небето, дано видят, когато се отворят небесните порти, та да се помолят за голямо богатство и късмет.  \r\nАко някой се разболее, натопява се връзка сушени плодове, болният пие от водата и болестта се преобразява. \r\nНародът е превърнал големия християнски празник Преображение Господне в притча за доброто и злото, за позволеното и непозволеното в обикновения делничен живот, пълен с езически суеверия и религиозен респект. \r\nНоси се в църква, прекадява се и се благославя с молитва гроздето, след което вече може да се яде. Където няма грозде, освещават се други плодове - ябълки, сливи. \r\nВ Северна България по аналогия с Христовото Преображение смятат, че на Преображение времето започва да се преобразява, водите в изворите и реките изстиват и вече не стават за къпане. Застудяват дните и нощите. \r\nНякои от православните храмове у нас, които носят името Преображение Господне, са: \r\nПреображенският манастир при село Самоводене \r\nЦърква „Преображение Господне“ в столичния кв. „Лозенец“ \r\nЦърква „Преображение Господне“ в село Оборище, област Пазарджик \r\nЦърква „Свето Преображение Господне“ в Благоевград \r\nЦърква „Преображение Господне“ в гр. Ивайловград, област Хасково \r\nЦърква „Преображение Господне“ в жк. „Тракия“ в град Пловдив \r\nЦърква „Св. Преображение“ в гр. Свищов, област Велико Търново \r\nЦърква „Св. Преображение Господне“ в село Белица, област Габрово \r\nЦърква „Св. Преображение Господне“ в град Варна \r\nЦърква „Св. Преображение Господне“ в град Поморие, област Бургас \r\nЦърква „Св. Преображение Господне“ в Мирянския манастир в село Мирян, област Велико Търново \r\nЦърква „Св. Преображение Господне“ в Преображенския манастир край село Самоводене, област Велико Търново \r\nЦърква „Преображение Господне“ в Ивайловградския манастир, в околността на гр. Ивайловград, област Хасково (недействащ). \r\nЦърква „Св. Преображение Господне“ в Скравенския манастир, село Скравена, област София (недействащ).", "date": "2018.08.06", "title": "Православната църква отбелязва Преображение Господне"}
{"url": "http://www.focus-news.net/news/2018/08/06/2553456/sofiya-vavezhda-se-organizatsiya-na-dvizhenieto-vav-vrazka-s-rekonstruktsiyata-na-tramvaen-relsov-pat-po-bul-balgariya.html", "text": "Въвежда се организация на движението във връзка с реконструкцията на трамваен релсов път по бул. „България“. Това съобщиха от пресцентъра на  Столична община . \r\nОт 00.00 часа днес до 24.00 часа на 16.08.2018 г.  се забранява влизането на пътни превозни средства,  както следва: \r\n- по крайна лява пътна лента от пътното платно на бул. „България”, в участък от 290 м преди бул. „Петко Тодоров“ и в участък от 290 м след бул. „Петко Тодоров“, в посока бул. „Черни връх”. \r\n- по крайна лява пътна лента от пътното платно на бул. „България”, в участък от 290 м преди бул. „акад. Иван Гешов“ и в участък от 290 м след бул. „акад. Иван Гешов“, в посока бул. „Гоце Делчев”. От 00.00 часа днес до 24.00 часа на 16 август се променя маршрутът на трамвайна линия 7 и автобусна линия 304.   \r\nТрамвайна линия № 7 – в посока ж.к. „Борово“ ще се движи от кръстовището на бул. „България“ и бул. „Витоша“, направо по бул. „Витоша“, по трасето на трамвайни линии №№ 1 и 6 до ж.к. „Иван Вазов“ – двупосочно. \r\nЗаместващата автобусна линия № 7 ТМ ще се движи от  Национален исторически музей /НИМ/ по Околовръстен път  през пътен възел „детелина“ по бул. “България” до бул. “Витоша”, наляво по булевард “Витоша”, наляво по бул. “Патриарх Евтимий”, наляво по бул. “Ген. Скобелев” през подлеза на НДК, по бул. „Проф. Фритьоф Нансен“, надясно по бул. “Пенчо Славейков”, наляво по бул. “Витоша” и по бул. “България” и по маршрута си до НИМ. \r\nАвтобусите от линии №№ 7-ТМ ще спират на:  \r\n- всички съществуващи автобусни и тролейбусни спирки; \r\n- на двупосочната трамвайна спирка с кодове 0356 и 0357 “Бул. Пенчо Славейков” на бул. “Витоша”; \r\n- на разкритата временна спирка с код 6478 “НДК” на бул. “Витоша” в посока бул. “Патриарх Евтимий” зад съществуващата трамвайна спирка; \r\n- на временна двупосочна спирка с кодове 6233 и 6226 “Ж.к.  Мотописта”  в района на пешеходния подлез. \r\nАвтобусите, обслужващи линия № 304 ще се движат: \r\n- в посока ж.к. Дружба 2: от Национален исторически музей /НИМ/ по Околовръстен път  през пътен възел „детелина“ по бул. “България” до бул. “Витоша”, наляво по бул. “Витоша”, надясно по бул. “Пенчо Славейков” и направо по бул. “България” и по маршрута до ж.к. Дружба 2; \r\n- в посока НИМ: от бул. “България” надясно по бул. “Пенчо Славейков”, наляво по бул. “Витоша”, надясно по бул. “България” и по маршрута си до НИМ. \r\nАвтобусите от линии № 304 ще спират: \r\n- на всички съществуващи автобусни спирки по бул. “България” в участъка от бул. “Витоша” до Околовръстен път; \r\n- на временна спирка с код 6229 “Бул. Пенчо Славейков” на бул. “Пенчо Славейков” на 30 м след десния завой от бул. “Витоша” в посока ж.к. Дружба 2; \r\n- на трамвайната спирка с код 0356 “Бул. Пенчо Славейков” на бул. “Витоша” в посока НИМ; \r\n- на временната двупосочна спирка с кодове 6233 и 6226 “Ж.к.  Мотописта”  в района на пешеходния подлез за временната автобусна линия № 7-ТМ;", "date": "2018.08.06", "title": "София: Въвежда се организация на движението във връзка с реконструкцията на трамваен релсов път по бул. „България“"}
{"url": "http://www.focus-news.net/news/2018/08/06/2553457/politico-bryuksel-vliza-pod-kozhata-na-industriyata-za-tatuirovki.html", "text": "Ако възнамерявате да си правите татуировка, вероятно това, което най-много ви притеснява, е качеството на дизайна и болката, която трябва да понесете. Но Европейската комисия е загрижена най-вече за потенциалното въздействие върху здравето ви: Брюксел планира да влезе под кожата на индустрията за татуировки, отбелязват в европейската редакция на изданието  Politico . \r\nПонастоящем няма общоевропейски стандарти за химикалите, които татуистите може да инжектират в кожата на клиентите си. Има строги правила за използването на оцветителите, използвани в козметиката и текстила, но няма официални бариери за тези, използвани в студията за татуировки. Сега обаче Европейската агенция по химикалите е категорична, че в интерес на безопасността на потребителите това да бъде променено. \r\nРегулирането ще се окаже трудно. Бизнесът не е консолидиран, а заетите в него са групирани в малки фирми. Като цяло производители произвеждат пигментите за други цели, но татуистите ги използват и за правене на татуировки. „Случва се по-рядко от веднъж годишно някой да попит за химикалите в мастилото, използвано за татуировки“, разказва един от заетите в бизнеса.  \r\nОт редакцията подчертават, че изследванията за това какви са въздействията от мастилото върху здравето на човека са крайно неясни. Въпреки че за някои от веществата, намерени в мастилата за татуировки, е доказано, че са канцерогенни, не са провеждани проучвания, които да изследват директно връзката между татуировките и рак при хората. \r\nЗа да се направи преглед на химичните вещества, използвани при татуирането, и да се установят потенциалните рискове, които те представляват, миналата година ЕК поиска от Европейската агенция по химикалите да определи дали те са безопасни за инжектиране под кожата. В края на 2017 г. агенцията публикува резултатите от изследването си: най-голямото по рода си, включващо преглед на повече от 4 000 химикала, обобщен в документ от 500 страници. По-късно през годината докладът ще бъде представен пред ЕК, която на свой ред ще разполага с три месеца, за да вземе решение дали да приеме на официално ниво съветите, съдържащи се в него. Тереза Герова", "date": "2018.08.06", "title": "Politico: Брюксел влиза под кожата на индустрията за татуировки"}
{"url": "http://www.focus-news.net/news/2018/08/06/2553450/tass-broyat-na-zhertvite-na-zemetresenieto-v-indoneziya-dostigna-do-91-dushi.html", "text": "Продължава да нараства броят не жертвите на земетресението в Индонезия – по последни данни загиналите са 91, но властите се опасяват, че броят им може да се увеличи, предава руската информационна агенция  TACC .  \r\nПоследните данни са от говорителят на индонезийската Агенция по предотвратяване на стихийни бедствия Сутопо Нугрохо. Пояснено бе, че държавният глава на страната Джоко Видодо е разпоредил на кабинета, полицията и военнослужещите да ускорят спасителните операции. \r\nЗеметресение с магнитуд от седма степен по скалата на Рихтер бе регистрирано в региона на остров Ломбок, Индонезия, показа справка на официалната интернет страницата на Европейския средиземноморски сеизмологичен център (EMSC). \r\nЗеметресението бе усетено в неделя в 18:46 часа местно време (14:46 часа българско време) на дълбочина от 20 км. Епицентърът бе на 46 км североизточно от град Матарам и на 427 км източно от град Сурабая. Тереза Герова", "date": "2018.08.06", "title": "ТАСС: Броят на жертвите на земетресението в Индонезия достигна до 91 души"}
{"url": "http://www.focus-news.net/news/2018/08/06/2553441/the-hill-senatorite-republikantsi-sa-skeptichno-nastroeni-za-novi-po-strogi-sanktsii-sreshtu-rusiya.html", "text": "Сенаторите републиканци са скептично настроени за нови по-строги санкции срещу Русия, пише американското издание  The Hill . \r\nУсилието  да се наложат нови финансови санкции срещу Русия преди ваканцията е изправено пред отпор от републиканците от Сената, които се питат дали това е най-добрият подход. \r\nЗаконодателите от двете страни на пътеката са под натиск да действат на фона на нарастващата загриженост, че Москва се опитва да окаже влияние върху ноемврийските избори, като контрола над Конгреса е в деликатен баланс. \r\nРеториката на президента Тръмп в Хелзинки, новите  обвинения в разследването на Робърт Мюлер и докладите за руските хакерски усилия срещу демократичните сенатори са засилили вниманието си върху това какви действия, ако има такива, ще вземат, за да се отговори на предполагаемата руска намеса. \r\nНо сенаторите от Републиканската партия  са все по-скептични, че приемането на нов законопроект - едва година след като Конгресът наложи строги наказания за Москва - ще бъде достатъчен, за да попречи на руския президент Владимир Путин да се намеси в кампанията на Конгреса. \r\n\"Очевидно това, което искаме, е промяна в поведението (на Русия), нали?\", заяви сенаторът Боб Коркър , републиканец от Тенеси, председател на комисията по външни отношения. \"Причинихме много болка, но досега няма промяна в поведението.\" \r\nСенаторите подчертават, че докато искат да предотвратят намесата на Русия в изборите в САЩ, те не са сигурни как да постигнат това. Те също така се питат дали законодателството за санкциите следва да бъде единствената възможност за САЩ.  Юлиян Марков \r\n.", "date": "2018.08.06", "title": "Тhe Hill: Сенаторите републиканци са скептично настроени за нови по-строги санкции срещу Русия"}
{"url": "http://www.focus-news.net/news/2018/08/06/2553459/mvr-trima-dushi-sa-zaginali-a-10-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 10 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 11 тежки пътнотранспортни произшествия. В София са регистрирани 25 леки катастрофи, при които няма пострадали.", "date": "2018.08.06", "title": "МВР: Трима души са загинали, а 10 са пострадали при катастрофи в страната през изминалото денонощие"}
{"url": "http://www.focus-news.net/news/2018/08/06/2553460/kathimerini-turtsiya-obvini-sasedna-gartsiya-v-predostavyaneto-na-ubezhishte-na-prestapnitsi.html", "text": "Управляващите в Турция обвиниха съседна Гърция в предоставянето на убежище на престъпници, отбелязва електронното издание на вестник  Kathimerini . \r\nМинистерството на външните работи в Анкара разкритикува остро решението на гръцкия министър на правосъдието Ставрос Контонис да блокира екстрадирането на журналиста Тургут Кая, въпреки решението на съда, взето в началото на юни. „Това още веднъж разкрива, че традиционните настроения на гръцките политически сили срещу Турция не са се променили\", подчерта в изявление говорителят на външнополитическото ведомство в Анкара Хами Аксой. \r\n„Гърция, която в миналото предостави закрила на издирвания от Турция лидер на „Работническа партия на Кюрдистан“ (ПКК) Абдула Йоджалан, пренебрегва с лека ръка издадените присъди за екстрадирането на престъпниците“, бе коментарът на Аксой. „От Гърция се очаква да уважи добросъседските отношения и да приложи нормите на съвременното право\", се допълва още в текста.  \r\nКая, на 45 г., бе арестуван от гръцките власти през февруари, докато се опитваше да влезе на територията на страната. В Турция го разследват по подозрения, свързани с тероризъм. Тереза Герова", "date": "2018.08.06", "title": "Kathimerini: Турция обвини съседна Гърция в предоставянето на убежище на престъпници"}
{"url": "http://www.focus-news.net/news/2018/08/06/2553462/veliko-tarnovo-ogranicheno-e-dvizhenieto-v-uchastak-ot-patya-tsarski-izvor-draganovo-poradi-svlachishte-obhodniyat-marshrut-e-prez-selo-sushitsa.html", "text": "Натоварен е трафикът по улица „Магистрална“ в града в сутрешните часове. Интензивно е движението и в района на пътен възел „Качица“, Южен пътен възел и по „Беляковско шосе“. Колони от автомобили има по бул. „България“, в района на Съдебната палата и пощата, предаде репортер на  Радио „Фокус“ – Велико Търново . Настилките в града са сухи, времето е слънчево. Екипи на полицията следят за правилното протичане на движението. Патрули има на входовете и изходите на Велико Търново. С временно промени маршрути са пет автобусни линии в областния център. Причината е ремонт на водопроводи под улиците „Иван Вазов“ и „Велчо Джамджията“, които са затворени за движение. Ремонтните дейности трябва да приключат до 31 август. Отворен за движение е Проходът на Републиката, но там все още е в сила предупреждението за опасност от падащи камъни. Ограничено е движението в участък от пътя между Царски извор и Драганово поради наличие на свлачище. Обходният маршрут е през село Сушица. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nМария НЕДЕВА", "date": "2018.08.06", "title": "Велико Търново: Ограничено е движението в участък от пътя Царски извор - Драганово поради свлачище, обходният маршрут е през село Сушица"}
{"url": "http://www.focus-news.net/news/2018/08/06/2553461/umbalsm-n-i-pirogov-dvete-detsa-postradali-pri-katastrofata-na-29-km-na-am-trakiya-sa-pregledani-i-osvobodeni-nyama-opasnost-za-zhivota-na-hospitaliziranata-zhena.html", "text": "Двете деца – момиче на 9 години и бебе на 7 месеца, пострадали при катастрофата на 29 км на АМ „Тракия“, при която лек автомобил се обърна по таван, са прегледани и освободени. Това каза за  Агенция „Фокус“  говорителят на УМБАЛСМ „Н. И. Пирогов“ Мария Пойразова. Една от пострадалите при катастрофата жени е настанена в неврохирургията като няма непосредствена опасност за живота и.", "date": "2018.08.06", "title": "УМБАЛСМ „Н. И. Пирогов“: Двете деца, пострадали при катастрофата на 29 км на АМ „Тракия“ са прегледани и освободени, няма опасност за живота на хоспитализираната жена"}
{"url": "http://www.focus-news.net/news/2018/08/06/2553465/gabrovo-ogranicheno-e-dvizhenieto-v-uchastak-ot-patya-sevlievo-gabrovo-v-rayona-na-selo-novakovtsi-zaradi-remont.html", "text": "Ограничено е движението в участък от пътя Севлиево – Габрово от км 18+000 до км 18+965 в района на село Новаковци заради ремонт. От Областно пътно управление – Габрово уточниха за  Радио „Фокус“ – Велико Търново , че движението в посока Севлиево се осъществява по обходен маршрут през селата Горна Росица, Райновци, Враниловци и град Севлиево. Трафикът в обратната посока е организиран през селата Горна Росица, Гъбене, Райновци, Враниловци. Поставена е необходимата пътна сигнализация. Срокът за приключване на дейностите е до 12 септември. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание. \r\nЕдна от лентите за движение е стеснена, поставена е сигнализация. Срокът за приключване на дейностите е 31 август. Условията за пътуване в областта са нормални. Движението не е натоварено. Остава в сила забраната за ТИР-ове над 12 тона в района на прохода Шипка. \r\nМария НЕДЕВА", "date": "2018.08.06", "title": "Габрово: Ограничено е движението в участък от пътя Севлиево – Габрово в района на село Новаковци заради ремонт"}
{"url": "http://www.focus-news.net/news/2018/08/06/2553467/umbal-sv-anna-34-godishna-zhena-shofirala-lekiya-avtomobil-koyto-se-obarna-po-tavan-na-am-trakiya-e-otkazala-hospitalizatsiya.html", "text": "34-годишна жена, шофирала лекия автомобил, обърнал се по таван на АМ „Тракия“ е отказала хоспитализация. Това каза за  Агенция „Фокус“  говорителят на УМБАЛ „Св. Анна“ Антон Луков. Жената е била с комоцио и според лекарската преценка е имало необходимост тя да бъде хоспитализирана. Жената обаче е подписала декларация, че отказва да бъде хоспитализирана и си е тръгнала от болничното заведение.  \r\nЦветелин ДИМИТРОВ", "date": "2018.08.06", "title": "УМБАЛ „Св. Анна“: 34-годишна жена, шофирала лекия автомобил, който се обърна по таван на АМ „Тракия“, е отказала хоспитализация"}
{"url": "http://www.focus-news.net/news/2018/08/06/2553458/blagoevgrad-nevrokopskiyat-mitropolit-serafim-shte-oglavi-arhiereyska-sveta-liturgiya-v-hram-preobrazhenie-gospodne.html", "text": "Негово високопреосвещенство Неврокопският митрополит Серафим ще оглави архиерейска света Литургия в благоевградския храм „Преображение Господне“, предаде репортер на  Агенция „Фокус“ . Поводът е големият християнски празник Преображение Господне, който всяка година Православната църква отбелязва на 6 август. Началото е в 9.00 часа. Никола ПЕТКОВ", "date": "2018.08.06", "title": "Благоевград: Неврокопският митрополит Серафим ще оглави архиерейска света Литургия в храм „Преображение Господне“"}
{"url": "http://www.focus-news.net/news/2018/08/06/2553469/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще говорим за дейностите по снабдяване на местното население с дърва за огрев. Месец август е времето, в което жителите на Кюстендил и областта се подготвят за предстоящия отоплителен сезон. Една част от тях избират да се снабдят с дърва за огрев, добивайки ги от общинските и държавни горски територии. Повече от 2 000 души тази година са изразили желание да осигурят дървата си за отопление срещу заплащане на тарифна такса на корен. Самата кампания ще започне от средата на месеца. По темата ще разговаряме с главния лесничей към Община Кюстендил Анелия Алексова, както и с Тони Колев, директор на Държавно горско стопанство „Кюстендил“. През лятото горите в областта се изпълват с хора – туристи, берачи на боровинки и билки, дървосекачи и пастири. Престоят в планината може да бъде и опасен, което е и причина наш събеседник да бъде Огнян Кузманов от планинския спасителен отряд към Български червен кръст – Кюстендил. В предаването ще ви срещнем и с Дима Укалска, началник на отдел „Култура и духовно развитие“ към Община Кюстендил, с която ще говорим за предстоящото лятно кино в града. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.08.06", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/08/06/2553470/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Натоварено е движението в цялата Сливенска област, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Повишена е опасността от падащи камъни по пътя Сливен – Ичера – Градец. Движението в участъка от с. Мокрен до кръстовище \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.06", "title": "Сливен: Повишена е опасността от падащи камъни по пътя Сливен – Ичера – Градец."}
{"url": "http://www.focus-news.net/news/2018/08/06/2553464/d-r-desislava-panayotova-bogoslov-praznikat-preobrazhenie-gospodne-svidetelstva-za-bozhestvenostta-na-iisus-hristos.html", "text": "Празникът Преображение Господне  свидетелства за божествеността на Иисус Христос. Това каза богословът д-р Десислава Панайотова в интервю за  Агенция „Фокус“  по повод църковния празник Преображение Господне, който се чества на 6 август. \r\n„Преображение Господне е един от 12-те големи Господски празници – т.е. празник, посветен на самия Господ Иисус Христос. По време на своята земна проповед той много е обичал да се уединява на молитва и обикновено е правил това в планински местности. Една такава местност е била планина Тавор в областта Галилея. Там Той се уединява с трима от Своите ученици“, обясни д-р Панайотова и уточни, че именно това е мястото, на което всъщност се случва самото Негово преображение.  \r\n„Празникът се състои в това, че светите апостоли Петър, Йоан Богослов и брат му Яков са удостоени с изключително видение, с изключително чудо. Духовните им очи се отварят и те са удостоени с това да съзерцават божествената слава на Иисус Христос, който им се открива целият осеян с нетварна, невеществена, божествена светлина. И с това Той им разкрива, че е не само човек, не само безгрешен свят учител, не само пророк – както мнозина по онова време са мислили за него, а и Бог“, каза още тя. По думите ѝ поради това църквата го нарича Богочовек.  \r\n„На преображение от двете Му страни са застанали старозаветните пророци св. Мойсей и св. Илия. Това е било също дивно чудо, защото тези старозаветни пророци са били едни от най-ревностните през цялата история на еврейския народ. И Мойсей е пророкувал за идването на Месия, за идването на Спасителя. А в Библията е казано, че свети пророк Илия ще дойде да говори на човечеството за Месия по времето на антихриста – тогава, когато дойде краят на света. Тоест, тези два емблематични образа, тези двама големи пророци свидетелстват, че Иисус Христос е не само човек, но и Бог. Ето това е дивното събитие на планина Тавор, което се запечатва завинаги в съзнанието на тримата апостоли и затова свети апостол Петър е искал да останат там дълго и да не си тръгват - защото е изпитал изключително блаженство от това видение“, обясни д-р Панайотова.  \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.06", "title": "Д-р Десислава Панайотова, богослов: Празникът Преображение Господне свидетелства за божествеността на Иисус Христос"}
{"url": "http://www.focus-news.net/news/2018/08/06/2553471/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-sportni-zali-na-stadion-vasil-levski.html", "text": "Въвежда се временна организация на движението във връзка с ремонт на спортни зали на стадион „Васил Левски“. Това съобщиха от пресцентъра на  Столична община . От 21.00 часа днес до 20.00 часа на 10 август 2018 г. се забранява влизането, престоят и паркирането на пътни превозни средства на алеята пред сектор „Г“ на Национален стадион „Васил Левски“, с изключение на специализираната товарна транспортна техника, която ще разтоварва и извозва всички необходими материали за ремонта на спортните зали.", "date": "2018.08.06", "title": "София: Въвежда се временна организация на движението във връзка с ремонт на спортни зали на стадион „Васил Левски“"}
{"url": "http://www.focus-news.net/news/2018/08/06/2553455/plovdiv-arhiereyska-sveta-liturgiya-shte-bade-otsluzhena-v-hram-preobrazhenie-gospodne.html", "text": "Днес Православната църква празнува големия християнски празник Преображение Господне. По този повод в пловдивския храм „Преображение Господне“ в жк. „Тракия“ ще бъде отслужена празнична архиерейска света Литургия, предаде репортер на  Агенция „Фокус“ . Началото ще бъде в 09.00 часа.   \r\nНикола ПЕТКОВ", "date": "2018.08.06", "title": "Пловдив: Архиерейска света Литургия ще бъде отслужена в храм „Преображение Господне“"}
{"url": "http://www.focus-news.net/news/2018/08/06/2553472/blagoevgrad-kosene-na-trevni-ploshti-se-izvarshva-v-srednata-razdelitelna-ivitsa-na-avtomagistrala-struma-v-uchastaka-novo-delchevo-kulata.html", "text": "Движението в участъка Ново Делчево – Кулата от км 152+000 до км 166+000 на автомагистрала „Струма“ трябва да се осъществява с повишено внимание поради косене на тревни площи в средна разделителна ивица. Това съобщиха за  Радио „Фокус“ – Пирин  от Областно пътно управление – Благоевград. Преминаването се осъществява спрямо поставените пътни знаци от 07.00 до 17.00 часа до 10 август. В област Благоевград няма ремонтни дейности по първокласната, второкласната и третокласната пътна мрежа. Интензивен е трафикът по автомагистрала „Струма“ и главен път Е-79. Натоварен е и трафикът по второкласен път-19 Симитли – Гоце Делчев в посока от и за Банско. Няма регистрирани тежки пътни инциденти. \r\nЛивия НИНОВА", "date": "2018.08.06", "title": "Благоевград: Косене на тревни площи се извършва в средната разделителна ивица на автомагистрала „Струма“ в участъка Ново Делчево – Кулата"}
{"url": "http://www.focus-news.net/news/2018/08/06/2553463/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за  Радио „Фокус“ – Пирин  от Гранична полиция. Няма данни за образуването на задръствания или колони от леките и товарни автомобили. Нормално натоварен е и трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛивия НИНОВА", "date": "2018.08.06", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/08/06/2553466/mvnr-nyama-danni-za-postradali-balgari-pri-zemetresenieto-na-ostrov-lombok.html", "text": "По информация на посолството в Индонезия няма данни за пострадали български граждани при земетресението с магнитуд от 7-ма степен по скалата на Рихтер, което разтърси вчера индонезийския туристически остров Ломбок. Това съобщиха от пресцентъра на  Министерството на външните работи . Главният град на острова Матарам е силно засегнат в следствие на труса. Земетресението е било усетено и на съседния остров Бали.  \r\nПо информация на посолството на остров Ломбок има трима български граждани, които към момента излежават присъда в местен затвор и не са били засегнати от земетресението.  \r\nДипломатическата ни мисия в Индонезия е в постоянен контакт с местните власти и следи развитието на обстановката.   \r\nБългарски граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на посолството: +62 811 932200.", "date": "2018.08.06", "title": "МВнР: Няма данни за пострадали българи при земетресението на остров Ломбок"}
{"url": "http://www.focus-news.net/news/2018/08/06/2553473/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинска спасителна служба (ПСС) при БЧК. Сутрешните температури са между 10 и 18 градуса. Времето е ясно и тихо. По билата има висока, разкъсана облачност. В Боровец работи седалковият лифт, в Банско работи кабинковият лифт. Няма регистрирани инциденти с туристи за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.06", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/06/2553476/plovdiv-povishena-e-opasnostta-ot-obrazuvaneto-na-svlachishta-i-srutishta-v-planinskite-rayoni-na-oblastta.html", "text": "Остава повишена опасността от образуването на свлачища и срутища по пътищата в планинските райони, особено по направленията Бачково - Нареченски бани, Кричим - Девин и Югово - Лъки. Това съобщиха за  Радио „Фокус“ – Пловдив  от Областното пътно управление. Остава забранено движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 15 септември движението по пътя Пловдив - Асеновград ще се извършва двупосочно в едното платно поради ремонтни дейности. До 30 септември движението по пътя Югово - Лъки ще се осъществява в една лента поради пропадане на част от пътното платно. Преминаването в проблемния участък се регулира с пътни знаци. Остава забранено и движението за камиони над 12 тона по пътя Поповица - Болярци. Причината за въведеното ограничение е намален габарит на пътното платно на мост в село Поповица. \r\nЦветана ТОНЧЕВА", "date": "2018.08.06", "title": "Пловдив: Повишена е опасността от образуването на свлачища и срутища в планинските райони на областта"}
{"url": "http://www.focus-news.net/news/2018/08/06/2553468/veliko-tarnovo-sveta-liturgiya-se-otsluzhva-v-katedralniya-hram-rozhdestvo-bogorodichno-po-povod-preobrazhenie-gospodne.html", "text": "Света Литургия се отслужва в Катедралния храм „Рождество Богородично“ по повод Преображение Господне, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на Литургията по повод църковния празник. Във всички епархии на Българската православна църква се отслужва Литургия. Десетки миряни днес палят свещ за здраве и късмет на своите семейства. \r\nСтаро народно поверие е, че в нощта срещу Преображение небето се отваряло и пред небесната врата заставал Господ. Този, който успеел само да го зърне, бил щастлив и това, което си е пожелал – се сбъдвало. Но за да видиш Бог, трябвало да си чист като утринна роса – в помислите и в делата си. Началото на празника е в първите векове на християнството и е свързано с едно от най-важните евангелски събития – явяването на Иисус Христос пред тримата си ученици – Петър, Яков и Йоан. Това събитие се случило, за да предпази апостолите от тъгата и съмнението при вида на Христовото страдание и да укрепя вярата им в Бог. \r\nВ Северна България по аналогия с Христовото Преображение смятат, че на Преображение времето започва да се преобразява, водите в изворите и реките изстиват и вече не стават за къпане. Застудяват дните и нощите. Православните храмове във Великотърновска област, които носят името Преображение Господне, са Преображенският манастир при село Самоводене, Църква „Св. Преображение“ в Свищов, Църква „Св. Преображение Господне“ в Мирянския манастир в село Мирян, Църква „Св. Преображение Господне“ в Преображенския манастир край село Самоводене. \r\nМария НЕДЕВА", "date": "2018.08.06", "title": "Велико Търново: Света Литургия се отслужва в Катедралния храм „Рождество Богородично“ по повод Преображение Господне"}
{"url": "http://www.focus-news.net/news/2018/08/06/2553477/dots-sava-tabakov-dinite-i-papeshite-poskapvat-zashtoto-v-osnovnite-rayoni-kadeto-se-otglezhdat-rekoltata-se-komprometira.html", "text": "Дините и пъпешите поскъпват, защото в основните райони, където се отглеждат реколтата се компрометира. Това каза доц. Сава Табаков, преподавател по овощарство в интервю за  Агенция „Фокус“  по повод състоянието на овощните култури в страната ни след поройните дъждове през юли. „Например реколтата от праскови, в районите с най-много валежи почти не беше налична – Хасковско, Сливенско, Бургаско. Там, където имаше поройни и продължителни извалявания се стигна до овлажняване на плодовете, особено при прасковите и нектарините. Създадоха се много проблеми с гниенето – кафяво и сиво гниене. Всички видове гниене имаха много голямо разпространение и като цяло реколтата се компрометира в голяма степен. Някъде може да има и преовлажняване на почвата, от което страдат някои видове подложки при овошките“, допълни той. \r\n„Прасковите са доста скъпи за сезона. Дините и пъпешите също поскъпват, вследствие на това, че в основните райони, където те се отглеждат реколтата се компрометира. При гроздето нещата също стоят много зле. За сега добре седи ябълката, където очаквам цените да бъдат под миналогодишните, но другите култури са с доста загуби. Ще се компенсира от внос“, каза още доц. Табаков.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.06", "title": "Доц. Сава Табаков: Дините и пъпешите поскъпват, защото в основните райони, където се отглеждат реколтата се компрометира"}
{"url": "http://www.focus-news.net/news/2018/08/06/2553452/prokuraturata-reshava-dali-da-povdigne-obvinenie-za-ukrivatelstvo-na-obshtinskiya-savetnik-ot-burgas-bencho-benchev.html", "text": "Прокуратурата решава дали да повдигне обвинение за укривателство на общинския съветник от Бургас Бенчо Бенчев. Бенчев е сред седемте лица, които заедно с Димитър Желязков – Очите бяха задържани в Истанбул в нощта на 3 срещу 4 август.  Към момента Димитър Желязков, който бе обявен за издирване с червена бюлетина на Интерпол за ръководене на престъпна група за рекет, лихварство и изнудване, все още се намира в турския арест, а останалите задържани бяха предадени на органите на МВР късно през нощта на 4 срещу 5 август. От установеното до момента, Димитър Желязков е преминал от Гърция в Турция само няколко часа след издаването на европейската заповед за ареста му като е пътувал в лек автомобил, собственост на фирма на зам.-председателя на Общинския съвет в Бургас Бенчо Бенчев. На името на Бенчев са били резервирани и стаите в хотела в Истанбул, където бяха задържани Митьо Очите и останалите седем лица. \r\nПри проведените в неделя претърсвяния в дома на общинския съветник бяха открити пари, оръжия, боепрпаси и черно счетоводство с бележки колко пари трябва да се дадат на лидера на организираната престъпна група – Димитър Желязков. Проверява дали  откритите оръжия са законни. Работи се и в посока участие в организирана престъпна група и пране на пари.  \r\nЛидерът на БСП и Изпълнителното бюро на НС на партията се разграничиха от Бенчо Бенчев. Те обявиха, че Бенчев не е член на партията, а е участвал в листата за общински съветници през 2015 г. като гражданска квота и поискаха той незабавно да напусне Общинския съвет на Бургас. Агенция „Фокус“ припомня:  На 2 август при полицейска акция в района на Бургас беше разбита престъпна група, занимаваща се с рекет, лихварство и изнудване. Неин ръководител е бил Димитър Желязков, който бе обявен за международно издирване и впоследствие задържан от турските власти. В момента в ареста са петима от първоначално задържаните 20 лица. В неделя вечерта изтече 24-часовия срок за задържане на арестуваните в Истанбул в компанията на Митьо Очите други седем лица. Сред тях освен Бенчев е и бившият депутат от ДПС и бивш кмет на община Руен Несрин Узун. Все още се издирва общинският съветник от Несебър Пейко Янков, за когото вече е издадена и европейска заповед за арест.", "date": "2018.08.06", "title": "Прокуратурата решава дали да повдигне обвинение за укривателство на общинския съветник от Бургас Бенчо Бенчев"}
{"url": "http://www.focus-news.net/news/2018/08/06/2553478/vecernje-novosti-chernogorskite-voynitsi-vlizat-v-sastava-na-kfor-prez-noemvri.html", "text": "Черногорски войници ще се присъединят към Мироопазващите сили на НАТО в Косово (KFOR) през ноември тази година, съобщава електронното издание на сръбския вестник   Vecernje Novosti  , като се позовава на информация от Министерството на отбраната в Подгорица. \r\nРаботният план на ведомството предвижда изпращането на военнослужещи, които ще останат на служба в Косово от 1-ви до 31-ви ноември 2018 г. В най-младата държава на Балканите ще бъдат дислоцирани двама черногорски войници – един в Централното командване на мисията в Прищина, а другият - в Регионалното командване на мисиите в Скопие. \r\nВъзнаграждението на черногорските офицери в международната мисия на КФОР в Косово ще бъде 70 евро на ден, определи правителството в Прищина миналата седмица. \r\nПо-рано официален Белград се противопостави на решението на Черна гора да изпрати двама свои военнослужещи в мисията на KFOR в Косово, подчертавайки, че действията на Подгорица не може да бъдат възприети като приятелски акт. \r\nПрезидентът на Сърбия Александър Вучич разкритикува решението на парламента на Черна гора, като заяви, че изпращането на двамата военни ще бъде с цел изпълнение на задачи на НАТО. „Независимо дали са един, двама или трима – те отиват там, за да изпълнят задачата, която НАТО им е дало. Давайте, момчета, свършете си работата. Знаем, че това не е приятелски жест към Сърбия“, коментира Вучич пред местни медии. \r\nМинистърът на отбраната на Сърбия Александър Вулин на свой ред заяви пред медиите в Белград, че двамата офицери са били разгърнати в подкрепа на независимостта на Косово, а не да защитават сръбското население. На свой ред черногорският министър на отбраната Предраг Бошкович увери, че „Черна гора не е предала нито Сърбия, нито Косово, защото Косово не е част от Черна гора, а независима държава\". . Тереза Герова", "date": "2018.08.06", "title": "Vecernje Novosti: Черногорските войници влизат в състава на KFOR през ноември"}
{"url": "http://www.focus-news.net/news/2018/08/06/2553481/vidin-natovaren-e-trafikat-po-glaven-pat-e-79-v-posoka-granichen-punkt-dunav-most-2.html", "text": "Натоварен е трафикът по главен път Е-79 в посока граничен пункт „Дунав мост 2“. Това каза за  Радио „Фокус“ – Видин  дежурният в Областно пътно управление. Към другите два гранични пункта в областта – „Връшка чука“ и „Брегово“, трафикът е спокоен.   Движението по път I-1 се осъществява двупосочно в едното платно поради ремонтни дейности на моста край село Краводер, който е от прилежащата инфраструктура на „Дунав мост 2“. Създадена е временна организация на движението. Срокът на ремонтните дейности е до 28 август. Движението по път III-1411 с. Слана Бара – Видин е ограничено за автомобили над 5 тона поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над река Тополовец. Във Видин трафикът е натоварен в централната градска част, на входно изходните артерии на града и по бул. „Панония. \r\nАнна ЛОЗАНОВА", "date": "2018.08.06", "title": "Видин: Натоварен е трафикът по главен път Е-79 в посока граничен пункт „Дунав мост 2“"}
{"url": "http://www.focus-news.net/news/2018/08/06/2553480/montana-10-000-lv-sa-otkradnati-ot-chasten-imot-v-berkovitsa.html", "text": "10 000 лв. са откраднати от частен имот в Берковица. Това съобщиха от  ОДМВР - Монтана . Сигналът за кражбата е подаден на 5 август в 20.00 часа в РУ - Берковица чрез тел. 112. Съобщено е, че за времето от 21.00 часа на 3 август 2018 г. до 19.00 часа на 5 август неизвестен извършител прониква в частен дом в град Берковица на ул. \"Живовци\" и извършва кражба на парична сума от 10 000 лв., собственост на 40-годишна жена.", "date": "2018.08.06", "title": "Монтана: 10 000 лв. са откраднати от частен имот в Берковица"}
{"url": "http://www.focus-news.net/news/2018/08/06/2553482/umbalsm-n-i-pirogov-organizira-kravodaritelska-aktsiya-zaradi-intsident-s-lekar-koyto-e-v-tezhko-sastoyanie-sled-padane-ot-visok-etazh-v-sofiya.html", "text": "УМБАЛСМ \"Н. И. Пирогов\" организира кръводарителска акция. Поводът е наскоро настъпилият злополучен инцидент с колега лекар, която постъпи в изключително тежко състояние след падане от висок етаж в София. Това съобщиха от пресцентъра на  болничното заведение . Необходимостта от кръв и кръвни биопродукти, както за нея, така и за други пациенти на болницата е ежедневна, а недостигът е осезаем. \r\nИнициативата е на служители от унивестската спешна болница. Осъществява се с подкрепата на директора на болница \"Пирогов\" и директора на НЦТХ.  \r\nВсеки, който желае, може да се присъедини към пироговските медици и да дари кръв днес от 17.00 до 19.00 часа в зала \"проф. Емил Таков\" (рапортна зала на травматологичния комплекс), 2-ри етаж в УМБАЛСМ \"Н. И. Пирогов\". \r\nКръводарителите трябва да са клинично здрави, да не са приели лекарства в деня на кръводаряване, да не са дарявали кръв през последните 3 месеца и задължително да носят в себе си документ за самоличност.  \r\nДарете кръв, спасете живот!", "date": "2018.08.06", "title": "УМБАЛСМ \"Н. И. Пирогов\" организира кръводарителска акция заради инцидент с лекар, който е в тежко състояние след падане от висок етаж в София"}
{"url": "http://www.focus-news.net/news/2018/08/06/2553479/kyustendil-v-edna-lenta-se-izvarshva-dvizhenieto-po-patya-rila-mestnost-kirilova-polyana-ot-km-27600-do-km-27800-poradi-svlichane-na-skalna-masa.html", "text": "В една лента се извършва движението по пътя Рила - местност Кирилова поляна от км 27+600 до км 27+800 поради свличане на скална маса на пътното платно. Това съобщиха за  Радио „Фокус“ – Кюстендил  от Областно пътно управление – Кюстендил. Участъкът е сигнализиран с пътни знаци до 14 август. Движението в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе с усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 8 септември. До 31 август движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Трафикът по автомагистрала „Струма“ и главен път Е-79 е нормално натоварен. \r\nЛивия НИНОВА", "date": "2018.08.06", "title": "Кюстендил: В една лента се извършва движението по пътя Рила - местност Кирилова поляна от км 27+600 до км 27+800 поради свличане на скална маса"}
{"url": "http://www.focus-news.net/news/2018/08/06/2553475/pazardzhik-praznichna-sveta-liturgiya-se-otsluzhva-v-pravoslavnite-hramove-v-grada-po-povod-preobrazhenie-gospodne.html", "text": "Празнична света Литургия се отслужва в православните храмове в града по повод Преображение Господне, предаде репортер на  Радио „Фокус“ – Пазарджик . Всяка година на 6 август Православната църква чества големия християнски празник Преображение Господне. Храмов празник отбелязва една от църквите в града – „Свето Преображение“, която беше обновена и отворена за посещения преди няколко години след дългогодишно прекъсване на богослуженията в нея. На Преображение Господне по стара традиция се извършва освещаване и благославяне на ново грозде, както и различни плодове. За всички вярващи християни празникът е свързан с промяна и с нова надежда и затова се отбелязва в края на християнската църковна година. \r\nАлбена ЖИЛЕКОВА", "date": "2018.08.06", "title": "Пазарджик: Празнична света Литургия се отслужва в православните храмове в града по повод Преображение Господне"}
{"url": "http://www.focus-news.net/news/2018/08/06/2553483/nimh-pod-pragovete-za-vnimanie-sa-nivata-na-rekite-v-zapadnobelomorskiya-baseyn.html", "text": "Под праговете за внимание са нивата на реките в Западнобеломорския басейн. Това сочи справка на сайта на  Националния институт по метеорология и хидрология към БАН . Днес и през следващите три дни речните нива в басейна ще се понижават или ще останат без значителни изменения.", "date": "2018.08.06", "title": "НИМХ: Под праговете за внимание са нивата на реките в Западнобеломорския басейн"}
{"url": "http://www.focus-news.net/news/2018/08/06/2553487/sport-grigor-dimitrov-se-izkachi-do-peta-pozitsiya-v-svetovnata-ranglista.html", "text": "Григор Димитров се изкачи с една позиция в световната ранглиста – през новата седмица най-добрият български тенисист заема пето място, от което измести Кевин Андърсен от ЮАР. \r\nДруги промени в „Топ 10“ няма. На върха остава испанецът Рафаел Надал, следван от Роджър Федерер от Швейцария, германеца Александър Зверев и Хуан Мартин дел Потро. \r\nСлед Григор Димитров са Кевин Андерсън, Марин Чилич, Доминик Тийм, Джон Иснър и Давид Гофен.", "date": "2018.08.06", "title": "Спорт: Григор Димитров се изкачи до пета позиция в световната ранглиста"}
{"url": "http://www.focus-news.net/news/2018/08/06/2553489/sliven-v-grada-se-provede-19-oto-izdanie-na-natsionalniya-folkloren-sabor-karandila-pee.html", "text": "Сливен: В града се проведе 19-ото издание на Националния фолклорен събор „Карандила пее“. Това съобщиха от пресцентъра на  Община Сливен . \r\n„Днес нашите обичаи и традиции отново ще оживеят, благодарение на Вас, които съхранявате и популяризирате фолклорното ни богатство. Искам да Ви поздравя и да Ви пожелая много успехи в надпяването, ценни моменти и незабравими спомени от днешния ден”. Това заяви по време на откриването заместник-кметът по хуманитарните дейности Пепа Чиликова. Сред официалните гости бяха още народният представител Кольо Милев, председателят на Централен съвет на ,,Съюз на пенсионерите 2004” Валентина Николова, председателят на ,,Съюз на пенсионерите 2004” – София д-р Стефан Груев, председателят на общинското и областно ръководство на ,,Съюз на пенсионерите 2004” – Сливен Пенка Симеонова. Много гости и участници от различни краища на България се събраха в местността Карандила. Над 60 бяха участниците в надпяването. За всеки изпълнител беше предвиден сувенир и диплом за участие. \r\nСъборът е традиционен и е част от културния календар на Община Сливен. Проявата се организира от Община Сливен и „Съюз на пенсионерите 2004“ – Сливен.", "date": "2018.08.06", "title": "Сливен: В града се проведе 19-ото издание на Националния фолклорен събор „Карандила пее“"}
{"url": "http://www.focus-news.net/news/2018/08/06/2553474/danas-sarbiya-voenni-ot-kfor-obuchavat-i-vaorazhavat-albantsi-v-planinata-baygora.html", "text": "В продължение на седмици войници от Мироопазващите сили на НАТО в Косово (KFOR) обучават членове на Косовските сили за сигурност (КСС) в тренировъчен център в планината Байгора, разположена в северната част на най-младата държава на Балканите, съобщава електронното издание на белградския ежедневник  Danas , като се позовава на разследване на сръбска медия.  \r\nИзточници твърдят, че в обучението са се включили най-малко стотина членове на КСС. Освен, че ги обучават, американските войници в KFOR въоръжават албанците. Уточнява се, че КСС за закупили 27 американски „Хамър“-а, а други 24 са получили като подарък от САЩ. Според медийни доклади, обучението на албанците се извършва в рамките на съвместна операция „Златна сабя“, която във военните кръгове се възприема като финалната фаза на налагане на суверенитета на Прищина върху населената предимно със сърби северна част на страната и затвърждаване на властта на „фалшивата държава“.  \r\nПланината Байгора се намира в периферията на община Подуево и се простира на север към Косовска Митровица. Именно там Армията за освобождение на Косово (АОК) някога планира и проведе множество операции, насочени срещу военните на Белград, обясняват от редакцията на сръбския вестник.  \r\nСпоред медии информацията показва, че Прищина просто чака да пламне искра, за да окупира северната част на Косово. Тази искра може да бъде едностранното обявяване на създаването на Асоциацията на сръбските общини, след като официалният срок за формирането й вече изтече. . Тереза Герова", "date": "2018.08.06", "title": "Danas (Сърбия): Военни от KFOR обучават и въоръжават албанци в планината Байгора"}
{"url": "http://www.focus-news.net/news/2018/08/06/2553488/pazardzhik-vandali-sa-izpochupili-staklata-na-avtobus-po-liniya-26-v-tsentara-na-selo-semchinovo.html", "text": "Вандали са изпочупили стъклата на автобус по линия 26, който се движи по направлението Пазарджик - Ветрен дол - Семчиново. Това съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той уточни, че инцидентът е станал тази нощ. За сега извършителите на вандалската проява са неизвестни. „Снощи автобусът се е повредил и шофьорът е бил принуден да го остави на последната спирка – в центъра на село Семчиново. Тази сутрин автобусът е бил със счупени стъкла, откраднат е и касетофон от превозното средство. На място се извършва оглед от екип на полицията“, коментира Стоянов. \r\nВаня НИКОЛОВА", "date": "2018.08.06", "title": "Пазарджик: Вандали са изпочупили стъклата на автобус по линия 26 в центъра на село Семчиново"}
{"url": "http://www.focus-news.net/news/2018/08/06/2553486/veliko-tarnovo-initsiativata-chudesata-na-balgariya-shte-se-provede-v-gradskata-biblioteka-v-svishtov.html", "text": "Инициативата „Чудесата на България“ ще се проведе в Градската библиотека в Свищов. Днешните занятия за деца са свързани с Природен парк „Персина” и резервата „Сребърна”. Това каза за  Радио „Фокус“ – Велико Търново  Руско Русев, библиотекар Отдел „Изкуство“. Инициативата под мотото „Чудесата на България“ е част от Летните детски занимания, които провежда Градската библиотека. В рамките на събитието децата ще научат повече за двата природни парка, за биологичното разнообразие, което ги населява.  Природен парк „Персина“ е уникален за България и е единствен по българското поречие на р. Дунав. В парка са описани 475 вида висши растения, 162 от тях са тясно свързани с наличието на вода. Срещат и около 1100 животински вида, включително 250 зоопланктони и над 770 вида безгръбначни, сред които 35 вида охлюви и 16 вида миди. \r\n„Сребърна“ е поддържан биосферен резерват в България, обект на световното наследство на ЮНЕСКО. Животинският свят в резервата е много разнообразен. Срещат се 41 вида бозайници, 11 вида влечуги, 10 вида земноводни и 24 вида риби. Резерватът е известен най-вече с птиците, които могат да се наблюдават на неговата територия. 221 вида птици гнездят в резерват Сребърна. „Фокус“ припомня , че летните забавления в Градската библиотека в Свищов се организират за осма поредна година и ще продължат до края на август. В тях се включват десетки деца, които запълват по ползотворен начин свободното си време през ваканцията. \r\nНадежда КРЪСТЕВА", "date": "2018.08.06", "title": "Велико Търново: Инициативата „Чудесата на България“ ще се проведе в Градската библиотека в Свищов"}
{"url": "http://www.focus-news.net/news/2018/08/06/2553492/kyustendil-shte-bade-izvarshena-dezinsektsiya-i-dezakarizatsiya-na-zelenite-ploshti-na-teritoriyata-na-grad-dupnitsa.html", "text": "Ще бъде извършена дезинсекция и дезакаризация на зелените площи на територията на град Дупница. Това съобщи за  Радио „Фокус“ – Пирин  Христо Апостолов, експерт „Връзки с обществеността“ към Общината. Това ще бъде втора кампания в пиковия период на развитие на бълхи, кърлежи и комари, който е от месец май до септември. Обработката ще се извърши в периода 6 – 7 август със стартов час 07.00 часа. „Уведомяваме всички граждани на Община Дупница и за предстоящата дезинсекция на дървесната декоративна растителност срещу комари на територията на град Дупница, която ще се извърши през нощта на 8 срещу 9 август 2018 г. със стартов час 22.00 часа. Обръщаме специално внимание на пчеларите на територията на град Дупница и по-близките населени места, да предприемат превантивни мерки с цел запазване живота на отглежданите от тях пчели“, каза още Апостолов. \r\nПрепаратите, които ще бъдат използвани от фирмата изпълнител, са „АЙКЪН 10 СК” – препарат против бълхи и кърлежи, както и „ТАЛИЗМА ЕК” – препарат против комари. Апостолов каза още, че гражданите не трябва да посещават обработените места в периода на обработките с оглед на тяхната безопасност. В напръсканите обекти ще бъдат поставени предупредителни табели. По думите му Община Дупница си запазва правото за промени в графика при наличие на неподходящи климатични условия, за което ще бъде подадена своевременно информация. \r\nЛивия НИНОВА", "date": "2018.08.06", "title": "Кюстендил: Ще бъде извършена дезинсекция и дезакаризация на зелените площи на територията на град Дупница"}
{"url": "http://www.focus-news.net/news/2018/08/06/2553490/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Продължава да нараства броят на жертвите, загинали при земетресението на индонезийския ваканционен остров Ломбок – по последни данни на местните власти той се е увеличил до 142-ма души, съобщава германският национален ежедневник  Die Zeit , като припомня, че по-рано бе потвърдена смъртта на 91 души.  \r\nГоворител на индонезийската Агенция по предотвратяване на стихийни бедствия приведе информация за стотици ранени. Сериозни са и материалните щети – от Джакарта съобщават за „хиляди“ разрушени домове и сгради.  \r\nСправка на официалната интернет страницата на Европейския средиземноморски сеизмологичен център (EMSC) показва, че земетресението с магнитуд от седма степен по скалата на Рихтер бе регистрирано в региона на остров Ломбок, Индонезия, в неделя в 18:46 часа местно време (14:46 часа българско време), с дълбочина от 20 км. Епицентърът бе на 46 км североизточно от град Матарам и на 427 км източно от град Сурабая. \r\nОт Ломбок и съседните ваканционни острови бе разпоредена евакуация на около 900 туристи от цял свят – 200 от тях вече напуснаха страната, докато останалите все още очакват отпътуването си.  \r\nОт редакцията припомнят, че регистрираният в неделя трус бе вторият, разлюлял Ломбок в последната седмица. След първото земетресение бе съобщено за 16 загинали. \r\n***  Ако възнамерявате да си правите татуировка, вероятно това, което най-много ви притеснява, е качеството на дизайна и болката, която трябва да понесете. Но Европейската комисия е загрижена най-вече за потенциалното въздействие върху здравето ви: Брюксел планира да влезе под кожата на индустрията за татуировки, отбелязват в европейската редакция на изданието  Politico . \r\nПонастоящем няма общоевропейски стандарти за химикалите, които татуистите може да инжектират в кожата на клиентите си. Има строги правила за използването на оцветителите, използвани в козметиката и текстила, но няма официални бариери за тези, използвани в студията за татуировки. Сега обаче Европейската агенция по химикалите е категорична, че в интерес на безопасността на потребителите това да бъде променено. \r\nРегулирането ще се окаже трудно. Бизнесът не е консолидиран, а заетите в него са групирани в малки фирми. Като цяло производители произвеждат пигментите за други цели, но татуистите ги използват и за правене на татуировки. „Случва се по-рядко от веднъж годишно някой да попит за химикалите в мастилото, използвано за татуировки“, разказва един от заетите в бизнеса.  \r\nОт редакцията подчертават, че изследванията за това какви са въздействията от мастилото върху здравето на човека са крайно неясни. Въпреки че за някои от веществата, намерени в мастилата за татуировки, е доказано, че са канцерогенни, не са провеждани проучвания, които да изследват директно връзката между татуировките и рак при хората. \r\nЗа да се направи преглед на химичните вещества, използвани при татуирането, и да се установят потенциалните рискове, които те представляват, миналата година ЕК поиска от Европейската агенция по химикалите да определи дали те са безопасни за инжектиране под кожата. В края на 2017 г. агенцията публикува резултатите от изследването си: най-голямото по рода си, включващо преглед на повече от 4 000 химикала, обобщен в документ от 500 страници. По-късно през годината докладът ще бъде представен пред ЕК, която на свой ред ще разполага с три месеца, за да вземе решение дали да приеме на официално ниво съветите, съдържащи се в него. \r\n***  Управляващите в Турция обвиниха съседна Гърция в предоставянето на убежище на престъпници, отбелязва електронното издание на вестник  Kathimerini . \r\nМинистерството на външните работи в Анкара разкритикува остро решението на гръцкия министър на правосъдието Ставрос Контонис да блокира екстрадирането на журналиста Тургут Кая, въпреки решението на съда, взето в началото на юни. „Това още веднъж разкрива, че традиционните настроения на гръцките политически сили срещу Турция не са се променили\", подчерта в изявление говорителят на външнополитическото ведомство в Анкара Хами Аксой. \r\n„Гърция, която в миналото предостави закрила на издирвания от Турция лидер на „Работническа партия на Кюрдистан“ (ПКК) Абдула Йоджалан, пренебрегва с лека ръка издадените присъди за екстрадирането на престъпниците“, бе коментарът на Аксой. „От Гърция се очаква да уважи добросъседските отношения и да приложи нормите на съвременното право\", се допълва още в текста.  \r\nКая, на 45 г., бе арестуван от гръцките власти през февруари, докато се опитваше да влезе на територията на страната. В Турция го разследват по подозрения, свързани с тероризъм. \r\n*** Британският премиер Тереза Мей е убедена в постигането на договореност с Брюксел, пише британският вестник  The Guardian . \r\nОт Даунинг Стрийт настояват, че Тереза Май е уверена в сключването на сделка с Брюксел, въпреки твърдението на Лиъм Фокс, че Великобритания изглежда ще напусне ЕС, без да постигне споразумение. \r\nПравителствени източници  посочиха, че изказването на министъра на международната търговия в неделя е част от умишлена стратегия, да се говори за перспективата за Брекзит без споразумение, за да постави лидерите на ЕС под натиск да приемат  плана на премиера  \r\nМинистрите обаче са все по-загрижени за това, че решимостта на Брюксел да се придържа към червените си линии, въпреки обиколката на британската дипломация през последните дни, включително срещата  с френския президент Еманюел Макрон, може да предизвика неприятности. \r\nМинистърът на търговията  Лиъм Фокс определи в неделя шансовете Брекзит без споразумение\" на \"60-40\", въпреки че и двете страни заявиха, че искат да постигнат споразумение относно условията за напускане на Обединеното кралство от блока през март 2019 г. \r\nТой обвини непримиримостта на машината в Брюксел за нарастващия риск от липса на сделка. \"Европейският съюз е длъжен да определи дали иска да запази идеологическата чистота на Еврокомисията за сметка на реалните икономики на страните\", каза той. \r\nВъншният секретар Джереми Хънт заяви, че Брекзит върви към ситуация на липса на споразумение поради случайност засилвайки предупрежденията си за евентуален срив в преговорите. \"Това не проект „страх“ а проект „реалност“\". \r\nЕдин от източниците на кабинета каза: \"Ние сме казвали на бизнеса в продължение на две години, че няма да се достигне до липса на споразумение и все още вярваме, че това е много малък шанс, но това не е 0% шанс, така че правителството трябва да се подготви. \r\n\"Съществува събуждане в Европа на вредите за тях, ако няма  сделка, и че повечето държави-членки нямат планове за това. \r\n***", "date": "2018.08.06", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/08/06/2553494/yavor-gechev-fondatsiya-chetiri-lapi-zachestyavat-sluchaite-na-nasilie-sreshtu-bezdomni-zhivotni-v-pazardzhik.html", "text": "Зачестяват случаите на насилие срещу бездомни животни в Пазарджик. Това съобщи за  Радио „Фокус“ - Пазарджик  Явор Гечев, представител на Фондация „Четири лапи“. Той добави, че получават сигнали от областта за такива случаи, но не могат да реагират, защото нямат все още представители в Пазарджик и няма как да регистрират случаите. „Във всеки такъв случай съветваме хората да се обръщат към полицията и прокуратурата. Най-сигурният начин е на номер 112. Не само неправителствените организации могат да подават сигнали за животни в беда, гражданите също могат да го правят и това е най-бързият начин да се помогне на животното“, каза още Гечев. \r\nРадослава МУРДЖЕВА", "date": "2018.08.06", "title": "Явор Гечев, Фондация „Четири лапи“: Зачестяват случаите на насилие срещу бездомни животни в Пазарджик"}
{"url": "http://www.focus-news.net/news/2018/08/06/2553485/d-r-desislava-panayotova-bogoslov-preobrazhenie-gospodne-e-znak-za-vsichki-nas-che-ezhednevno-tryabva-da-se-otarsvame-ot-grehovete-si-i-da-zhiveem-v-mir-s-horata.html", "text": "Преображение Господне е знак за всички нас, че ежедневно трябва да се отърсваме от греховете си и да живеем в мир с хората. Това каза богословът д-р Десислава Панайотова в интервю за  Агенция „Фокус“  по повод църковния празник Преображение Господне, който се чества на 6 август. \r\nД-р Панайотова обясни, че празникът показва божествеността на Иисус Христос. „Но същевременно Той като безгрешен човек ни показва, че всички ние сме избрани да се извисяваме, да се въздигаме и да бъдем истински чада божи, за да може и нашите очи да се отворят и да видим Бога, придобивайки чисти сърца. Преображение Господне е знак за всички нас, че ежедневно трябва да се отърсваме от греховете си, от лошите си пороци, от лошите си навици и да живеем в мир с хората, за да бъде Христовият мир с нас и да можем да съзерцаваме божествеността на Иисус Христос – така, както това са изживели апостолите. Тоест, да можем ежедневно да се преобразяваме и самите ние, за да бъдем един ден удостоени да живеем вечно в Царството божие, да бъдем безсмъртни в съзерцаване на тази божествена светлина, която и в момента не спира да грее, но ние не я виждаме заради многото си грехове“, каза още богословът.  \r\nД-р Панайотова обясни, че Преображение Господне се отбелязва навсякъде с отслужване на Света Божествена Литургия с много тържествени песнопения и с многократно изпяване на Тропара, посветен на Преображение Господне. „Този празник се пада по средата на Богородичния пост, поради което на него мнозина православни християни, подготвени с пост и с изповед преди това, приемат Свето причастие“, каза още тя. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.06", "title": "Д-р Десислава Панайотова, богослов: Преображение Господне е знак за всички нас, че ежедневно трябва да се отърсваме от греховете си и да живеем в мир с хората"}
{"url": "http://www.focus-news.net/news/2018/08/06/2553495/vidin-zadarzhan-e-18-godishen-mladezh-za-palezh-i-otpraveni-zaplahi-kam-zhena-ot-gramada.html", "text": "Задържан е 18 годишен видинчанин за палеж и отправени заплахи към жена от Грамада, съобщиха от  ОДМВР - Видин . На 4 август в 16.00 часа жител на Грамада сигнализирал на тел. 112 за това, че час по-рано били счупени стъклата на прозорци на къща, извършен опит за палеж и отправени заплахи към 49-годишната му майка. Към мястото незабавно се насочили служители на РУ - Кула. Оперативна група извършила оглед, установени били пет счупени стъкла на прозорци и следи от горене в близост до входната врата. В хода на започналото разследване криминалисти установили и задържали 18-годишен видинчанин. Младежът е приведен в полицейския арест за срок до 24 часа. Случаят е докладван в Районна прокуратура – Кула, работата на разследващите продължава в рамките на образуваното досъдебно производство.", "date": "2018.08.06", "title": "Видин: Задържан е 18-годишен младеж за палеж и отправени заплахи към жена от Грамада"}
{"url": "http://www.focus-news.net/news/2018/08/06/2553484/die-zeit-prodalzhava-da-narastva-broyat-na-zhertvite-na-zemetresenieto-v-indoneziya-po-posledni-danni-zaginalite-sa-nad-140.html", "text": "Продължава да нараства броят на жертвите, загинали при земетресението на индонезийския ваканционен остров Ломбок – по последни данни на местните власти той се е увеличил до 142-ма души, съобщава германският национален ежедневник  Die Zeit , като припомня, че по-рано бе потвърдена смъртта на 91 души.  \r\nГоворител на индонезийската Агенция по предотвратяване на стихийни бедствия приведе информация за стотици ранени. Сериозни са и материалните щети – от Джакарта съобщават за „хиляди“ разрушени домове и сгради.  \r\nСправка на официалната интернет страницата на Европейския средиземноморски сеизмологичен център (EMSC) показва, че земетресението с магнитуд от седма степен по скалата на Рихтер бе регистрирано в региона на остров Ломбок, Индонезия, в неделя в 18:46 часа местно време (14:46 часа българско време), с дълбочина от 20 км. Епицентърът бе на 46 км североизточно от град Матарам и на 427 км източно от град Сурабая. \r\nОт Ломбок и съседните ваканционни острови бе разпоредена евакуация на около 900 туристи от цял свят – 200 от тях вече напуснаха страната, докато останалите все още очакват отпътуването си.  \r\nОт редакцията припомнят, че регистрираният в неделя трус бе вторият, разлюлял Ломбок в последната седмица. След първото земетресение бе съобщено за 16 загинали.  Тереза Герова", "date": "2018.08.06", "title": "Die Zeit: Продължава да нараства броят на жертвите на земетресението в Индонезия – по последни данни загиналите са над 140"}
{"url": "http://www.focus-news.net/news/2018/08/06/2553497/pregled-na-osnovnite-temi-vav-velikotarnovskiya-pechat.html", "text": "„Наш скулптор направи восъчна фигура на премиера Борисов“ е заглавие от областния всекидневник  „Янтра Днес” . Великотърновският скулптор Борис Борисов направи восъчна фигура на Бойко Борисов, която е намерила място сред атракциите във варненски музей на восъчните фигури. Изработването на двойника на премиера е отнело близо шест месеца, а за музея скулпторът е изработил над 50 фигури. „Министър Николай Нанков открива ремонтирана улица\" е друго заглавие от ежедневника. Министърът на регионалното развитие и благоустройството Николай Нанков ще открие реконструираната ул.“Иван Момчилов“ в Горна Оряховица. Церемонията ще се проведе на 14 август, като преди това ще пререже лентата на ремонтирания път Арбанаси – Горна Оряховица. При последното си посещение в региона министър Нанков лично инспектира хода на ремонтните дейности на пътния участък, за който МРРБ отпусна над 2 млн. лв. „419 са незаетите места в гимназиите в областта след третото класиране“ е заглавие от страница три на ежедневника. „Стотици гости и заселници похапнаха сладка диня в Никюп“ четем на страницa пет в изданието. На страница осем е публикуван материал със заглавие „Бриг. Генерал, ловен шеф и 90-годишни ветерани участваха в празника на ЛРД’ Соколо – 1884″. “Етър“ загуби 2:0 от „Ботев“ в Пловдив“ е заглавие от спортната страница на вестник „Янтра Днес“. \r\n“Експоцентър от стъкло и дърво с 1200 места е първата сграда в новия център на града“  е заглавие от първа страница на другия областен ежедневник  “Борба“ . Арх. Георгий Станишев разясни детайли по проекта, който ще се реализира с 10 млн. лв. догодина. Вече е ясно как ще изглежда първата сграда в новия градски център.Седмица след като проектът на арх. Клаудио Нарди беше класиран на първо място, а разработката му стана най-обсъжданата тема, председателят на международното жури арх. проф. д-р Георгий Станишев обясни в детайли защо е предпочетен именно този проект. „Директорът на СУ „Вела Благоева“ учи китайска медицина и йероглифи в Пекин“ е друга тема от ежедневника. От новата учебна година 25 деца в училището ще изучават езика на далечната страна. Калиграфия, традиционна китайска живопис и медицина, първи стъпки в бойното изкуство тай чи, тънкостите на източната кухня, как се организира и прави чайна церемония изучава в продължение на две седмици в Китай директорът на СУ „Вела Благоева“ във Велико Търново Ангел Янчев. \r\n„Канадски архитект с благороден жест за Велико Търново“, „Международен консултант по здравословно хранене представи добрата хранителна диета“, „Търговка осъди етажна собственост за 2000 лева заради ледени шушулки“ са други заглавия от страниците на всекидневника. “Антъни Иванов влезе в топ 8 на Европа на 200 метра бътерфлай“, “Мартин Дурчев прекратява активна състезателна“, “В Коматево „виолетовите“ издържаха едно полувреме“ са заглавия от спортната страница на изданието.", "date": "2018.08.06", "title": "Преглед на основните теми във великотърновския печат"}
{"url": "http://www.focus-news.net/news/2018/08/06/2553496/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Виктория Томова се придвижи с една позиция нагоре в световната ранглиста. През новата седмица първата ракета на България при дамитезаема 138-мо място. Елица Костова и Сесил Каратанчева отстъпва с по една позиция, съответно до 175-то и 229-то място.  \r\nВ „Топ 10“ няма промени. Начело остава румънката Симона Халеп, следвана от украинката Елина Свитолина и французойката Каролин Гарсия.", "date": "2018.08.06", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2018/08/06/2553498/sliven-noviyat-predstavitel-na-unitsef-za-balgariya-d-r-dzheyn-muita-se-sreshtna-s-oblastniya-upravitel-chavdar-bozhurski.html", "text": "Новият представител на УНИЦЕФ за България д-р Джейн Муита беше на първо работно посещение в Сливен заедно с екипа си. Тя се срещна с областния управител Чавдар Божурски, съобщиха от  Областната администрация . Д-р Муита съобщи, че организацията работи с много силен екип у нас. А в Сливен са реализирани успешни дейности, които са станали модел за страната. Визитата ѝ е с цел да се запознае на място с тези дейности, за да се повиши качеството на услугите така, че те да станат устойчиви. Като пример за добри практики бяха посочени Центърът за майчино и детско здраве, проектът „Заедно от детската градина“, сътрудничеството с адвокатската колегия за осигуряване на достъп на децата до правосъдие, разкриването на Синя стая за щадящо изслушване и работата с подрастващи, които са в конфликт със закона. \r\nД-р Муита заяви, че вече е разговаряла с председателя на адвокатската колегия Тодор Костов. Направила е и посещение в кв. “Надежда“ в Сливен. Тя даде много добра оценка за работата в квартала на медицинските сестри от Центъра за майчино и детско здраве. Услугите обхващат близо 3 000 семейства (3 500 деца) годишно. Представителката на УНИЦЕФ за България изрази увереност, че в бъдеще сестрите ще получават по-голяма подкрепа от останалите участници в системата. Сред основните аспекти в сътрудничеството на областно ниво е да се повишава информираността на населението за услугите, които се предлагат за децата и семействата. \r\nОт своя страна областният управител изказа благодарност за партньорството. Той заяви, че основен приоритет за администрацията е обхващането на децата в образованието. Чавдар Божурски се обърна с молба към д-р Муита и екипа ѝ за съдействие и споделяне на опит в тази сфера. \r\nПо време на разговора бе отправено предложение областният управител да е домакин на национална дискусия, свързана с петгодишната дейност на УНИЦЕФ по проблемите на децата в конфликт със закона. \r\nВ срещата участваха още зам. областният управител Димитринка Петкова и главен експерт в дирекция „Специализирана администрация“ Женя Андонова. \r\nД-р Джейн Муита е у нас от шест седмици. Тя подчерта, че УНИЦЕФ ще продължи да си сътрудничи и да предоставя техническа помощ в областите, обхванати от новата програма за страната (2018-2022 г.), като постига още по-големи резултати за децата. \r\nВ Сливенска област УНИЦЕФ развива дейност след подписването на Меморандум за сътрудничество през 2013 година във връзка със съвместния проект „Подкрепа за деца в конфликт със закона, деца в риск и техните семейства“.", "date": "2018.08.06", "title": "Сливен: Новият представител на УНИЦЕФ за България д-р Джейн Муита се срещна с областния управител Чавдар Божурски"}
{"url": "http://www.focus-news.net/news/2018/08/06/2553493/adelina-stefanova-hram-vavedenie-bogorodichno-blagoevgrad-preobrazhenie-gospodne-e-edno-ot-nay-vazhnite-evangelski-sabitiya.html", "text": "Преображение Господне е велик празник, който се явява като едно от най-важните евангелски събития, тъй като не всички вярващи познали в Христос очаквания месия. Това каза за  Радио „Фокус“ – Пирин  Аделина Стефанова, уредник в храм „Въведение Богородично“ – Благоевград. „За да укрепи вярата на учениците си, както и да покаже на хората истината, Иисус Христос се появил пред трима от най-ревностните си последователи – Петър, Яков и Йоан. Тримата били на висока планина, когато пред тях се преобразил Спасителят. Лицето му сияело като слънце, а дрехите му били бели като сняг. Апостолите чули глас: „Този е Моят възлюбен Син, Него слушайте!“, и светъл облак закрил видението след това. Точно това Преображение се празнува на днешния ден“, каза Аделина Стефанова. По думите ѝ след появата на Христос пред тримата негови последователи на Таворската планина в Галилея, те силно повярвали в него, станали ревностни християни и били готови на всякакви жертви за Иисус Христос. Стефанова добави, че днес отбелязваме един от най-светлите християнски празници. \r\nЛивия НИНОВА", "date": "2018.08.06", "title": "Аделина Стефанова, храм „Въведение Богородично“ – Благоевград: Преображение Господне е едно от най-важните евангелски събития"}
{"url": "http://www.focus-news.net/news/2018/08/06/2553500/pregled-na-osnovnite-temi-v-shumenskiya-pechat.html", "text": "„Любомир Христов, кмет на Шумен: Разширението на Индустриалния парк е инвестиция за бъдещето на Шумен“ е водещото заглавие във вестник  „Шуменска заря“ . Символична първа копка на новата подзона „C“ бе направена в Индустриалния парк край Шумен в края на миналата седмица. На церемонията присъстваха изпълнителният директор на Българската агенция за инвестиции Стамен Янев, кметът на община Шумен Любомир Христов, областният управител проф. Стефан Желев, председателят на общинския съвет проф. Борислав Беджев. „Урок по горска педагогика\", пише на стр. 2 вестникът. Как да различаваме различните видове дървета? Кои са иглолистни и кои широколистни? Защо едни гори стават високи, а други остават ниски? Можем ли да познаем дадено дърво по листата и кората му? – на тези и още много други въпроси дадоха отговор лесовъдите инж. Веска Стойнева и инж. Рина Димитрова от СИДП, по време на урока им по горска педагогика с деца от Шумен. Малчуганите с удивление откриха, че доста тънки фиданки всъщност са на годините на техните родители, а дебели дървета в гората са по-стари от дядовците и бабите им. „Кола пропадна внезапно в дупка“ е друго заглавие в броя. Едва ли тръгвайки за работа в петък сутрин Стоян Йорданов е предполагал, че на пътя го чака препятствие. Докато се движел по наводнения вече от авария на В и К бул. „Мадара“ предната част на колата му пропаднала.”Целият булевард беше във вода. Нямаше как да се види, че има огромна дупка. Имаше екип по-горе, който отстраняваше някаква авария, но нямаше никакви предупредителни знаци. Движението не беше отбито и резултатът е очевиден“, разказа пред сайта Shum.bg потърпевшият. „Деца научиха каква е работата на полицията“, информира ежедневникът. Деца от клуб „Отличници“ и Детски център в Шумен посетиха полицейското управление в града. Преди да се запознаят с работата на полицията отблизо, малчуганите бяха приветствани от директора на ОДМВР - Шумен. След като ги изпита по основните правила за безопасно пресичане, управление на велосипед и кои са безопасните рушителите на пътя, сигнална жилетка. Възпитаниците на детския център и на клуб „Отличници“ научиха повече за работата на полицаите, за дейностите им по опазване на живота и здравето на хората. Най-голям интерес предизвика полицейското куче Бари, което залови престъпник пред погледите им. Децата се докоснаха до помощните средства, с които полицейските служители си служат в ежедневната си работа и на пътните полицаи при контрол на движението. Ст. комисар Ялчън Расим  пожела на децата да иматбезгрижно лято изпълнено с много смях и игри.", "date": "2018.08.06", "title": "Преглед на основните теми в шуменския печат"}
{"url": "http://www.focus-news.net/news/2018/08/06/2553502/smolyan-tyaloto-na-77-godishna-zhena-e-otkrito-v-koritoto-na-reka-madanska.html", "text": "Тялото на 77-годишна жена е открито в коритото на река Маданска. Това съобщиха от  ОДМВР - Смолян . Тялото е намерено на 3 август 2018 г. около 14.00 часа при извършване на оперативно-издирвателни мероприятия в местността Сибирски завой, землище на град Мадан, в коритото на река Маданска. Починалата 77-годишна жена е от град Мадан и е била обявена за общодържавно издирване на 30 юли 2018 г. по молба нейния син.  Местопроизшествието е посетено от дежурна оперативна група на РУ - Мадан. Извършен е оглед и е образувано досъдебно производство. Не Трупът е транспортиран за аутопсия в МБАЛ - Смолян.  Работата по случая продължава.", "date": "2018.08.06", "title": "Смолян: Тялото на 77-годишна жена е открито в коритото на река Маданска"}
{"url": "http://www.focus-news.net/news/2018/08/06/2553503/vidin-politsiyata-razsledva-strelba-s-vazdushna-pushka-po-prozorets-na-bistro.html", "text": "Полицията разследва стрелба с въздушна пушка по прозорец на бистро. Това съобщиха от  ОДМВР - Видин . В РУ - Видин е образувано досъдебно производство след получен на тел. 112 сигнал от жител на областния град, че за времето от 20.00 часа на 4 август до 11.30 часа на 5 август чрез стрелба с въздушна пушка била нанесена материална щета на прозореца на бистро на ул. ”Цар Александър ІІ”. Оперативна група извършила оглед на местопроизшествието. Работата на разследващите по случая продължава", "date": "2018.08.06", "title": "Видин: Полицията разследва стрелба с въздушна пушка по прозорец на бистро"}
{"url": "http://www.focus-news.net/news/2018/08/06/2553505/veliko-tarnovo-kaso-saedinenie-predizvika-pozhar-v-zavedenie-v-selo-draganovo-nyama-postradali.html", "text": "Късо съединение предизвика пожар в заведение в горнооряховското село Драганово. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът за инцидента е получен тази нощ в 02.30 часа. На място е изпратен екип на Районната служба – Горна Оряховица с един противопожарен автомобил и четирима пожарникари. Пламъците са унищожили бяла и черна техника, 3 кв. м дограма, 2 метра ел. инсталация. Опушени са 50 кв. метра стени. Пожарникарите са успели да спасят от огъня останалата част от сграда. \r\nНадежда КРЪСТЕВА", "date": "2018.08.06", "title": "Велико Търново: Късо съединение предизвика пожар в заведение в село Драганово, няма пострадали"}
{"url": "http://www.focus-news.net/news/2018/08/06/2553504/pregled-na-osnovnite-temi-vav-varnenskiya-pechat.html", "text": "„Над 11 000 лв. са приходите през юли от паркиране в „синята зона“ е водещо заглавие в днешния брой на варненския вестник  „Черно море“ . Над 11 000 лева са приходите през юли само от кратковременно паркиране в „синята зона“ във Варна. Това съобщи директорът на общинското предприятие „Общински паркинги и синя зона“ Младен Иванов след края на заседанието на правната комисия към местния парламент. „Очаквам след 13 август, когато реално ще заработи зоната и ще се налага техническо средство тип „скоба“, тези приходи да са малко спрямо това, което сме планирали“, допълни той. „На горещ телефон приемат сигнали за насилие над жени“, пише изданието. Неправителствени организации поискаха спешни мерки за защита на жените от насилие. На пресконференция във Варна сдружение „Алианс за защита от насилие“ и фондация „626-семейства в риск” разкриха подробности около найновата услуга в помощ на пострадалите. „Варна засилва контактите си със САЩ“, четем още в броя. Кметът на Варна Иван Портних се срещна с посланика на САЩ у нас – Н. П. Ерик Рубин. По време на разговорите кметът запозна своя гост с инвестициите в образователната инфраструктура в града, включително с инициативата за изграждането на нов образователен център, част от който ще бъде новата сграда на Математическата гимназия. Засегната бе темата за ползотворния културен обмен със САЩ, като последен пример за това бе успешното участие на представители на страната в Международния балетен конкурс във Варна. „Мащабен ремонт на Шишковата градинка започва през есента“, информира вестникът. По периферията на кръговото кръстовище на площад „Екзарх Йосиф“ ще има места за кратковременно спиране, но не и за паркиране. Пешеходните пътеки ще са повдигнати и на едно ниво с тротоарите.", "date": "2018.08.06", "title": "Преглед на основните теми във варненския печат"}
{"url": "http://www.focus-news.net/news/2018/08/06/2553491/pazardzhik-tsarkvata-sveto-preobrazhenie-gospodne-v-grada-otbelyazva-svoya-hramov-praznik.html", "text": "Църквата „Свето Преображение Господне” в Пазарджик отбелязва храмовия си празник. Това каза за  Радио „Фокус” – Пазарджик  отец Стефан, секретар на Архиерейското наместничество. Той отбеляза, че строежът на храма е започнал през 1859 година, а неговото освещаване става през 1862 година. „По време на църковно-националните борби гръцките духовници са изгонени от църквата „Света Богородица” и на тях е предложено да служат в параклиса „Света Неделя”. Те решават да построят храм, в който да се служи на гръцки език. Оттам идва и названието на храма „гръцката” църква, което е неправилно, защото църквата е строена от българи и с дарения от българския еснаф“, коментира свещеникът. Църквата е била действаща до 1994 година, когато е затворена след пожар в старата поща, или сега часовниковата кула, която е символ на град Пазарджик. Останалият от пощата дървен материал е складиран около и в храма. С течение на времето църквата и дворът се превръщат в склад за строителни материали. През 2009 година с помощта на доброволен труд от строителни предприемачи и жители на община Пазарджик храмът е почистен и преобразен и отново става действащ, а от 2009 година до сега църквата отбелязва на Преображение храмовия си празник. \r\nВаня НИКОЛОВА", "date": "2018.08.06", "title": "Пазарджик: Църквата „Свето Преображение Господне” в града отбелязва своя храмов празник"}
{"url": "http://www.focus-news.net/news/2018/08/06/2553506/smolyan-5-godishno-dete-e-blasnato-ot-lek-avtomobil-na-ul-trakiya.html", "text": "5-годишно дете е блъснато от лек автомобил на ул. „Тракия“. Това съобщиха от  ОДМВР - Смолян . Инцидентът е станал на 4 август 2018 г. около 19.00 часа на ул. „Тракия“ 60 в Смолян. На прав участък лек автомобил „Рено Клио\" със смолянска регистрация, собственост и управляван от 45-годишна жена от Смолян, блъска внезапно изскочилото на пътя 5-годишно момче от град Смолян. В следствие на пътнотранспортното произшествие пострадалото момче е получило фрактура - счупване на левия крак, но е без опасност за живота. Детето е прието за лечение в МБАЛ „Д-Р Бр.Шукеров\" - гр. Смолян. Местопроизшествието е посетено от дежурна оперативна група при ОДМВР и РУ - Смолян. Извършен е оглед и е образувано досъдебно производство. Работата по случая продължава, причините за катастрофата са в процес на изясняване.", "date": "2018.08.06", "title": "Смолян: 5-годишно дете е блъснато от лек автомобил на ул. „Тракия“"}
{"url": "http://www.focus-news.net/news/2018/08/06/2553507/plovdiv-priklyuchiha-remontnite-deynosti-na-trotoari-v-rayon-severen.html", "text": "Приключиха ремонтните дейности на част от тротоара на ул. „Никола Караджов” в район „Северен”. Това съобщи за  Радио „Фокус“ - Пловдив  кметът на района инж. Ральо Ралев. Предишната тротоарна настилка беше заменена с изцяло нови плочи. Общата площ на ремонтирания участък е 90 квадратни метра. Паралелно с това тук бяха изградени и изцяло нови бордюри с обща дължина 35 метра. \r\nНастилката на упоменатия участък беше в изключително лошо състояние, с изпочупени плочки и пропадания, представляващи опасност за преминаващите пешеходци. \r\n„Ремонтът на тротоарни настилки на територията на район „Северен“ ще продължи до края на годината“, каза Ралев.", "date": "2018.08.06", "title": "Пловдив: Приключиха ремонтните дейности на тротоари в Район „Северен“"}
{"url": "http://www.focus-news.net/news/2018/08/06/2553508/hurrityet-berlin-iska-normalizatsiya-na-otnosheniyata-s-ankara-no-vizitata-na-erdogan-v-germaniya-ne-e-potvardena.html", "text": "Германия се надява да нормализира отношенията си с Турция и поради тази причина отправи покана към Реджеп Тайип Ердоган да посети страната. От Анкара обаче все още запазват мълчание по отношение на обявената от Берлин визита, отбелязват в редакцията на турския вестник  Hurriyet . \r\nМинистърът на външните работи на ФРГ Хайко Маас (ФРГ) по-рано увери, че страната му ще работи за изглаждане на противоречията с Турция. В интервю, дадено миналата седмица пред регионален германски вестник, първият дипломат на Берлин подчерта, че в рамките на посещението на Ердоган във ФРГ ще се обсъждат „всички теми, за които разговаряхме в последно време“. Все пак той разкри, че военните действия на Анкара в Северозападна Сирия ще бъдат един от проблемите, които ще бъдат разгледани в Берлин. „Има и германски граждани, които са в затвори в Турция. Не разбираме защо е така“, отбеляза Маас. \r\n„Също така е ясно, че искаме по-нататъшно нормализиране на нашите отношения\", категоричен бе Маас, като същевременно допълни, че „имаме жизненоважен интерес от това“ с оглед на трите милиона турци, живеещи в Германия.  \r\nНа фона на едва доловимото затопляне в двустранните отношения между Берлин и Анкара, започнало с отмяната на режима на извънредно положение в Турция, стана ясно, че през есента Реджеп Тайип Ердоган ще направи официално посещение в Германия. Новината обаче не зарадва голяма част от политиците в Берлин, които не спестиха критиките си към решението на управляващите във ФРГ.  \r\nОт Президентството в Берлин поясниха, че идеята за покана за посещение на турския държавен глава се обсъжда отдавна. Все още обаче датата не е уточнена. Говорител на федералното правителство в Берлин на свой ред увери, че канцлерът Ангела Меркел ще представи информация за планираната визита в следващите седмици. На свой ред от Анкара признаха, че е възможно турският президент да пътува до Германия, но не представиха никаква конкретна информация.  \r\nЕрдоган е бил на официални посещения в Берлин няколко пъти, последният от които през 2014 г. Визитата му през есента обаче ще бъде първата, след като пое президентския пост преди четири години. Протоколът за държавна визита, най-високо ниво на дипломатически обмен, включва приемане от президента на Германия с военни почести и специален банкет, обясняват от редакцията. Тереза Герова", "date": "2018.08.06", "title": "Hurrityet: Берлин иска нормализация на отношенията с Анкара, но визитата на Ердоган в Германия не е потвърдена"}
{"url": "http://www.focus-news.net/news/2018/08/06/2553499/varna-praznichna-sveta-liturgiya-se-otsluzhva-v-hramovete-v-grada-za-preobrazhenie-gospodne.html", "text": "Празнична света Литургия се отслужва в храмовете във Варна за Преображение Господне, предаде репортер на  Радио „Фокус“ – Варна . Днес Българската православна църква отбелязва един от най-светлите си празници – Преображение Господне. Празникът е свързан с едно от най-важните евангелски събития – явяването на Иисус Христос в небесна слава пред трима от най-близките му ученици – Петър, Яков и Йоан. Във Варна храмов празник отбелязва параклисът „Свето Преображение Господне“, който се намира в кв. „Младост“ – на метри от кръстовището на булевардите  „Република“ и „Сливница“. Параклисът е построен и осветен през 1999 година. \r\nНа днешния ден вярващите се причестяват след петдневен пост, като в чест на празника се позволява риба. В Литургията на българските православни храмове се добавя специално молитвено песнопение за „освещаване на гроздето“. \r\nСпоред народните вярвания от Преображение Господне „лятото се пречупва“ и времето се преобръща – върви към есента и студа. Щъркелите се събират на ята, преди да отлетят към топлите земи. Това е денят, в който се бере първото грозде и се раздава на близки и съседи, след като се прикади от свещеника в църквата. До този ден не се разрешава да се яде грозде. \r\nМарияна ВАЛЕНТИНОВА", "date": "2018.08.06", "title": "Варна: Празнична света Литургия се отслужва в храмовете в града за Преображение Господне"}
{"url": "http://www.focus-news.net/news/2018/08/06/2553510/miroslav-stoyanov-odmvr-pazardzhik-uredite-s-propan-butan-tryabva-da-se-izpolzvat-predpazlivo-i-da-se-sahranyavat-na-opredeleni-mesta.html", "text": "Все повече домакинства използват уреди и инсталации с пропан-бутан и затова е важно да спазват правила за неговото безопасно използване. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. По думите му втечнения въглеводороден газ крие сериозни опасности, тъй като е взривоопасен. „Необходимо е уредите да са фабрични и в никакъв случай да не се използват газови устройства и бутилки със съмнителен произход. При доставка на нова бутилка проверете дали тя е преминала задължителния хидравличен тест, което се удостоверява с наличието на щампа върху корпуса ѝ. Никога уреди с пропан-бутан не бива да се съхраняват в бани и спални, в близост до печки, радиатори и източници на топлина, както и на места с пряко слънчево нагряване, в гаражи, тавани и стълбища. Не бива да се допускат и повече от два броя газови бутилки в едно помещение“, уточни Стоянов. Той допълни, че нарушаването на херметичността на газопроводите с изтичане на газ в затворено пространство е изключително опасно. При изтичане на газ, трябва незабавно да се проветри помещението, тъй като пропан-бутанът е по-тежък от въздуха и се наслагва в ниските части на помещението. „Потребителите на газ за битови нужди трябва да знаят, че бутилките се пълнят само на 80% от вместимостта, за да не експлодират“, припомни Стоянов. Той каза още, че гаражите за автомобили с автомобилни газови устройства трябва да имат постоянно действаща вентилация. \r\nАлбена ЖИЛЕКОВА", "date": "2018.08.06", "title": "Мирослав Стоянов, ОДМВР - Пазарджик: Уредите с пропан-бутан трябва да се използват предпазливо и да се съхраняват на определени места"}
{"url": "http://www.focus-news.net/news/2018/08/06/2553512/petko-kurtev-sazdadeni-sa-dobri-usloviya-za-zhivotnite-ot-zookata-v-grada-prez-letniya-sezon.html", "text": "Създадени са добри условия за животните от зоокъта на парк-остров „Свобода“ през летния сезон. Това съобщи за  Радио „Фокус“ - Пазарджик  отговорникът на зоокъта Петко Куртев. По думите му при някои от видовете, които по-трудно се справят в горещините, са монтирани климатици с цел охлаждане и справяне с високите температури през лятото. „Животните в зоокъта се хранят с лека и не толкова калорична храна, а гледачите следят да има прясна и студена вода постоянно“, уточни Куртев. По думите му всяко животно има определен режим на хранене и се съблюдава от гледачите в зоокъта. Той каза още, че животните в зоопарка в Пазарджик са над 35 вида и около 200 броя, като част от тях са дарени от частни лица, а други са отстъпени от зоопаркове в страната със цел размножаване. „Стремежът ни е колекцията да е попълнена с най-различни екзотични животни, за да бъде по интересно на посетителите в Зоокъта на града“, каза Куртев. От скоро жителите и гостите на града се радват и на най-новите обитатели в зоопарка в Парк-остров „Свобода“, а това са лъвовете Рая и Хектор, които са брат и сестра, родени през 2005 година и до декември 2017 година са обитавали зоопарка в Разград, откъдето са прехвърлени в София. Благодарение на съдействието на Фондация „Четири лапи“ те са най-новите обитатели на Зоокъта в Пазарджик и вече се радват на голям интерес от страна на посетителите. \r\nРадослава МУРДЖЕВА", "date": "2018.08.06", "title": "Петко Куртев: Създадени са добри условия за животните от зоокъта в града през летния сезон"}
{"url": "http://www.focus-news.net/news/2018/08/06/2553515/dobrich-do-31-avgust-e-srokat-za-nominatsiite-za-natsionalnata-literaturna-nagrada-dora-gabe.html", "text": "До 31 август е срокът за номинациите за Националната литературна награда „Дора Габе“. Това съобщиха от пресцентъра на  Общината . Процедурата по връчването на Националната литературна награда „Дора Габе“ и отличия е открита съгласно статута.  \r\nНаградата е учредена през 2002 г. и се връчва за първи път през 2003 г. по повод 115 години от рождението на поетесата. С наградата се удостояват автори със значителни художествени постижения в духа на посланията на Дора Габе и принос в националната литература. През 2018 година Наградата и отличията ще бъдат връчени през октомври за четвърти пореден път.  \r\nОбщина град Добрич напомня, че номинации могат да бъдат депозирани в срок до 31 август 2018 г. в Община град Добрич на адрес: Община град Добрич – За НЛН „Дора Габе“, ул. \"България\" 12, 9300 Добрич, e-mail: dobrich@dobrich.bg. \r\nНационална литературна награда „Дора Габе\" (НЛН) е учредена от Общински съвет град Добрич с Решение № 45-24/25.06.2002 година по повод 115-годишнината от рождението на Дора Габе. НЛН „Дора Габе\" се присъжда на 5 (пет) години на тържествена церемония по време на Националните литературни празници „Дора Габе\" на автор за значителни художествени постижения в духа на посланията на Дора Габе и принос в националната литература. Национална литературна награда „Дора Габе\" може да бъде съпътствана от следните отличия: \r\n- За принос в научното изследване и популяризиране на творчеството на Дора Габе; \r\n- За принос в превода на художествени произведения. \r\nМатериален израз на НЛН „Дора Габе\" са: почетен знак, грамота и парична сума от 2 000 (две хиляди) лева, а за отличията: почетен знак, грамота и парична сума от 1 500 (хиляда и петстотин) лева, които Общински съвет на град Добрич актуализира в годината на връчване на наградата и отличията. Националната литературна награда, както и съпътстващите я отличия, нямат конкурсен характер. НЛН „Дора Габе\" е индивидуална и не може да се връчва за съавторство или да се поделя между двама или повече автори. Наградата се присъжда само приживе. Носители на отличията могат да бъдат както физически, така и юридически лица. Отличията могат да се връчват за съавторство, но не могат да се поделят между две или повече физически или юридически лица. Те не се присъждат посмъртно или при закриване на юридическото лице. \r\nПроцедура по присъждане на НЛН „Дора Габе\" и Отличието: \r\n- НЛН „Дора Габе\" и Отличието се администрират от Община град Добрич.  \r\n- Община град Добрич оповестява процедурата в интернет-страницата на Общината, ежедневниците на град Добрич, един национален ежедневник и специализирани електронни издания в срок - 1 май в годината на връчване на НЛН „Дора Габе\" и Отличията. \r\n- Предложенията за НЛН „Дора Габе\" и Отличията се внасят в Община град Добрич - направление „Култура\" в срок до 31 август в годината на връчване на НЛН „Дора Габе\" и Отличията. Направените предложения се обявяват в сайта на Община град Добрич и местните средства за масово осведомяване. \r\n- Юридическите и физическите лица могат да правят само по едно предложение за носител на НЛН „Дора Габе\" и Отличие. \r\n- Кметът на Община град Добрич назначава със своя заповед Консултативна комисия. В състава на комисията участват: зам.-кметът по култура на Община град Добрич, председателят на ПК „Култура, вероизповедания и етнически въпроси\" при Общински съвет град Добрич, директор ДХД, представител на Сдружение на писателите град Добрич, последният носител на НЛН „Дора Габе\" или Отличията и експерти от отдел „Образование и култура\" или членове на ПК „Култура, вероизповедания и етнически въпроси\". \r\nФизическите и юридически лица, номинирали творци за НЛН „Дора Габе\" и Отличия, нямат право да имат свой представител в Консултативната комисия. На свое заседание Консултативната комисия прави подбор на направените номинации за НЛН „Дора Габе\" и Отличията и внася своето предложение до Кмета на Община град Добрич. \r\nПри проведени дискусии или гласуване в сайта на Община град Добрич през м. септември в годината на връчването относно номинациите, резултатите се предават на Консултативната комисия за сведение. \r\n- Консултативната комисия заседава в град Добрич. Заседанието й се счита за редовно, ако присъстват най-малко 2/3 от нейните членове. Решенията се вземат с обикновено мнозинство. \r\n- Протоколът от заседанието на Консултативната комисия се предоставя на Кмета на Община град Добрич. \r\n- Кметът на Община град Добрич внася проектопредложение за носители на НЛН „Дора Габе\" и Отличията на заседание на Общински съвет. Общинският съвет със свое решение определя носителите на НЛН „Дора Габе\" и Отличията. Решението се взема с тайно гласуване и обикновено мнозинство. \r\n- Възможно е НЛН „Дора Габе\" да не бъде присъдена, както и съпътстващите я отличия.  \r\n- Средствата за наградата се обезпечават от Община град Добрич, дарения, проекти и др.", "date": "2018.08.06", "title": "Добрич: До 31 август е срокът за номинациите за Националната литературна награда „Дора Габе“"}
{"url": "http://www.focus-news.net/news/2018/08/06/2553513/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-avgust.html", "text": "„Софийска вода” временно ще прекъсне водоснабдяването в някои части на столицата на 7 август. Това съобщиха от пресцентъра на  дружеството .  \r\nВъв връзка с реконструкция на уличен водопровод на ул. „Могила“, с. Лозен , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Могила“, ул. „Васил Левски“, ул. „Св. Спас“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могила “ ъгъла с ул. „Обретеница“. \r\nВъв връзка с подмяна на сградно водопроводно отклонение на ул. „Летоструй“, жк. „Левски“ В , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Летоструй“ от ул. „Рилска обител“ до ул. „Поп Грую“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Летоструй“ ъгъла с ул. „Поп Грую“. \r\nВъв връзка с изграждане на сградно водопроводно отклонение на ул. „Тинтява“, жк. „Дианабад“ , се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Тинтява“ от ул. „Трепетлика“ до ул. „Жетварка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ ъгъла с ул. „Жетварка“. \r\nВъв връзка с изграждане на сградно водопроводно отклонение на ул. „Проф. Илия Йосифов“, вилна зона „Бояна“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на: по ул. „Подграмада“ от ул.732-ра до ул. „Радецки\"; ул. „Радецки\" от ул. „Кумата\" до ул. „Радецки\" №13, ул. „Проф.Илия Йосифов\", ул. „Пролет\"; по ул. „732-ра\" от ул. „Подграмада\"  до Боянските гробища. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пролет“ ъгъла с ул. „Подграмада“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.06", "title": "„Софийска вода” временно ще прекъсне водоснабдяването в някои части на столицата на 7 август"}
{"url": "http://www.focus-news.net/news/2018/08/06/2553516/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В продължение на седмици войници от Мироопазващите сили на НАТО в Косово (KFOR) обучават членове на Косовските сили за сигурност (КСС) в тренировъчен център в планината Байгора, разположена в северната част на най-младата държава на Балканите, съобщава електронното издание на белградския ежедневник  Danas , като се позовава на разследване на сръбска медия.  \r\nИзточници твърдят, че в обучението са се включили най-малко стотина членове на КСС. Освен, че ги обучават, американските войници в KFOR въоръжават албанците. Уточнява се, че КСС за закупили 27 американски „Хамър“-а, а други 24 са получили като подарък от САЩ. Според медийни доклади, обучението на албанците се извършва в рамките на съвместна операция „Златна сабя“, която във военните кръгове се възприема като финалната фаза на налагане на суверенитета на Прищина върху населената предимно със сърби северна част на страната и затвърждаване на властта на „фалшивата държава“.  \r\nПланината Байгора се намира в периферията на община Подуево и се простира на север към Косовска Митровица. Именно там Армията за освобождение на Косово (АОК) някога планира и проведе множество операции, насочени срещу военните на Белград, обясняват от редакцията на сръбския вестник.  \r\nСпоред медии информацията показва, че Прищина просто чака да пламне искра, за да окупира северната част на Косово. Тази искра може да бъде едностранното обявяване на създаването на Асоциацията на сръбските общини, след като официалният срок за формирането й вече изтече. \r\n***  На фона на медийните доклади за засилено присъствие на военнослужещи от Мироопазващите сили на НАТО в Косово край язовира Газивода, от KFOR увериха, че ситуацията в района е спокойна, съобщава македонският  „Фокус“ , като допълва, че все пак там се наблюдава засилено присъствие на военни.  \r\nКореспонденти на медии, изпратени на място, предупредиха за най-малко девет военнотранспортни средства на американския контингент в KFOR. На свой ред служителите във ВЕЦ-а „Газивода“ изрази учудване от засиления интерес на медиите.  \r\nПо-рано средствата за масова информация в Прищина предадоха, че сърбите в страната подготвят обявяването на автономия. На свой ред пък белградските медии са категорични, че албанците планират да установят контрол върху язовира и ВЕЦ-а, разположени в северната част на Косово, населена предимно със сърби. \r\nНякои западни медии съобщиха, че засиленото присъствие на силите на KFOR е свързано с военно учение. \r\n***  Управляващите в Турция обвиниха съседна Гърция в предоставянето на убежище на престъпници, отбелязва електронното издание на вестник  Kathimerini . \r\nМинистерството на външните работи в Анкара разкритикува остро решението на гръцкия министър на правосъдието Ставрос Контонис да блокира екстрадирането на журналиста Тургут Кая, въпреки решението на съда, взето в началото на юни. „Това още веднъж разкрива, че традиционните настроения на гръцките политически сили срещу Турция не са се променили\", подчерта в изявление говорителят на външнополитическото ведомство в Анкара Хами Аксой. \r\n„Гърция, която в миналото предостави закрила на издирвания от Турция лидер на „Работническа партия на Кюрдистан“ (ПКК) Абдула Йоджалан, пренебрегва с лека ръка издадените присъди за екстрадирането на престъпниците“, бе коментарът на Аксой. „От Гърция се очаква да уважи добросъседските отношения и да приложи нормите на съвременното право\", се допълва още в текста.  \r\nКая, на 45 г., бе арестуван от гръцките власти през февруари, докато се опитваше да влезе на територията на страната. В Турция го разследват по подозрения, свързани с тероризъм. \r\n***  Германия се надява да нормализира отношенията си с Турция и поради тази причина отправи покана към Реджеп Тайип Ердоган да посети страната. От Анкара обаче все още запазват мълчание по отношение на обявената от Берлин визита, отбелязват в редакцията на турския вестник  Hurriyet . \r\nМинистърът на външните работи на ФРГ Хайко Маас (ФРГ) по-рано увери, че страната му ще работи за изглаждане на противоречията с Турция. В интервю, дадено миналата седмица пред регионален германски вестник, първият дипломат на Берлин подчерта, че в рамките на посещението на Ердоган във ФРГ ще се обсъждат „всички теми, за които разговаряхме в последно време“. Все пак той разкри, че военните действия на Анкара в Северозападна Сирия ще бъдат един от проблемите, които ще бъдат разгледани в Берлин. „Има и германски граждани, които са в затвори в Турция. Не разбираме защо е така“, отбеляза Маас. \r\n„Също така е ясно, че искаме по-нататъшно нормализиране на нашите отношения\", категоричен бе Маас, като същевременно допълни, че „имаме жизненоважен интерес от това“ с оглед на трите милиона турци, живеещи в Германия.  \r\nНа фона на едва доловимото затопляне в двустранните отношения между Берлин и Анкара, започнало с отмяната на режима на извънредно положение в Турция, стана ясно, че през есента Реджеп Тайип Ердоган ще направи официално посещение в Германия. Новината обаче не зарадва голяма част от политиците в Берлин, които не спестиха критиките си към решението на управляващите във ФРГ.  \r\nОт Президентството в Берлин поясниха, че идеята за покана за посещение на турския държавен глава се обсъжда отдавна. Все още обаче датата не е уточнена. Говорител на федералното правителство в Берлин на свой ред увери, че канцлерът Ангела Меркел ще представи информация за планираната визита в следващите седмици. На свой ред от Анкара признаха, че е възможно турският президент да пътува до Германия, но не представиха никаква конкретна информация.  \r\nЕрдоган е бил на официални посещения в Берлин няколко пъти, последният от които през 2014 г. Визитата му през есента обаче ще бъде първата, след като пое президентския пост преди четири години. Протоколът за държавна визита, най-високо ниво на дипломатически обмен, включва приемане от президента на Германия с военни почести и специален банкет, обясняват от редакцията. \r\n***", "date": "2018.08.06", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/08/06/2553501/fokus-makedoniya-ot-kfor-uveryavat-che-situatsiyata-kray-gazivoda-e-spokoyna.html", "text": "На фона на медийните доклади за засилено присъствие на военнослужещи от Мироопазващите сили на НАТО в Косово край язовира Газивода, от KFOR увериха, че ситуацията в района е спокойна, съобщава македонският  „Фокус“ , като допълва, че все пак там се наблюдава засилено присъствие на военни.  \r\nКореспонденти на медии, изпратени на място, предупредиха за най-малко девет военнотранспортни средства на американския контингент в KFOR. На свой ред служителите във ВЕЦ-а „Газивода“ изрази учудване от засиления интерес на медиите.  \r\nПо-рано средствата за масова информация в Прищина предадоха, че сърбите в страната подготвят обявяването на автономия. На свой ред пък белградските медии са категорични, че албанците планират да установят контрол върху язовира и ВЕЦ-а, разположени в северната част на Косово, населена предимно със сърби. \r\nНякои западни медии съобщиха, че засиленото присъствие на силите на KFOR е свързано с военно учение.  Тереза Герова", "date": "2018.08.06", "title": "„Фокус“ (Македония): От KFOR уверяват, че ситуацията край Газивода е спокойна"}
{"url": "http://www.focus-news.net/news/2018/08/06/2553511/otets-boris-praznikat-preobrazhenie-tseli-da-predpazi-apostolite-ot-uninie-pri-vida-na-hristovite-stradaniya-i-da-ukrepi-vyarata-im.html", "text": "Празникът Преображение Господне има за цел да предпази апостолите от униние при вида на Христовите страдания и да укрепи вярата им. Това каза за  Радио „Фокус” – Бургас  Отец Борис, свещеник в храм „Преображение Господне” в Поморие. По думите му още от първите векове на християнството празникът ни припомня едно от важните евангелски събития от земния път на Спасителя – явяването Му в небесната слава пред апостолите Петър, Йоан и Яков. „Христос често беседвал с учениците си за своите страдания. Той казвал, че Нему предстои да бъде отхвърлен и убит. Сърцата на учениците се изпълвали със скръб от тези думи. За да укрепи вярата им, Христос взел трима от апостолите и се изкачил на Таворската планина близо до Галилея. Отдалечил се, започнал да се моли, а те заспали. Когато събудили, видели Христос преобразен – лицето Му светело като слънце, а дрехите Му били бели като сняг”, каза още свещеникът. По думите му юдеите не са познавали Христос. Надявали са се, че очакваният месия ще ги освободи от робството на чужденците, ще ги възвеличи със земна слава и ще седне на Давидовия престол. Те не са разбрали, че в пророчеството се говори за небесно, а не за земно царство; за вечни блага, а не за земна слава. \r\nМария ГЕОРГИЕВА", "date": "2018.08.06", "title": "Отец Борис: Празникът Преображение цели да предпази апостолите от униние при вида на Христовите страдания и да укрепи вярата им"}
{"url": "http://www.focus-news.net/news/2018/08/06/2553514/mariya-belcheva-kmet-na-kuklen-dokraya-na-denya-shte-imame-reshenie-dali-ostava-v-sila-bedstvenoto-polozhenie.html", "text": "Докрая на деня ще имаме решение дали остава в сила бедственото положение. Това каза за  Агенция „Фокус“  кметът на Община Куклен Мария Белчева във връзка с частичното бедствено положение в общината. Тя поясни, че в село Добралък все още работят машини. „Отделно доукрепваме пътя, който достига до там“, каза Белчева и уточни, че в самото населено място движението се осъществява пеша. „Няма улици, които да са проходими с автомобили“, поясни още Белчева.  \r\nДеница КИТАНОВА", "date": "2018.08.06", "title": "Мария Белчева, кмет на Куклен: Докрая на деня ще имаме решение дали остава в сила бедственото положение"}
{"url": "http://www.focus-news.net/news/2018/08/06/2553517/zhuliyan-minev-odmvr-dobrich-okolo-5-000-prevozni-sredstva-vlizat-vseki-den-prez-gkpp-durankulak-prez-letniya-sezon.html", "text": "Около 5 000 превозни средства влизат всеки ден през ГКПП „Дуранкулак” през летния сезон. Това съобщи Жулиян Минев, началник на Сектор „Пътна полиция“ към Областната дирекция на МВР в Добрич, предаде кореспондент на  Радио „Фокус” – Варна . Направен е оглед на всички републикански пътища в региона. Проверени са състоянието на пътните настилки, на пътна маркировка и вертикална сигнализация. Засилено е полицейското присъствие по основни пътни артерии в областта, като акцент е поставен на направленията, водещи към Черноморието. В края на месец юни са започнали съвместни проверки на румънски и български полицейски патрули. „Инспектира се едрогабаритната селскостопанска техника, която се придвижва по пътищата на областта\", допълни Жулиян Минев. По думите му такава техника създава затруднения по път I-9 Дуранкулак – Варна, който е изключително натоварен в този период на годината. Особено интензивно е движението на автомобили и по второкласната пътна мрежа. Най-натоварен е участъкът Добрич – Варна, където за денонощие преминават приблизително 7 600 превозни средства.  \r\nЖулиета НИКОЛОВА", "date": "2018.08.06", "title": "Жулиян Минев, ОДМВР - Добрич: Около 5 000 превозни средства влизат всеки ден през ГКПП „Дуранкулак” през летния сезон"}
{"url": "http://www.focus-news.net/news/2018/08/06/2553519/ivan-kaburov-zemedelets-niski-dobivi-ot-zarneno-zhitnite-kulturi-se-nablyudava-v-pazardzhishkiya-region-sled-poreditsata-ot-intenzivni-valezhi.html", "text": "Ниски добиви от зърнено-житните култури се наблюдава в Пазарджишкия регион след поредицата от интензивни валежи през последните два месеца. Това каза за  Радио „Фокус“ – Пазарджик  Иван Кабуров, земеделски производител от Пазарджик. По думите му преди дъждовете са се жънели по 300 дка на ден, а сега едва по 100 дка. „Към момента има сериозен недостиг на хлебна пшеница заради дъждовете и зърното вече е станало фуражно. Изкупната му цена е около 0.29 лв./кг, а на пшеницата – около 0.35 лв./кг. Променя има и в очакваните добиви. В началото на жътвата средните добиви са били 600 - 700 кг/дка, което е много добро постижение за региона. Но след началото на валежите добивите са спаднали до 550 - 550 кг./ дка. Освен че зърното е по-малко, то е и с лошо качество, нерядко покълнало на класа“, уточни Карубов. Той допълни, че засега сравнително добро е състоянието на слънчогледа и ако няма силни валежи и ветрове, за да го изронят, реколтата ще е добра. \r\nАлбена ЖИЛЕКОВА", "date": "2018.08.06", "title": "Иван Кабуров, земеделец: Ниски добиви от зърнено-житните култури се наблюдава в Пазарджишкия регион след поредицата от интензивни валежи"}
{"url": "http://www.focus-news.net/news/2018/08/06/2553521/kardzhali-4-500-lv-i-zlatni-nakiti-sa-otkradnati-ot-zhilishte-v-grada.html", "text": "4 500 лв. и златни накити са откраднати от жилище в града. Това съобщиха от  ОДМВР - Кърджали . Сигналът за кражбата е подаден в полицейското управление. Престъплението е извършено в интервала от 10.00 часа на 3 август до 16.00 часа на 5 август. От жилището били откраднати 4 500 лв. и златни накити. Дежурна оперативна група от РУ - Кърджали е направила оглед на мястото на произшествието. Образувано е досъдебно производство и се издирва извършителят на кражбата.", "date": "2018.08.06", "title": "Кърджали: 4 500 лв. и златни накити са откраднати от жилище в града"}
{"url": "http://www.focus-news.net/news/2018/08/06/2553518/dimitar-zdravkov-kmet-na-sadovo-vse-oshte-ne-e-ukrepena-digata-na-reka-chaya-kray-katunitsa-kadeto-byaha-zaleti-zemedelski-imoti.html", "text": "Все още не е укрепена дигата на река Чая край Катуница, където бяха залети земеделски имоти. Това каза за  Радио „Фокус” - Пловдив  кметът на Община Садово Димитър Здравков. Общината е в бедствено положение от миналия четвъртък заради придошлите води на река Чая. „Укрепването на дигата е започнало, но не е довършено”, добави Здравков. От Общината очакват Напоителни системи да почистят и коритото на реката. „Ние настояваме за цялостно укрепване на дигата и почистване на коритото от наноси. То не е чистено повече от 20 години”, добави кметът Здравков. Той поясни, че кметовете на общини се разпореждат с коритото на реките само, когато те са в урбанизирана територия. В противен случай това е задължение на Напоителни системи. \r\nДесетки стопани от Садовско пострадаха при наводнението. Нивите им останаха под вода, а продукцията е съсипана. Ето защо те организираха протест, с който настояват институциите да вземат мерки това да не се случва повече. В противен случай протестите им ще продължат. \r\nЦветана ТОНЧЕВА", "date": "2018.08.06", "title": "Димитър Здравков, кмет на Садово: Все още не е укрепена дигата на река Чая край Катуница, където бяха залети земеделски имоти"}
{"url": "http://www.focus-news.net/news/2018/08/06/2553522/sofiyska-rayonna-prokuratura-zadarzha-42-godishen-mazh-za-otpraveni-ot-nego-zakani-s-ubiystvo-na-dvama-dushi.html", "text": "Софийска районна прокуратура задържа 42-годишен мъж за отправени от него закани с убийство на двама души. Това съобщиха от пресцентъра на  Прокуратура на Република България . Ж. Камберов е привлечен към наказателна отговорност за две престъпления: \r\n- в периода от 6 април 2018 г. до 29 юли 2018 г. в София, в условията на продължавано престъпление с две деяния, извършени съответно на 6 април 2018 г. и на 29 юли 2018 г., се заканил с убийство на лице с инициали С. М., като това заканване би могло да възбуди у нея основателен страх за осъществяването му; като на посочените две дати и отправил нецензурни реплики, допълнени от заявлението „Ще те претрепя!“, както и „Ще те заколя, ще те убия!“. \r\n - в периода от 26 юли 2018 г. до 29 юли 2018 г. в София, в условията на продължавано престъпление се заканил с убийство на лице с инициали В. Д., като това заканване би могло да възбуди у него основателен страх за осъществяването му; като на посочените две дати му отправил репликите „Ще убия теб, жена ти и детето ти!“, както и „Ще те заколя, ще те убия!“. \r\nПредвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС днес за разглеждане на искане за вземане спрямо него на мярка за неотклонение „Задържане под стража“.", "date": "2018.08.06", "title": "Софийска районна прокуратура задържа 42-годишен мъж за отправени от него закани с убийство на двама души"}
{"url": "http://www.focus-news.net/news/2018/08/06/2553509/slavka-chakarova-kmet-na-chepelare-ostava-v-sila-chastichnoto-bedstveno-polozhenie-v-obshtinata-zapochva-obrushvaneto-po-glavniya-pat-do-selo-zabardo.html", "text": "Остава в сила частичното бедствено положение в общината– започва обрушването по главния път до село Забърдо. Това каза за  Агенция „Фокус“  кметът на Община Чепеларе Славка Чакърова във връзка с обявеното на 31 юли 2018 частично бедствено положение в общината. „Решението на кризисния щаб е след като се извършат аварийните дейности да отменим частичното бедствено положение. Обадих се на алпинистите да отидат сега по обяд да огледат ситуацията и да започват обрушване - днес и утре. Евентуално в сряда ще имаме информация дали сме готови“, коментира Чакърова.  \r\nТя поясни, че главният път до село Забърдо е 13 км и припомни, че на 7-ми км е станало срутище вследствие на обилните дъждове, което се намира в опасен терен. „Там в момента трябва да се извърши обрушване, за да спрат да падат камъните“, каза тя. По думите й така ще може да се направи геоложко проучване, чиято цел е да установи на каква дълбочина е здрава основата.  Славка Чакърова припомни, че общината е предприела аварийни действия преди месец и половина, в които е вложила минимални средства. „Над 480 хил. лв. са необходими, а общината не разполага с бюджет, който изисква трайното решение. Съвсем скромно с 32 хил. лв. направихме обрушване, почистихме, извозихме камъните и поставихме мрежи“, допълни Чакърова, като допълни, че това са били превантивни действия.  \r\nДеница КИТАНОВА", "date": "2018.08.06", "title": "Славка Чакърова, кмет на Чепеларе: Остава в сила частичното бедствено положение в общината– започва обрушването по главния път до село Забърдо"}
{"url": "http://www.focus-news.net/news/2018/08/06/2553524/zhuliyana-minev-odmvr-dobrich-bez-podobrenie-sa-dannite-za-patniya-travmatizam-v-oblastta-ot-nachaloto-na-godinata.html", "text": "Без подобрение са данните за пътния травматизъм в областта от началото на годината до сега, в сравнение със същия период на 2017 г. Това заяви Жулияна Минев, началник на Сектор „Пътна полиция“ към Областната дирекция на МВР в Добрич, предаде кореспондент на  Радио „Фокус” – Варна . „Обстановката в региона дори е влошена, с двама души повече са тази година убитите при пътни произшествия\", съобщи Минев. Ранените са с 9 души по-малко. По думите му се отчита незадоволително общо състояние на пътните настилки и маркировки в областта. Всичко това също се явява предпоставка за произшествия на пътя. „Силно повредени са пътните настилки по третокласна и четвъртокласна пътна мрежа в областта. Отчита се, че като цяло не е добро състоянието на пешеходните пътеки в областта по отношение на сигнализация, отстояние една от друга, строителни материали, използвани за направата им, за да се предотврати плъзгане на пешеходците\", каза още той. Жулиян Минев допълни, че се отчита липса на действия всички нередности да бъдат отстранени. По думите му конкретно за Добрич пешеходните пътеки не отговарят на изискването да има предупредителни надписи и специално осветление.  \r\nЖулиета НИКОЛОВА", "date": "2018.08.06", "title": "Жулияна Минев, ОДМВР - Добрич: Без подобрение са данните за пътния травматизъм в областта от началото на годината"}
{"url": "http://www.focus-news.net/news/2018/08/06/2553526/nikolay-dubaro-obshtina-burgas-izlozhbite-na-aton-sa-unikalni-i-za-nas-e-ogromna-chest-da-badem-tehen-domakin.html", "text": "Изложбите на Атон са уникални и за нас е огромна чест да бъдем техен домакин. Това каза за  Радио „Фокус“ – Бургас  Николай Дубаров, главен художник на Община Бургас по повод откриването на уникалната изложба „Атон. Фотографии и гравюри от Света гора“. „Ще бъдат представени фотографии от зората на фотографията, от както тя е измислена като такава. Само чрез стари фотографии ще бъдат представени събития, които са много важни за православния свят и духовните среди“, каза още Дубаров. По думите му ще бъдат представени гравюри от дървени подложки и месингови плаки, печатани върху хартия. „Навремето светът не е бил толкова богат и голяма част от хората не са можели да си позволят дървена икона, направена от зограф и това е наложило създаването на хартиените икони. Освен това изложбата и важна и поради факта, че половината човечество - жените, няма право да стъпва на Атон, тъй като това е градината на Светата майка. Тази изложба ще им даде възможност да се запознаят с много от тайнствата на Света гора“, допълни Дубаров. \r\nИзложбата ще отвори врати днес от 18.00 часа в зала „Ал. Г. Коджакафалията“ на Културен център „Морско казино. Тя ще гостува в града до края на септември. \r\nВеселина НИКОЛОВА", "date": "2018.08.06", "title": "Николай Дубаро, Община Бургас: Изложбите на Атон са уникални и за нас е огромна чест да бъдем техен домакин"}
{"url": "http://www.focus-news.net/news/2018/08/06/2553530/shumen-60-godishen-mazh-e-zadarzhan-za-shofirane-s-311-promila-alkohol.html", "text": "60-годишен мъж е задържан за шофиране с 3.11 промила алкохол. Това съобщиха от  ОДМВР - Шумен . Проверката е извършена на 3 август около 19.45 часа на ул. “Университетска“ близо до сектор „Пътна полиция“. Х.Х. бил зад  волана на лек автомобил Фолксваген „Голф“ с шуменска регистрация. Водачът отказал да даде кръвна проба за анализ. Задържан бил за срок до 24 часа в полицейското управление в Шумен. Образувано е бързо производство.", "date": "2018.08.06", "title": "Шумен: 60-годишен мъж е задържан за шофиране с 3.11 промила алкохол"}
{"url": "http://www.focus-news.net/news/2018/08/06/2553529/sport-svetlana-kuznetsova-specheli-turnira-po-tenis-vav-vashington.html", "text": "Светлана Кузнецова спечели турнира по тенис във Вашингтон, след като се наложи над Дона Векич с 4:6, 7:6, 6:2 в двубой, продължил два часа и 33 минути.  \r\nТитлата от Вашингтон е първа за рускинята в турнир на WTA от две години насам. В момента Кузнецова е на 128-мо място в световната ранглиста, което я прави най-нископоставеният шампион в турнир на твърди кортове в историята.", "date": "2018.08.06", "title": "Спорт: Светлана Кузнецова спечели турнира по тенис във Вашингтон"}
{"url": "http://www.focus-news.net/news/2018/08/06/2553527/burgas-28-godishen-mazh-e-zadarzhan-za-krazhba-na-45-000-lv-ot-restorant-v-selo-lozenets.html", "text": "28-годишен мъж е задържан за кражба на 45 000 лв. от ресторант в село Лозенец. Това съобщиха от  ОДМВР – Бургас . В резултат на съвместните действия на служители от Районно управление – Царево и отдел „Криминална полиция“ при ОДМВР – Бургас е установен и задържан 28-годишен мъж с инициали А.М. от Пловдив, който на 30 юли т.г. извършил кражба на сумата от 45 000 лв., съхранявана в метална каса в офиса на ресторант в село Лозенец. От множеството процесуално-следствени действия и иззети трасологични и биологични следи по безспорен начин е доказана съпричастността на А. М. към извършеното престъпление, като от 3 август т.г. състав на Царевски районен съд взел спрямо пловдивчанина постоянна мярка „задържане под стража“. Работата по случая продължава.", "date": "2018.08.06", "title": "Бургас: 28-годишен мъж е задържан за кражба на 45 000 лв. от ресторант в село Лозенец"}
{"url": "http://www.focus-news.net/news/2018/08/06/2553532/sliven-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ - Сливен ще проведат приемни за граждани. Това съобщиха от пресцентъра на  ПП ГЕРБ . Приемните се организират всеки понеделник от 9.30 до 16.30 часа.  \r\nГрафикът на общинските съветници от ГЕРБ – Сливен за месец август е следният: \r\n- 13 август от 9.30 до 16.30 часа – Христо Котов и Живко Минчев \r\n- 20 август от 9.30 до 16.30 часа – Силвия Маринова и Димитър Батаков  \r\n- 27 август от 9.30 до 16.30 часа – Георги Николаев и Керанка Стамова \r\n- 3 септември от 9.30 до 16.30 часа - Георги Стоянов и Димитър Павлов \r\nПредварително записване се прави на тел. 044/63 32 23.", "date": "2018.08.06", "title": "Сливен: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/08/06/2553533/burgas-29-godishna-nemska-turistka-se-e-udavila-v-rayona-na-tsentralniya-plazh-kray-sozopol.html", "text": "29-годишна немска туристка се е удавила в района на централния плаж край Созопол. Това съобщиха от  ОДМВР – Бургас . Сигналът е подаден на 3 август т.г. около 20.34 часа в Районно управление – Созопол. Съобщено е за инцидент в района на централния созополски плаж, при който в морето започнала да се дави жена. Тялото ѝ е извадено на брега, но дошлия на място медицински екип констатирал настъпването на смъртта на жената. Установено е, че това е 29-годишна немска туристка, пристигнала в България на 2 август т.г. и отседнала в Созопол. Трупът на германката е откаран за аутопсия в отделение „Съдебна медицина“ при УМБАЛ – Бургас.", "date": "2018.08.06", "title": "Бургас: 29-годишна немска туристка се е удавила в района на централния плаж край Созопол"}
{"url": "http://www.focus-news.net/news/2018/08/06/2553534/der-standard-sebastian-kurts-shte-lobira-za-da-na-referenduma-za-imeto-na-makedoniya.html", "text": "Три седмици преди насрочения за края на септември референдум за името на Македиония, канцлерът на Австрия Себастиан Курц ще пристигне в Скопие, за да демонстрира подкрепа за колегата си Зоран Заев, отбелязват в редакцията на националния ежедневник  Der Standard . \r\nКурц ще посети Скопие на 7 септември по покана на македонския премиер Зоран Заев, потвърдиха от Виена, като същевременно припомниха, че правителството на Австрия подкрепя постигнатия между Македония и Гърция договор за името. „Споразумението е важна стъпка напред в процеса на приближаване на Македония към Европейския съюз“, подчерта Курц, допълвайки, че евроинтеграцията на страните от Западните Балкани, включително на Македония, е сред приоритетите на австрийското председателство на Съвета на ЕС.  \r\nБез региона Общността няма да бъде завършена, категоричен бе австрийският канцлер. \r\nВ Скопие Курц ще разговаря с македонския си колега и за напредъка в Мониторинговия процес, който Брюксел стартира в средата на юли като първа стъпка за започването на преговорния процес за членство в ЕС на балканската държава. Обсъдена ще бъде и темата за нелегалната миграция, тъй като Македония е „важен и надежден партньор на ЕС\" по този въпрос и страната е „допринесла значително за затварянето на Балканския път\".  Тереза Герова", "date": "2018.08.06", "title": "Der Standard: Себастиан Курц ще лобира за „да“ на референдума за името на Македония"}
{"url": "http://www.focus-news.net/news/2018/08/06/2553528/blagoevgrad-edna-tsarkva-v-grada-nosi-imeto-preobrazhenie-gospodne.html", "text": "Една църква в Благоевград носи името „Преображение Господне“. Това каза за  Радио „Фокус“ – Пирин  Аделина Стефанова, уредник в храм „Въведение Богородично“ – Благоевград. Храмът се намира до старите гробища на града. Традиционно там всяка година се отслужва света Литургия на днешния празник. „Не знам дали на друго място в областта има църква с това име, но разбира се, че има на много места в страната храмове с името „Преображение Господне“. В повечето случаи църквите и манастирите се кръщават с имена на светци, за да може хората да празнуват своите имени дни. Този празник е изключително голям, изключително тежък и ние го отбелязваме подобаващо“, каза още Аделина Стефанова. По думите ѝ в някои селища Преображение се осмисля като ден, граничен между лятото и есента и свързан с „преобразяването” на слънцето и живата природа. \r\nЛивия НИНОВA", "date": "2018.08.06", "title": "Благоевград: Една църква в града носи името „Преображение Господне“"}
{"url": "http://www.focus-news.net/news/2018/08/06/2553523/rtk-kosovo-sasht-ne-sa-promenili-pozitsiyata-si-za-kosovo-tvardi-amerikanskiyat-poslanik-v-belgrad.html", "text": "Дипломатическият представител на САЩ в Сърбия Кайл Скот заяви, че не очаква администрацията на президента Доналд Тръмп да промени драстично позицията на Вашингтон за статута на Косово, предава  Radio Television of Kosovo (RTK) . \r\n„Американските интереси не се променят от един президент до друг\", подчерта Скот, добавяйки, че администрацията на САЩ иска мир и стабилност в региона, демокрация, по-силни икономически отношения и евроинтеграция. Съгласно думите му, в САЩ са уверени, че без нормализиране на отношенията и дългосрочно споразумение между Белград и Прищина няма да има стабилен мир в региона. Тереза Герова", "date": "2018.08.06", "title": "RTK (Косово): САЩ не са променили позицията си за Косово, твърди американският посланик в Белград"}
{"url": "http://www.focus-news.net/news/2018/08/06/2553525/veliko-tarnovo-tri-pravoslavni-hrama-v-oblastta-nosyat-imeto-preobrazhenie-gospodne.html", "text": "Три православни храма в областта носят името Преображение Господне, предаде репортер на  Радио „Фокус“ – Велико Търново . Това са Преображенският манастир при село Самоводене, Църква „Св. Преображение“ в Свищов и Марянски манастир „Преображение Господне“ в село Марян, община Елена. \r\nПреображенският манастир е най-големият от манастирите, разположени около Велико Търново и 4-ти по големина в България. Основан е по времето на Втората българска държава през 13 - 14 в. Първоначално манастира е бил метох на Ватопедския манастир от Света Гора, но през 1360 г. се сдобива с автономност. Възникването на Преображенския манастир се свързва с личността на втората жена на българския цар Иван - Александър – Сара и сина им цар Иван Шишман, които даряват много средства за неговата реконструкция и ремонт. Поради това манастирът е известен и като Сарин или Шишманов. Той играе и важна роля в духовния живот на българската столица през 14 в. \r\nВ Северна България по аналогия с Христовото Преображение смятат, че на Преображение времето започва да се преобразява, водите в изворите и реките изстиват и вече не стават за къпане. Застудяват дните и нощите. \r\nМария НЕДЕВА", "date": "2018.08.06", "title": "Велико Търново: Три православни храма в областта носят името Преображение Господне"}
{"url": "http://www.focus-news.net/news/2018/08/06/2553536/burgas-62-godishen-cheshki-turist-se-e-udavil-v-moreto-kray-plazh-atliman-v-kiten.html", "text": "62-годишен чешки турист се е удавил в морето край плаж „Атлиман“ в Китен. Това съобщиха от  ОДМВР – Бургас . Сигналът е подаден на 3 август т.г. около 23.30 часа в Районно управление – Приморско. Съобщено е за инцидент на плаж „Атлиман” в Китен, при който около 23.00 часа в бурното море се удавил 62-годишен чешки турист, пристигнал в България на 25 юли т.г. и отседнал в Китен. Тялото му е изпратено за аутопсия в отделение „Съдебна медицина” при УМБАЛ – Бургас.", "date": "2018.08.06", "title": "Бургас: 62-годишен чешки турист се е удавил в морето край плаж „Атлиман“ в Китен"}
{"url": "http://www.focus-news.net/news/2018/08/06/2553535/shumen-dvama-mazhe-sa-zadarzhani-za-predlagane-na-podkup-na-politseyski-sluzhitel.html", "text": "Двама мъже са задържани в полицейското управление в Шумен за предлагане на подкуп на полицейски служител. Това съобщиха от  ОДМВР - Шумен . Около 11.45 часа вчера на кръстовище образувано от улиците „Славянка“ и „Балчик“ в село Развигорово за проверка е спрян водач на лек автомобил Ауди със словенска регистрация, управляван от 33-годишния М.О., роден в Република Турция. Изяснено е, че управлява с нередовни пътни документи - без свидетелство за управление на моторно превозно средство. Униформен служител му обяснил, че ще му бъде съставен акт за установено административно нарушение по Закона за движение по пътищата. Водачът и пътуващият на дясната седалка в автомобила Х.П. на 26 г. от Шумен предали на полицейския служител документ на автомобила. Освен документа на автомобила имало и парична сума. За случая е уведомен прокурор от ОП - Шумен. Извършен е оглед, по време на който станало ясно, че е предложен подкуп в размер на 15 евро на полицейски служител да не извърши действия по служба. М.О. на 33 г. и Х.П. 26 г. за задържани за срок до 24 часа РУ - Шумен. Образувано е досъдебно производство.", "date": "2018.08.06", "title": "Шумен: Двама мъже са задържани за предлагане на подкуп на полицейски служител"}
{"url": "http://www.focus-news.net/news/2018/08/06/2553537/veliko-tarnovo-dvama-mazhe-sa-zadarzhani-za-otglezhdane-na-rasteniya-ot-roda-na-konopa.html", "text": "Двама мъже са задържани за отглеждане на растения от рода на конопа. Криминалисти от Горна Оряховица са задържали двамата мъже в момент на поливане на насаждения от рода на конопа. Това съобщиха от  ОДМВР – Велико Търново . При провеждане на полицейска операция в събота за противодействие отглеждането и разпространението на наркотични вещества е извършена проверка в местност в землището на село Горски Горен Тръмбеш. В момент на поливане и наторяване на 15 растения от рода на конопа полицейските служители заварили двама мъже на 31 и 42 години и двамата от село Драганово, известни на полицията и осъждани. Растенията са с различна височина и са иззети. Иззети са още бутилки за напояване, тор и аминокиселини за бърз растеж. При извършения оглед на местопроизшествието е установено, че двамата са прокарали вода до мястото от намираща се в близост чешма. Мъжете са задържани с полицейски мерки до 24 часа. Двамата са били привлечени като обвиняеми, наложени са им мерки за неотклонение „парична гаранция“. На 42-годишния мъж в размер на 500 лв., а на приятеля му в размер на 300 лв. Работата по документиране на цялата им престъпна дейност продължава.", "date": "2018.08.06", "title": "Велико Търново: Двама мъже са задържани за отглеждане на растения от рода на конопа"}
{"url": "http://www.focus-news.net/news/2018/08/06/2553520/kanal-5-makedoniya-ochakva-se-ot-mvr-na-makedoniya-da-razkriyat-detayli-okolo-intsidenta-na-mechkin-kamen.html", "text": "Министерството на вътрешните работи на Македония ще разкрие детайли от разследването на лицата, които предизвикаха инциденти при честването на Илинден на Мечкин Камен край Крушево, организирано от държавния глава Георги Иванов, предава скопската телевизия  „Канал 5“. , като припомня, че на събитието присъстваха редица чуждестранни дипломати. \r\nНа разпит бяха призовани десетина души и ако се стигне до решение за подвеждането им под отговорност, МВР ще информира своевременно обществеността, увериха от ведомството. Междувременно се очаква дисциплинарната комисия на Министерството на отбраната да потвърди и санкционира участието на професионалния войник в инцидента. \r\nСлед инцидента от МВР на Македония поясниха, че са направил предварителна оценка на ситуацията със сигурността в Крушево.  В отговор на полемика в социалната мрежа „Фейсбук“, говорителят на правителството в Скопие Миле Бошняковски съобщи, че организатор на събитието в Крушево е президентът Георги Иванов, а не управляващите или местната власт. \r\nНа въпроса кой е отговарял за сигурността на събитието и за контраразузнавателните информации, с оглед на факта, че е било обявено присъствието на високопоставени чуждестранни дипломати, начело с Матю Палмър, заместник-помощник държавен секретар в Държавния департамент на САЩ за Европа и Евразия, Бошняковски потвърди, че вътрешнополитическото ведомство в Скопие е направило оценка на сигурността, която е представена на организатора. Тереза Герова", "date": "2018.08.06", "title": "„Канал 5“ (Македония): Очаква се от МВР на Македония да разкрият детайли около инцидента на Мечкин Камен"}
{"url": "http://www.focus-news.net/news/2018/08/06/2553539/burgas-20-000-kasa-tsigari-bez-banderol-sa-izzeti-pri-proverka-na-ukrainski-avtobus-v-pomorie.html", "text": "20 000 къса цигари без бандерол са иззети при проверка на автобус в Поморие. Това съобщиха от  ОДМВР - Бургас . Проверката се е провела на 5 август т.г. около 08.30 часа от служители от сектор \"Икономическа полиция\" при ОДМВР - Бургас съвместно със служители от Районно управление - Поморие. Те претърсили автобус с украинска регистрация, с водач 54-годишен украински гражданин с инициали Б.М., паркиран на поморийската улица \"Солна\" №1, като намерили и иззели общо 20 000 къса цигари без акцизен бандерол. Б.М. е задържан за срок до 24 часа. По случая е образувано досъдебно производство.", "date": "2018.08.06", "title": "Бургас: 20 000 къса цигари без бандерол са иззети при проверка на  украински автобус в Поморие"}
{"url": "http://www.focus-news.net/news/2018/08/06/2553538/kyustendil-edin-kandidat-e-podal-dokumenti-za-obshtestvenata-porachka-svarzana-s-proektirane-i-uprazhnyavane-na-kontrol-za-obekti-v-grad-dupnitsa.html", "text": "Един кандидат подаде документи за обществената поръчка „Проектиране, СМР и упражняване на авторски надзор на обекти в град Дупница – Преходно жилище и Център за социална рехабилитация и интеграция“ в две обособени позиции, която е финансирана от ОП „Региони в растеж“ 2014-2020. Това съобщи за  Радио „Фокус“ – Кюстендил  Христо Апостолов, експерт „Връзки с обществеността“ към Община Дупница. Комисията с председател зам.-кметът по европейските проекти Красимир Георгиев отвори документите на участника – „ГДС-Руен“ ДЗЗД – Кюстендил, който подаде документи само за втора позиция – – въвеждане на енергоспестяващи мерки в сградата на ЦСРИ с прогнозна стойност 59 894.59 лв. без ДДС. \r\nПо първа обособена позиция – изграждане на самото преходно жилище, процедурата ще бъде прекратена и избран изпълнител чрез друг от вариантите на Закона. Преходното жилище е с капацитет 8 човека и е за младежи от 15 до 18 години. Прогнозната стойност е 232 427.45 лв. без ДДС, а максималният срок за реализацията е 240 дни. То ще бъде изградено в района на бившите казарми, където се оформя „социален квартал“. На следващо заседание, след проверка на документите, ще бъде отворено ценовото проедложение.", "date": "2018.08.06", "title": "Кюстендил: Един кандидат е подал документи за обществената поръчка, свързана с проектиране и упражняване на контрол за обекти в град Дупница"}
{"url": "http://www.focus-news.net/news/2018/08/06/2553540/veliko-tarnovo-v-obshtinata-se-provede-sreshta-za-opredelyane-na-merki-v-nachaloto-na-aktivniya-sezon-za-darvodobiv.html", "text": "Днес по инициатива на кмета на Община Велико Търново се проведе работна среща за набелязване на мерки в началото на активният сезон за добив на дървесина. Това съобщиха от пресцентъра на  Община Велико Търново . В срещата взеха участие държавните и общински институции, фирмите, работещи в областта на дърводобива, полиция, КАТ, ДАИ, Инспекция по труда, кметове на населени места. \r\nПо време на срещата бяха обсъдени всички проблеми, свързани с достъпа до горски територии, добива и извозването на добитите количества дървесина. \r\nФирмите в областта на дърводобива поставиха въпроси, свързани с необходимостта от точно и ясно регламентиране на полските и горски пътища, които биха могли да ползват в процеса на работата си без да увреждат инфраструктурата. От страна на държавните и общински власти фирмите получиха уверения в готовността и добрата воля да се съдейства за уточняване на тези пътища и привеждането им във вид, който позволява да се използват. \r\nПредставителите на дърводобивната индустрия поискаха и получиха гаранции, че ще бъдат прецизирани пътните знаци, които ще указват достъп за техника, чиято товароносимост е до 10 тона. \r\nДържавните институции ще продължат интензивно да извършват проверки за спазването от представителите на дърводобивните фирми за спазване на Закона за движение по пътищата, за спазване на ограниченията за товароносимост.  \r\nОт ДАИ информираха, че институцията от няколко дни разполага с кантар, който позволява точно измерване на товарите. \r\nПроверки ще бъдат извършвани и за спазване на уточнените и съгласувани места за претоварни станции, за спазване на правилата за противопожарна защита, както и за спазване на трудовото законодателство и сключването на трудови договори с работниците, които дърводобивните компании наемат.", "date": "2018.08.06", "title": "Велико Търново: В Общината се проведе среща за определяне на мерки в началото на активния сезон за дърводобив"}
{"url": "http://www.focus-news.net/news/2018/08/06/2553543/sofiya-vremenno-dvizhenieto-se-osashtestvyava-samo-v-aktivnata-lenta-po-avtomagistrala-trakiya-pri-km-10-v-posoka-burgas-poradi-patnotransportno-proizshestvie.html", "text": "Временно движението се осъществява само в активната лента по автомагистрала „Тракия“ при км 10 в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Ограничено е движението в скоростната лента, като движението се регулира от Пътна полиция.", "date": "2018.08.06", "title": "София: Временно движението се осъществява само в активната лента по автомагистрала „Тракия“ при км 10 в посока Бургас поради пътнотранспортно произшествие"}
{"url": "http://www.focus-news.net/news/2018/08/06/2553545/inzh-yuliy-sirakov-yuzdp-nablyudava-se-trayna-tendentsiya-za-namalyavane-na-narusheniyata-v-gorskite-teritorii.html", "text": "Наблюдава се трайна тенденция за намаляване на нарушенията в горските територии. Това каза за  Радио „Фокус“ – Пирин  инж. Юлий Сираков, главен експерт „Опазване на горските територии” към Югозападно държавно предприятие. По думите му това се дължи на предприетите мерки от страна на Министерството на земеделието, храните и горите, Изпълнителна агенция по горите и Югозападно държавно предприятие, а именно: „Въвеждането на електронния превозен билет; Въвеждането на единен телефон 112; Допълнителното маркиране с пластини с уникален идентификационен номер; Въвеждането на ревизии на охранителните участъци на горските стражари; Въвеждането на минимално коефициенти на плътност; GPS устройствата на автомобилите и др. Това са все мерки, които доведоха до това, че се наблюдава трайна тенденция за намаляване на нарушенията в горските територии. Като брой на нарушенията се поддържат някакви приблизителни нива, но е важно и искам изрично да подчертая, че като обем и големина нарушенията значително намаляха“, каза още инж. Сираков. Той добави, че ако преди години са се наблюдавали случаи на транспортиране два пъти и повече с един и същи превозен билет, то сега това е почти невъзможно. Експертът подчерта, че към настоящия момент нарушенията основно се изразяват в намаляване на изписания обем и неправилно окачествяване на асортиментите. \r\nЛивия НИНОВА", "date": "2018.08.06", "title": "Инж. Юлий Сираков, ЮЗДП: Наблюдава се трайна тенденция за намаляване на нарушенията в горските територии"}
{"url": "http://www.focus-news.net/news/2018/08/06/2553546/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ преминаването се извършва без проблеми. Спокойна е и обстановката на българо-македонската граница. \r\nЛивия НИНОВА", "date": "2018.08.06", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/08/06/2553547/burgas-remontni-deynosti-se-izvarshvat-v-detskata-gradina-v-selo-ravnets.html", "text": "Усилени ремонтни дейности вървят в детската градина в бургаското село Равнец. Заместник-кметът по образование Йорданка Ананиева провери на място с какво качество и темпо се изпълняват строителните работи, съобщиха от пресцентъра на  Община Бургас . Обновяването е насочено към подобряване на инфраструктурата и енергийната ефективност на сградата на детското заведение. Лицето на градината вече е напълно преобразено с поставената фасадна топлоизолация. Предстои това да се случи и с гърба на постройката. Старата и амортизирана дървена дограма се подменя с нови ПВЦ профили и стъклопакети. Ремонт се извършва и на покрива, който ще бъде покрит с нова хидро- и топлоизолация. \r\nСтарият нафтов котел е демонтиран и негово място се полага съвременна енергоспестяваща отоплителна инсталация, която ще използва дървени пелети. Процесът на работа ще бъде напълно автоматизиран, за още по-голяма ефективност на новата система. Топла вода за битови нужди ще се осигурява както от новата парна инсталация, така и от възобновяем източник на енергия, което допълнително ще понижи сметките за ток от досега използваните електрически бойлери. \r\nДГ \"Теменуга\" в Равнец е последната несанирана градина на територията на община Бургас. Ремонтът ѝ ще доведе до по-добра социална инфраструктура и съвременни условия за обучение в детското заведение, което е посещавано от близо 70 деца. \r\nСъс санирането на градината в Равнец и изграждането на новата сграда на детското заведение в квартал Черно море Община Бургас ще разполага с нови, модерни и напълно реновирани детски градини и ясли. \r\nРемонтните дейности в детската градина в Равнец се изпълнява по Проект \"Красива България\" на Министерство на труда и социалната политика по: Мярка 02 - \"ПОДОБРЯВАНЕ НА СОЦИАЛНАТА ИНФРАСТРУКТУРА\".", "date": "2018.08.06", "title": "Бургас: Ремонтни дейности се извършват в детската градина в село Равнец"}
{"url": "http://www.focus-news.net/news/2018/08/06/2553549/blagoevgrad-nezakonno-orazhie-i-boepripasi-sa-izzeti-pri-proverka-na-koliba-v-mestnostta-preslapo-kray-selo-razdol.html", "text": "Незаконно оръжие и боеприпаси са иззети при проверка на колиба в местността Преслапо край село Раздол. Това съобщиха от  ОДМВР - Благоевград . Проверката е проведена около 17.20 часа на 4 август 2018 г. Полицейски служители на РУ - Сандански са намерили и иззели: гладкоцевно оръжие с неизвестна марка и модел и около 3 бр. силно корозирали ловни патрона. По случая е образувано досъдебно производство. Работата продължава.", "date": "2018.08.06", "title": "Благоевград: Незаконно оръжие и боеприпаси са иззети при проверка на колиба в местността Преслапо край село Раздол"}
{"url": "http://www.focus-news.net/news/2018/08/06/2553550/veliko-tarnovo-nad-203-000-turisti-sa-posetili-muzeynite-obekti-v-oblastta-prez-parvite-6-mesetsa-na-godinata.html", "text": "203 253 туристи са посетили музейните обекти във Велико Търново през първото полугодие на годината. Това съобщи за  Радио „Фокус“ – Велико Търново  Соня Петрова, завеждащ отдел „Връзки с обществеността“ в Регионалния исторически музей. Тя посочи, че се отчита леко повишение на броят на туристите в сравнение със същия период на миналата година, когато музейните обекти са били посетени от 202 895 души. „Ръстът е минимален, но тенденцията е на лице. Тази тенденция се запазва и през седмия месец на годината – юли, който също бележи лек ръст в сравнение с миналата година“, посочи Соня Петрова. Българските туристи са 60 705, а чужденците – 87 094. Тя подчерта, че посетителите са от всички континенти на земното кълбо. Най-много са тези от северната ни съседка Румъния – почти 15 000. Туристите от Франция са 9 000, а от Великобритания и Испания – по 5 500. Азия е представена с Китай с около 6 000 туристи. От Япония те са 1 200, а от другите азиатски държави – Корея, Хонконг, Малайзия – 4 600. Туристите от Северна Америка – САЩ, Канада, Мексико, пристигат във Велико Търново от круизните кораби по река Дунав. Тяхната цифра общо е 17 296. Туристите от Нова Зеландия и Австралия са 1 530, от Южна Америка – 517, а от Африка – 92. \r\nПовечето български туристи са семейства, които обикалят страната и отивайки или връщайки се от морето посещават Велико Търново. Семейните билети важат, както за българите, така и за чужденците. „Много често, когато туристите остават в града ни, те ползват и комбинираните ни билети, които са двудневни. Има и индивидуални, има и семейни билети, които им предоставят възможност да разгледат 10 музея на скромната сума от 20 лева, а за семейства – 30 лева, което чисто финансово не натоварва бюджета им. Имаме вече доста млади туристи от цяла Европа, които пътуват в младежки групи, но като цяло тенденцията за възрастовата граница, която минава 60 години, се запазва“, посочи Соня Петрова. \r\nНадежда КРЪСТЕВА", "date": "2018.08.06", "title": "Велико Търново: Над 203 000 туристи са посетили музейните обекти в областта през първите 6 месеца на годината"}
{"url": "http://www.focus-news.net/news/2018/08/06/2553551/burgas-tovaren-avtomobil-i-darvena-postroyka-sa-izgoreli-pri-pozhar-v-sklad-za-darva-v-sredets.html", "text": "Товарен автомобил и дървена постройка са изгорели при пожар в склад за дърва в Средец. Това съобщиха от  ОДМВР - Бургас . Сигналът е подаден на 3 август т.г. около 5.30 часа в Районно управление - Средец е получено съобщение за пожар в склад за дърва за огрев, разположен на ул. \"8-ми март\" в Средец. Огънят обхванал товарен автомобил \"ГАЗ 53\", дървена постройка и два моторни бензинови триона, собственост на 41-годишен мъж от Средец. Огънят е потушен от един противопожарен автомобил и трима огнеборци. Причините за пожара, както и стойността на нанесените щети са в процес на изясняване от служители на Районно управление – Средец.", "date": "2018.08.06", "title": "Бургас: Товарен автомобил и дървена постройка са изгорели при пожар в склад за дърва в Средец"}
{"url": "http://www.focus-news.net/news/2018/08/06/2553531/veska-nencheva-bsp-vav-viziya-za-balgariya-predlagame-prekratyavane-na-bumashtinata-i-uchitelskata-profesiya-da-stane-regulirana.html", "text": "Във „Визия за България“ предлагаме прекратяване на бумащината и учителската професия да стане регулирана. Това каза народният представител от ПГ на „БСП за България“ и член на Комисията по образование и наука към Народното събрание Веска Ненчева в интервю за  Агенция „Фокус“  за проекта на левицата „Визия за България“. Ненчева обясни, че това  означава професията да е с висока обществена значимост, поставена под контрола и закрилата на държавата. „Оттам нататък вървят добра подготовка на кадрите в университета, задължително поддържане и развитие на квалификацията на вече завършилите учители и работещи с не по-малко от 100 часа годишно за следдипломна квалификация. Тази квалификация не трябва да е самоцелна и в нея да се наливат пари“, коментира народният представител.  \r\nВеска Ненчева обясни, че една от най-големите тегоби на българския учител е бумащината. „Предвидили сме прекратяването ѝ чрез оптимизация на информационната система и дигитализация. Така ще имаме съсредоточаване на усилията на българския учител върху пряката му работа с учениците, а не затрупване с бумащина. Категорично сме за заплащане на учителския труд над средната работна заплата, стимулиране на добри творчески резултати и заплащане на работа при трудни условия, а такива за българския учител има много“, допълни още Ненчева. \r\nПо думите ѝ връщането на респекта към труда на българския учител е част от каузата за спасяване на българското образование. „Факт е, че в основата на образователния процес е учителят. За съжаление, неговият труд, умишлено е принизяван и омаловажаван като фактор във формиране на обществените интереси през последните години. Важно е да започнем с привличане в педагогическите специалности на най-мотивираните и най-добрите средношколци, които да продължат в педагогическите висши училища. Това е част и от предизборната ни платформа, т.е. ние сме последователни във виждането за съхраняване и даване на авторитет на учителската професия“, каза Ненчева.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.06", "title": "Веска Ненчева, БСП: Във „Визия за България“ предлагаме прекратяване на бумащината и учителската професия да стане регулирана"}
{"url": "http://www.focus-news.net/news/2018/08/06/2553552/makfaks-makedoniya-v-kotor-e-strelyano-sreshtu-minibus-prevozvasht-turisti.html", "text": "В черногорския град Котор е била произведена стрелба срещу минибус с хърватски регистрационни номера, в който са пътували туристи, предава македонската информационна агенция  „Макфакс“ , като се позовава на доклад от портала Cdm.me. \r\nСъгласно разпространената информация, на превозното средство с дубровнишка регистрация са счупени задните прозорци. Според собственика на минибуса е истинско щастие, че при инцидента няма пострадали. Съгласно думите му, стрелбата е била произведена от тераса на сграда, разположена на главния път, по който са пътували туристите. Отбелязва се, че в случая са замесени две 18-годишни момчета. \r\nПолицията в Котор съобщи, че не е запозната с инцидента. На свой ред собственикът на минибуса поясни, че е сигнализирал за него на първия полицейскик патрул, който е срещнал. Това се е случило в Суторина.  Тереза Герова", "date": "2018.08.06", "title": "„Макфакс“ (Македония): В Котор е стреляно срещу минибус, превозващ туристи"}
{"url": "http://www.focus-news.net/news/2018/08/06/2553553/plovdiv-mazh-e-postradal-pri-katastrofa-na-glaven-pat-plovdiv-haskovo-v-rayona-na-popovitsa.html", "text": "Мъж е пострадал при катастрофа на главен път Пловдив – Хасково. Това съобщи за  Радио „Фокус“ - Пловдив  говорителят на ОДМВР. Сигналът е получен тази сутрин около 8.00 часа. По първоначални данни на входа на Поповица лек автомобил с ямболска регистрация предприел ляв завой и отнел предимството на друг лек автомобил с пловдивска регистрация. В резултат на сблъсъка е пострадал 58-годишният водач на втората кола, който е откаран в болница. Алкохолната проба на 50-годишния шофьор на първата кола отчела наличие на 0,81 промила. Произшествието е отработено по административен ред. \r\nЦветана ТОНЧЕВА", "date": "2018.08.06", "title": "Пловдив: Мъж е пострадал при катастрофа на главен път Пловдив – Хасково в района на Поповица"}
{"url": "http://www.focus-news.net/news/2018/08/06/2553541/akomk-makedoniya-chetiri-dni-predi-ilinden-liderat-na-vmro-dpmne-se-e-sreshtnal-s-chlenove-na-sdruzhenieto-hristo-uzunov.html", "text": "На 28 юни, четири дни преди Илинден, лидерът на опозиционната ВМРО-ДПМНЕ Християн Мицкоски се е срещнал в Охридско с членове на сдружението „Христо Узунов“, които след това са присъствали на честването на Мечкин Камен, облечени в черни тениски, на които е бил изобразен ликът на революционера, съобщава скопската електронна медия  АКО.мк . \r\nТе са били част от „охридската пехота\", включила се в Илинденския марш, който събира в Крушево хора от всички краища на Македония.  \r\nПри пристигането на Мечкин Камен, част от тези участници са носили знамена с посланието „Смъртта е последна, когато няма свобода“. Също така, членовете на това сдружение, присъстващи на честването край Крушево, са отправили поздрав, който обикновено използват членове на ВМРО-ДПМНЕ –  три изпънати пръста, които символизират обединена Македония - Вардарска, Егейска, Пиринска. \r\n„Традицията е това, което ни бележи, разграничава, обединява. А когато Македония е под въпрос, тогава тя е неизчерпаем, силен и безкраен източник. Докато има верни пазители на традициите, Македония ще бъде горда, докато има млади хора, които я спазват, Македония е жива, това е мечтата на множество сърца. За мен бе чест днес заедно с много охридчани да изпратим охридската Илинденска пехота, част от Илинденския марш, който ще завърши в Крушево на 2 август, Илинден.  На участниците в похода им пожелавам лек път, но и отдадат почит на тяхната воля, безкрайна преданост за нашата обща идея, традиция и любов- Македония. Македония има власт, Македония ще спечели!“, са били думите, изречени от Мицковски след това от църквата  „Св. Троица Петдесетница в Охридско.  \r\nНо Християн Мицкоски не се появи на Илинден в Крушево, а говори пред малобройна публика в стружкото село Ташмарунище. Вместо това той остави Мечкин Камен на президента Георги Иванов, който в речта си остро атакува правителството. На събитието присъстваха делегации на управляващите в Скопие, гости от САЩ и представители на дипломатическия корпус. \r\nМиналата година, преди щурма на парламента на „кървавия“ 27 април, бе създаден „Македонски национален фронт“ с участието на патриотични сдружения, които споделят същите идеи като тези на сдружението „Христо Узунов“ от Охрид.  Тереза Герова", "date": "2018.08.06", "title": "АКО.мк (Македония): Четири дни преди Илинден лидерът на ВМРО-ДПМНЕ се е срещнал с членове на сдружението „Христо Узунов“"}
{"url": "http://www.focus-news.net/news/2018/08/06/2553554/kevr-poiska-ot-chez-da-izyasni-prichinite-i-da-predprieme-merki-po-signalite-za-vlosheno-kachestvo-na-elektrosnabdyavaneto-v-selata-kazichene-i-krivina.html", "text": "Във връзка с публикувани информации в национални медии за влошено качество на доставяната електрическа енергия на потребители в с. Казичене и с. Кривина, КЕВР назначи проверка за изясняване на случая. Това съобщиха от пресцентъра на  КЕВР . Според жителите на населеното място „ЧЕЗ Разпределение България“ предоставя некачествена услуга като електрозахранването в населените места е било преустановявано многократно, а подаваните от абонатите жалби са оставали без резултат.   \r\nВ писмо на председателя на КЕВР до ръководството на „ЧЕЗ Разпределение България“, на чиято обслужвана територия е населеното място, на основание на чл. 54 от Наредба №3/21.03.2013 г. за лицензиране на дейностите в енергетиката, регулаторът изисква дружеството да предостави анализ на причините за нарушеното електроснабдяване и в краткосрочен план да предприеме конкретни мерки за тяхното отстраняване. Копия на писмото са изпратени до кметовете на с. Казичене и с. Кривина - Антон Владимиров и Венцислав Игнатов.    \r\nЗа целите на започналата проверка електроразпределителното дружество трябва да монтира сертифицирани уреди за измерване качеството на доставяната електрическа енергия в точките на присъединяване на клиентите в с.Казичене и в с. Кривина за период не по-кратък от седем денонощия. На регулатора следва да бъде предоставена информация и за схемите на електрозахранването на имотите – подстанции, електропроводи средно напрежение, трафопостове и прилежащите им изводи от мрежа ниско напрежение. Справката трябва да включва и данни за всички ръчни и автоматични изключвания на съоръженията за едногодишен период, изготвена и проследима по данни от диспечерските дневници и дневниците за работа по съоръженията. КЕВР изисква „ЧЕЗ Разпределение България“ да предостави и копия на всички жалби и сигнали срещу чести изключвания на напрежението и/или изгорели електрически уреди за двугодишен период, предшестващ проверката, както и отговорите на тези жалби. В доклада на дружеството до КЕВР трябва да бъде направена оценка на моментното състояние на съоръженията за електрозахранване на имотите и доказателства за изпълнени мероприятия за едногодишен период, предшестващ проверката, както и за дейностите по тяхното поддържане - копия на документи от обходи, огледи, становища, предписания, протоколи за извършени ремонти, просеки и др., доказващи спазването на приложимата нормативна уредба при тяхната експлоатация.      \r\nСлед получаване на цялостната документация от „ЧЕЗ Разпределение България“, КЕВР ще извърши анализ и при необходимост, в изпълнение на контролните си функции, ще назначи проверка на място, с цел да бъде установено изпълнението на лицензионните задължения на дружеството за осигуряване на качество на предоставяните услуги. \r\nПри всички постъпващи сигнали на граждани за влошено качество на електрозахранването, в изпълнение на своята контролна дейност КЕВР и занапред ще използва в пълна степен законовите си правомощия за защита на правата на потребителите. Енергийният регулатор категорично смята, че нарушеното електроснабдяване накърнява техните права, нарушава нормалния им ритъм на живот и може до доведе до материални щети за тях, както и до неприемливи социални и здравни рискове. В тази връзка Комисията ще изисква енергийните дружества да изпълняват стриктно задълженията си по техните Общи условия за предоставяне на надеждна, непрекъсваема и качествена енергийна услуга на техните абонати.", "date": "2018.08.06", "title": "КЕВР поиска от ЧЕЗ да изясни причините и да предприеме мерки по сигналите за влошено качество на електроснабдяването в селата Казичене и Кривина"}
{"url": "http://www.focus-news.net/news/2018/08/06/2553557/sofiya-mlada-zhena-e-postradala-pri-katastrofa-na-avtomagistrala-trakiya-na-10-km-v-posoka-stolitsata.html", "text": "Млада жена е пострадала при катастрофа на автомагистрала „Тракия“ на 10 км в посока София. Това съобщиха от пресцентъра на  МВР . Пътнотранспортното произшествието е станало след застигане на заден лек автомобил, който удря този пред него. Инцидентът е станал в 12.00 часа. Движението е ограничено в скоростната лента, като временно се преминава само в активното платно по автомагистралата. Пътна полиция работи върху регулацията на пътя.  \r\nДаяна ДЮЛГЕРОВА", "date": "2018.08.06", "title": "София: Млада жена е пострадала при катастрофа на автомагистрала „Тракия“ на 10 км в посока столицата"}
{"url": "http://www.focus-news.net/news/2018/08/06/2553559/plovdiv-dvama-dushi-sa-zadarzhani-za-pritezhanie-na-180-kilograma-kontrabanden-tyutyun.html", "text": "Двама души са задържани за притежание на 180 килограма контрабанден тютюн. Това съобщиха от  ОДМВР - Пловдив . Нелегална манифактура за преработка на тютюн е разкрита в хода на спецакция, проведена в петък от служители на Първо РУ. Полицейска мярка за неотклонение е взета спрямо двама жители на Първенец, занимавали се с незаконната дейност. Във временна постройка край споменатото село мъжете, на 27 и 22 години, били заловени в момент на рязане на тютюневи листа с  електрическа машина. Ползваното от тях оборудване е конфискувано заедно с около 180 килограма от наситнената контрабандна стока и 6 бали непреработена листна маса.  \r\nВ събота за подобно престъпление в полицейския арест попаднал и 38-годишен криминално проявен пловдивчанин. В управлявания от него лек автомобил „БМВ“ разследващи от РУ – Стамболийски открили и иззели 80 килограма безакцизен тютюн. По случаите са образувани полицейски производства, уведомена е районната прокуратура.", "date": "2018.08.06", "title": "Пловдив: Двама души са задържани за притежание на 180 килограма контрабанден тютюн"}
{"url": "http://www.focus-news.net/news/2018/08/06/2553558/pregled-na-mezhdunarodnite-novini-do-13-chasa-agentsiya-fokus.html", "text": "Продължава да нараства броят на жертвите, загинали при земетресението на индонезийския ваканционен остров Ломбок – по последни данни на местните власти той се е увеличил до 142-ма души, съобщава германският национален ежедневник  Die Zeit , като припомня, че по-рано бе потвърдена смъртта на 91 души.  \r\nГоворител на индонезийската Агенция по предотвратяване на стихийни бедствия приведе информация за стотици ранени. Сериозни са и материалните щети – от Джакарта съобщават за „хиляди“ разрушени домове и сгради.  \r\nСправка на официалната интернет страницата на Европейския средиземноморски сеизмологичен център (EMSC) показва, че земетресението с магнитуд от седма степен по скалата на Рихтер бе регистрирано в региона на остров Ломбок, Индонезия, в неделя в 18:46 часа местно време (14:46 часа българско време), с дълбочина от 20 км. Епицентърът бе на 46 км североизточно от град Матарам и на 427 км източно от град Сурабая. \r\nОт Ломбок и съседните ваканционни острови бе разпоредена евакуация на около 900 туристи от цял свят – 200 от тях вече напуснаха страната, докато останалите все още очакват отпътуването си.  \r\nОт редакцията припомнят, че регистрираният в неделя трус бе вторият, разлюлял Ломбок в последната седмица. След първото земетресение бе съобщено за 16 загинали. \r\n***  Три седмици преди насрочения за края на септември референдум за името на Македиония, канцлерът на Австрия Себастиан Курц ще пристигне в Скопие, за да демонстрира подкрепа за колегата си Зоран Заев, отбелязват в редакцията на националния ежедневник  Der Standard . \r\nКурц ще посети Скопие на 7 септември по покана на македонския премиер Зоран Заев, потвърдиха от Виена, като същевременно припомниха, че правителството на Австрия подкрепя постигнатия между Македония и Гърция договор за името. „Споразумението е важна стъпка напред в процеса на приближаване на Македония към Европейския съюз“, подчерта Курц, допълвайки, че евроинтеграцията на страните от Западните Балкани, включително на Македония, е сред приоритетите на австрийското председателство на Съвета на ЕС.  \r\nБез региона Общността няма да бъде завършена, категоричен бе австрийският канцлер. \r\nВ Скопие Курц ще разговаря с македонския си колега и за напредъка в Мониторинговия процес, който Брюксел стартира в средата на юли като първа стъпка за започването на преговорния процес за членство в ЕС на балканската държава. Обсъдена ще бъде и темата за нелегалната миграция, тъй като Македония е „важен и надежден партньор на ЕС\" по този въпрос и страната е „допринесла значително за затварянето на Балканския път\". \r\n***  Дипломатическият представител на САЩ в Сърбия Кайл Скот заяви, че не очаква администрацията на президента Доналд Тръмп да промени драстично позицията на Вашингтон за статута на Косово, предава  Radio Television of Kosovo (RTK) . \r\n„Американските интереси не се променят от един президент до друг\", подчерта Скот, добавяйки, че администрацията на САЩ иска мир и стабилност в региона, демокрация, по-силни икономически отношения и евроинтеграция. Съгласно думите му, в САЩ са уверени, че без нормализиране на отношенията и дългосрочно споразумение между Белград и Прищина няма да има стабилен мир в региона. \r\n***  В продължение на седмици войници от Мироопазващите сили на НАТО в Косово (KFOR) обучават членове на Косовските сили за сигурност (КСС) в тренировъчен център в планината Байгора, разположена в северната част на най-младата държава на Балканите, съобщава електронното издание на белградския ежедневник  Danas , като се позовава на разследване на сръбска медия.  \r\nИзточници твърдят, че в обучението са се включили най-малко стотина членове на КСС. Освен, че ги обучават, американските войници в KFOR въоръжават албанците. Уточнява се, че КСС за закупили 27 американски „Хамър“-а, а други 24 са получили като подарък от САЩ. Според медийни доклади, обучението на албанците се извършва в рамките на съвместна операция „Златна сабя“, която във военните кръгове се възприема като финалната фаза на налагане на суверенитета на Прищина върху населената предимно със сърби северна част на страната и затвърждаване на властта на „фалшивата държава“.  \r\nПланината Байгора се намира в периферията на община Подуево и се простира на север към Косовска Митровица. Именно там Армията за освобождение на Косово (АОК) някога планира и проведе множество операции, насочени срещу военните на Белград, обясняват от редакцията на сръбския вестник.  \r\nСпоред медии информацията показва, че Прищина просто чака да пламне искра, за да окупира северната част на Косово. Тази искра може да бъде едностранното обявяване на създаването на Асоциацията на сръбските общини, след като официалният срок за формирането й вече изтече. \r\n***  Управляващите в Турция обвиниха съседна Гърция в предоставянето на убежище на престъпници, отбелязва електронното издание на вестник  Kathimerini . \r\nМинистерството на външните работи в Анкара разкритикува остро решението на гръцкия министър на правосъдието Ставрос Контонис да блокира екстрадирането на журналиста Тургут Кая, въпреки решението на съда, взето в началото на юни. „Това още веднъж разкрива, че традиционните настроения на гръцките политически сили срещу Турция не са се променили\", подчерта в изявление говорителят на външнополитическото ведомство в Анкара Хами Аксой. \r\n„Гърция, която в миналото предостави закрила на издирвания от Турция лидер на „Работническа партия на Кюрдистан“ (ПКК) Абдула Йоджалан, пренебрегва с лека ръка издадените присъди за екстрадирането на престъпниците“, бе коментарът на Аксой. „От Гърция се очаква да уважи добросъседските отношения и да приложи нормите на съвременното право\", се допълва още в текста.  \r\nКая, на 45 г., бе арестуван от гръцките власти през февруари, докато се опитваше да влезе на територията на страната. В Турция го разследват по подозрения, свързани с тероризъм. \r\n***", "date": "2018.08.06", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/08/06/2553542/veska-nencheva-bsp-vav-viziya-za-balgariya-tselim-palen-obhvat-na-detsata-v-uchilishtna-vazrast-v-sistemata-na-srednoto-obrazovanie-i-postigane-na-visoko-kachestvo.html", "text": "Във „Визия за България“ целим пълен обхват на децата в училищна възраст в системата на средното образование и постигане на високо качество. Това каза народният представител от ПГ на „БСП за България“ и член на Комисията по образование и наука към Народното събрание Веска Ненчева в интервю за  Агенция „Фокус“  за проекта на левицата „Визия за България“. „Тази цел се постига чрез много набелязани мерки“, коментира Ненчева.  \r\nТя поясни, че ПГ на „БСП за България“ е предлагала помощи не само на ученици в бедни семейства от 1 клас, а и за тези от 1 до 4 клас. „Така или иначе не се прие от управляващите“, коментира Ненчева. „Имаме разписано създаване на условия до 4 клас децата да учат близо до дома си чрез така наречения проект „Филиален клас“ или „Класна стая“. Учителят да пътува, а не ученикът. Това навежда на мисълта за създаването на средищните училища, които унищожиха тези в малките населени места. Всички знаем, че там където няма деца, населеното място си заминава. Имаме поглед върху условията за здравословно хранене и грижа за психическото и здравословното състояние на децата във всяко училище, целево осигуряване на храна, дрехи, обувки за деца от крайно бедни семейства. Имаме поглед върху осигуряване на общежития за облекчаване на достъп до средно и  в частност вече професионално образование за децата от планинските  и отдалечени селища, така както преди години държавата е имала поглед върху това образование. Предлагаме регионални програми за развитие на образованието, на детски градини и на училищата във всички населени места. Това са само част от основните насоки, които представяме в документа“, допълни Ненчева.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.06", "title": "Веска Ненчева, БСП: Във „Визия за България“ целим пълен обхват на децата в училищна възраст в системата на средното образование и постигане на високо качество"}
{"url": "http://www.focus-news.net/news/2018/08/06/2553544/reuters-iran-oblekchava-pravilata-za-targoviya-s-chuzhdestranna-valuta.html", "text": "Техеран ще облекчи правилата за търговия с чуждестранна валута в опит да спре колапса на националната си парична единица, предаде  Reuters , като се позова на иранската държавна телевизия. От месец април насам риалът загуби половината от стойността си заради страхове от санкциите, които се очаква САЩ да наложат на страната тази седмица. \r\nРешението на американския президент Доналд Тръмп да се откаже от сделката за вдигане на санкциите върху Иран в замяна на замразяване на нейната ядрена програма доведе до срив на риала, тъй като компаниите предпочетоха да инвестират в твърда валута, за да се предпазят от надвисналите санкции на Вашингтон. \r\nВ неделя иранските власти частично вдигнаха забраната за търговия с твърда валута по плаващ курс, като позволиха на обменните бюра да търгуват с нея за цели като пътуване на граждани в чужбина. \r\nСлед обявяването на новите мерки, риалът покачи стойността си на черния пазар, достигайки  98,500 за долар. За сравнение в събота той се търгуваше на 103,000 риала за долар, става ясно от информация от сайта за обмен на валути Boncast.com, която агенцията цитира.  \r\nДиректорът на Иранската централна банка Абделазер Хемати заяви, че планът отразява увереността на страната срещу надвисналите американски санкции. \r\n„Това (решение) показва нашата сила. Същия ден, в който Вие налагате санкции, ние отваряме нашата икономика. Нямаме проблеми, защо тогава народът ни да трябва да се тревожи?“, заяви Хамити.", "date": "2018.08.06", "title": "Reuters: Иран облекчава правилата за търговия с чуждестранна валута"}
{"url": "http://www.focus-news.net/news/2018/08/06/2553561/veliko-tarnovo-politsiyata-v-gorna-oryahovitsa-razsledva-sluchay-na-sbivane-na-patya-v-selo-parvomaytsi.html", "text": "Досъдебно производства за хулиганство е започнато в полицейското управление в Горна Оряховица. Това съобщиха от  Областна дирекция на МВР – Велико Търново . Вчера около 14.00 часа в управлението е получен сигнал за възникнал скандал между водачи и пътници на два леки автомобила, който е прераснал в сбиване. Случката се разиграла в село Първомайци. На мястото незабавно е бил изпратен полицейски екип. В хода на извършената проверка е изяснено, че същия ден в селото лек автомобил, управляван от 18-годишно момиче и пътници – момче и момиче на същата възраст, всички от село Ресен се разминали с друг лек автомобил, управляван от 23-годишен мъж от село Поликраище. Веднага след разминаването единия автомобил последвал другия, изпреварил го и го принудил да спре. Водачът на едното превозно средство обвинил пътник в другата кола, че му е направил неприличен жест с ръка. Разпрата прераснала в сбиване, при което е било счупено предно панорамно стъкло на единия автомобил и мобилния телефон на водачката му, както и задно панорамно стъкло и стоп на другата кола. След намесата на полицията са снети обяснения на водачите и пътниците. Извършен е оглед на местопроизшествието. По случая е започнато досъдебно производство.", "date": "2018.08.06", "title": "Велико Търново: Полицията в Горна Оряховица разследва случай на сбиване на пътя в село Първомайци"}
{"url": "http://www.focus-news.net/news/2018/08/06/2553562/nihm-s-do-10-sm-sa-se-povishili-nivata-na-rekite-v-zapadnobelomorskiya-baseyn.html", "text": "През последното денонощие водните нива на реките в Западнобеломорския басейн са се понижили или са останали без съществени изменения. Това сочи справка на сайта на  Националния институт по метеорология и хидрология към БАН . Регистрираните изменения на водните нива в басейна са от минус 14 см до плюс 10 см. Водните количества на реките в басейна са около праговете за средни води, само водното количество на река Струма при Перник е над прага за високи води. Днес и през следващите три дни речните нива в басейна ще са без съществени изменения. В резултат на валежи краткотрайни повишения са възможни краткотрайни незначителни повишения на водните нива на реките във водосборите на река Белишка – приток на река Места, река Рилска, река Благоевградска Бистрица и в горните течения на река Санданска Бистрица и река Мелнишка – притоци на река Струма. Водните количества на реките в басейна ще бъдат под праговете за внимание.", "date": "2018.08.06", "title": "НИХМ: С до 10 см са се повишили нивата на реките в Западнобеломорския басейн"}
{"url": "http://www.focus-news.net/news/2018/08/06/2553565/rayonna-prokuratura-haskovo-privleche-kato-obvinyaem-i-zadarzha-21-godishen-mazh-za-napadenie-na-politseyski-organ.html", "text": "Днес, 6 август 2018 г., Районна прокуратура-Хасково привлече като обвиняем В.К., на  21 г., за това, че на 1 август 2018 г., в гр. Хасково, е причинил лека телесна повреда на полицейски служител на ОД на МВР-Хасково, изразяваща се в кръвонасядане с травматичен оток в областта на главата, при изпълнение на службата му – престъпление по чл.131 ал.2 т.3 вр. чл.130 ал.1 от Наказателния кодекс. Това съобщиха от пресцентъра на  Апелативна прокуратура-Пловдив . \r\nС постановление на Районна прокуратура – Хасково, от 6 август 2018 г., обвиняемият е бил задържан за срок от 72 часа, в рамките, на които предстои да бъде внесено искане в съда за вземане на мярка за неотклонение „задържане под стража“. \r\nДо момента е установено, че на 1 август 2018 г. в гр. Хасково, обвиняемият В.К. ударил с ръка в областта на главата полицейския служител от ОД на МВР-Хасково, който оказвал съдействие със свои колеги по подадено оплакване от жена срещу бащата на детето й и негови роднини. Събирането на доказателства, относно участие и на други лица в престъпна дейност и действията по установяване на фактическата обстановка продължават, като се изследват всички възможни версии.", "date": "2018.08.06", "title": "Районна прокуратура-Хасково привлече като обвиняем и задържа 21-годишен мъж за нападение на полицейски орган"}
{"url": "http://www.focus-news.net/news/2018/08/06/2553564/blagoevgrad-na-teritoriyata-na-obshtinata-sa-ustanoveni-nad-350-bezdomni-kucheta-grazhdanite-osinovyavat-predimno-mladi-predstaviteli-na-malki-porodi.html", "text": "Предимно малки на размери и възраст кучета се осиновяват от жителите на Благоевград, показва репортерска проверка на  Радио „Фокус“ – Пирин . На територията на областния център функционира приют за безстопанствени кучета, разкрит преди 3 години. В заведението за изоставени животни има кучета на различни възрасти, като всички те могат да бъдат осиновени. Капацитетът на приюта е 72 места. Сградата е изградена със средства от общинския бюджет в базата на „Биострой” в село Мощанец. Приютът за бездомни кучета е съобразен с изискванията и стандартите на Европейския съюз за хуманно отношение към животните. Кучетата, настанени в него, се обезпаразитяват, кастрират, маркират и чипират. Специалистите, които работят в приюта, са преминали курс за хуманно отношение към животните. Лекарският кабинет, през които кучетата преминават, е оборудван с най-модерна апаратура. \r\nЗаведението за безстопанствени животни е изградено по инициативата на кмета на Община Благоевград д-р Атанас Камбитов. Първоначално идеята е била той да обслужва и съседните общини, които също изпитват затруднение с популацията на уличните животни. За тази цел беше инициирано учредяването на Сдружение на югозападните общини „Грижа за животните без дом“. За съжаление идеята не се реализира заради пречки, възникнали в съседните общини. \r\nКъм момента на територията на Община Благоевград има около 350 и 450 кучета, за които е установено, че живеят на улицата. В тази бройка влизат и кучетата, които вече са били хванати на място и след това са пуснати на същото място, на което са хванати, но те са чипирани, кастрирани, обезпаразитени и т.н. \r\nОсвен общинският приют, група доброволци от Благоевград изграждат втори такъв, който се финансира само със средства, събрани от дарители. За целта е създадена неправителствена организация, която документално движи нещата и осигурява всичко необходимо за животните. Изграждат се специални дървени къщи, животните се хранят и лекуват. Доброволците разхождат кучетата, но също така се правят различни кампании за осиновяване на обителите. Често осиновителите са от чужбина. Всеки, който осинови животно от организацията, подписва договор, в който изрично се посочва, че членовете на организацията, предоставила животното, могат да правят различни свиждания. \r\nЛивия НИНОВА", "date": "2018.08.06", "title": "Благоевград: На територията на общината са установени над 350 бездомни кучета, гражданите осиновяват предимно млади представители на малки породи"}
{"url": "http://www.focus-news.net/news/2018/08/06/2553555/prezidentat-na-kosovo-otgovori-na-sali-berisha-ne-mi-tryabvat-saveti-ot-litsa-koito-satrudnicheha-sas-slobodan-miloshevich.html", "text": "Държавният глава на Косово Хашим Тачи направи коментар по повод острите критики, които бяха отправени срещу него от бившия президент и министър-председател на Албания Сали Бериша, като заяви, че не му трябват съвети от бивши сътрудници на Слободан Милошевич, предава македонската информационна агенция  „Макфакс“ . \r\nСпоред Тачи, Бериша е снабдявал Милошевич с петролни продукти в момент, в който международната общност е била наложила на Сърбия ембарго. Той не пропусна да отбележи, че Бериша е определил като терористична организация Армията за освобождение на Косово (АОК).  \r\nСловесната атака на косовския президент бе предшествана от изявление на Бериша, с което той определи като много погрешни и опасни за Косово предложенията на Тачи за размяна на територии със Сърбия. \r\nСпоред албански анализатори политическият конфликт, който Тачи има с Бериша, фактическо потвърждава, че той си сътрудничи тясно с настощия лидер на кабинета в Тирана Еди Рама. До този момент обаче албанският премиер не е направил официален коментар по отношение на възможния обмен на територии между Косово и Сърбия.  Тереза Герова", "date": "2018.08.06", "title": "Президентът на Косово отговори на Сали Бериша: Не ми трябват съвети от лица, които сътрудничеха със Слободан Милошевич"}
{"url": "http://www.focus-news.net/news/2018/08/06/2553566/dobrich-udalzhava-se-perioda-za-prisaedinyavane-na-abonati-kam-noviya-vodoprovod-po-ul-nezavisimost.html", "text": "Удължава се периода за присъединяване на абонати към новия водопровод по ул. „Независимост“, което налага спиране на водоподаването в района, предаде кореспондентът на  Радио „Фокус” – Варна . Дейностите са в участъка от ул. „Любен Каравелов“ до ул. „Сан Стефано“ и продължават до 10 август. Това налага спиране на водоподаването в часовете от 9.00 до 17.00 часа в посочения период, в района на улиците. \r\nЖулиета НИКОЛОВА", "date": "2018.08.06", "title": "Добрич: Удължава се периода за присъединяване на абонати към новия водопровод по ул. „Независимост“"}
{"url": "http://www.focus-news.net/news/2018/08/06/2553556/dobrich-na-preobrazhenie-gospodne-moshtite-na-dvama-svettsi-byaha-izlozheni-za-poklonenie-v-hram-sv-troitsa.html", "text": "На Преображение Господне мощите на двама светци бяха изложени за поклонение в храм „Св. Троица“, предаде кореспондент на  Радио „Фокус” – Варна . На големия християнски празник в Добрич пристигнаха мощите на св. Матрона Московска и св. Лука Войно-Ясенецки, архиепископ Кримски и Симферополски. Тази сутрин те бяха изложени за поклонение в православния храм, където бе отслужена Света литургия, водена лично от Варненския и Великопреславски митрополит Йоан. Светите мощи пристигнаха от Елистинската и Калмикска епархия на Руската православна църква. Св. Лука Войно-Ясенецки, архиепископ Кримски и Симферополски, е познат и като светецът - хирург. Когато св. Лука вече не можел да помага като лекар, се молел на Бога за болните и заради молитвите му Господ ги изцерявал. Св. Матрона Московска е една от най-почитаните светици в Русия. Тя от своето рождение е имала дара на чудотворството, макар и сляпа, преди смъртта си става известна като молитвеница и застъпница за Божията слава.  \r\nПравославната църква почита днес празника Преображение Господне като спомен за небесната слава и мощ на Спасителя. Според легендата на този ден Иисус Христос доказва на учениците си Петър, Яков и Йоан своя божествен произход. Според народната традиция на днешния ден вярващите се причестяват след петдневен пост, като в чест на празника се позволява риба. В литургията на българските православни храмове се прибавя специално молитвено песнопение за „Освещаване на гроздето“. На този ден се бере първото грозде и се раздава на близки и съседи, след като се благослови с молитва и се прикади от свещеника в църквата. Вярва се, че в нощта срещу Преображение, също както и на Богоявление, в небето се отваря Божията врата и сам Господ се показва на нея. Само праведният може да види тази врата и каквото си поиска в този миг, Господ ще му го даде. Затова през нощта майките държат децата си будни, карат ги да гледат към небето, дано видят, когато се отворят небесните порти, та да се помолят за голямо богатство и късмет. \r\nЖулиета НИКОЛОВА", "date": "2018.08.06", "title": "Добрич: На Преображение Господне мощите на двама светци бяха изложени за поклонение в храм „Св. Троица“"}
{"url": "http://www.focus-news.net/news/2018/08/06/2553568/sport-sesil-karatancheva-zapochva-uchastieto-si-v-turnira-v-kanada-s-dvuboy-sreshtu-mariya-sharapova.html", "text": "Сесил Каратанчева преодоля квалификационната фаза и се класира за основната схема на Откритото първенство на Канада по тенис, който започва днес. В първия кръг на надпреварата българката ще играе срещу бившата номер едно в света – руската тенисистка Мария Шарапова.  \r\nСрещата помежду им ще се играе на Централния корт и ще започне не по-рано от 01:30 часа през нощта. В общия баланс рускинята води с 4:0 победи, последната от които бе в Бирмингам през 2010 година.", "date": "2018.08.06", "title": "Спорт: Сесил Каратанчева започва участието си в турнира в Канада с двубой срещу Мария Шарапова"}
{"url": "http://www.focus-news.net/news/2018/08/06/2553569/inzh-violeta-ilieva-ruo-burgas-nyama-da-ima-slivane-na-dvete-uchilishta-v-zhk-izgrev-vodyat-se-pregovori-za-sabiraneto-im-v-edna-sgrada.html", "text": "Няма да има сливане на двете училища в жк. „Изгрев“. Това каза за  Радио „Фокус“ – Бургас  инж. Виолета Илиева, началник на Регионалното управление на образованието – Бургас, по повод слуховете, че СУ „Йордан Йовков“ и СУ „Добрич Чинтулов“ ще бъдат събрани в едно. Според Илиева в момента се провеждали преговори не за сливане на двете училища, а само за преместването им в една сграда, което ще да ги запази като две отделни училища. \r\nПреди 2 години имаше подобна идея, след която последва вълна от недоволство от страна на учителите и родителите от двете училища. \r\n„Предния път разговорите се водеха така, че Английската гимназия да се премести в сградата на СУ „Йордан Йовков“. В момента преговорите са за това, двете средни училища да бъдат в една сграда – тази на СУ „Йордан Йовков“. Сградният фонд ще бъде така разделен, че двете училища да съществуват самостоятелно, за да може класовете да си провеждат и целодневната организация“, каза още Илиева. Тя подчерта, че това ще се случи само при съгласие от страна на всички засегнати страни. „Ако има напрежение, нещата ще останат в същия вид“, допълни Илиева. \r\nВеселина НИКОЛОВА", "date": "2018.08.06", "title": "Инж. Виолета Илиева, РУО – Бургас: Няма да има сливане на двете училища в жк. „Изгрев“, водят се преговори за събирането им в една сграда"}
{"url": "http://www.focus-news.net/news/2018/08/06/2553571/ombudsmanat-maya-manolova-do-pravosadniya-ministar-i-nachalnika-na-sofiyskiya-zatvor-prekratete-unizitelnoto-otnoshenie-kam-zadarzhanite-litsa.html", "text": "Министърът на правосъдието да предприеме незабавни, ефективни административни мерки по преустановяване на изтезанията или на жестоко, нечовешко и унизително отнасяне или наказание в лечебни заведения, при конвой и извеждане на лица от спални помещения за престой на открито и при посещения във вътрешни и външни лечебни заведения. Това е основен акцент от препоръките в доклада на Националния превантивен механизъм (НПМ), които осъществява наблюдение в местата за задържане и лишаване от свобода, към омбудсмана след проверки в арестите на бул. „Г. М. Димитров“ и  ул. „М-р Г. Векилски“, както и в софийския затвор, съгласно заповед на Мая Манолова от 18 юни 2018 г. в периода 19 юни – 22 юни 2018 г., Това съобщиха от  пресофиса на омбудсмана .   \r\nВ доклада се посочва, че е констатирано системно нарушаване на Конвенцията против изтезанията и други форми на жестоко, нечовешко и унизително отнасяне или наказание, която в чл. 2 казва, че „никакви изключителни обстоятелства, от какъвто и да е характер, било то състояние на война, или заплаха от война, вътрешна политическа нестабилност, или каквото и да е друго извънредно положение, не могат да служат като оправдание за изтезание“.   \r\nНПМ заявява, че инструкциите, издавани от началниците в местата за лишаване от свобода, с които се регламентира употребата на сила и помощни средства (белезници, пранги и т.н.) при „вътрешен“ и „външен“ конвой, са в противоречие с чл. 114 от Закона за изпълнение на наказанията и задържането под стража (ЗИНЗС). В ал. 1 се указва, че употребата им се допуска само в изчерпателно изброени крайни случаи, като например, освобождаване на заложници или за прекратяване на буйство или друг вид агресивно поведение.    \r\nВ доклада до министъра на правосъдието и до началника на затвора в гр. София изрично се посочва, въпреки че в две поредни години (2016 г. и 2017 г.) НПМ настоява в своите препоръки да се прекрати всяка необоснована употреба на помощни средства, която се разглежда като подлагане на изтезания, на жестоко, нечовешко или унизително отнасяне, няма предприети действия. \r\n„Ежедневно в двата ареста, само при извеждане на разходка, на над 300 души се поставят белезници. В едногодишния период от предходната препоръка на НПМ, случаите на подобно унизително отнасяне надвишават 100 000 случая“, пише в доклада на НПМ. \r\nКонвоирането на отстранения кмет на столичния кв. „Младост“ Десислава Иванчевa с белезници на краката до Ендокринологията, според доклада на НПМ, е показателен относно нарушаване правата на човека в местата за лишаване от свобода, поради грубо погазване на закона и дългогодишно неизпълнение на препоръки на омбудсмана в качеството му на НПМ.", "date": "2018.08.06", "title": "Омбудсманът Мая Манолова до правосъдния министър и началника на софийския затвор: Прекратете унизителното отношение към задържаните лица"}
{"url": "http://www.focus-news.net/news/2018/08/06/2553548/emanuil-yordanov-ima-hora-zanimavashti-se-s-politika-i-poddarzhashti-nepodhodyashti-kontakti-s-litsa-ot-kriminalniya-svyat-pravoohranitelnite-organi-ne-rabotyat-na-neobhodimoto-nivo.html", "text": "Правоохранителните органи не работят на необходимото ниво и ако в предишни подобни случаи е имало своевременна и адекватна акция, включително и налагане на наказания, днес подобни случаи щяха да бъдат редки. Това каза в интервю за  Агенция „Фокус“  бившият министър на вътрешния работи и адвокат Емануил Йорданов по повод акцията от 2 август 2018 г. в Бургаско. Според него задържането на Димитър Желязков в Истанбул заедно с зам.-председателят на Общинския съвет в Бургас Бенчо Бенчев и бившият народен представител от ДПС Несрин Узун ни показва нещо, което се е знаело от предишни години.  „Има хора, които се занимават с политика и поддържат неподходящи контакти с лица от криминалния свят“, добави той. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.06", "title": "Емануил Йорданов: Има хора, занимаващи се с политика и поддържащи неподходящи контакти с лица от криминалния свят - правоохранителните органи не работят на необходимото ниво"}
{"url": "http://www.focus-news.net/news/2018/08/06/2553567/ministar-biser-petkov-se-sreshtna-v-plovdiv-s-protestirashti-v-zashtita-na-horata-s-uvrezhdaniya.html", "text": "Министърът на труда и социалната политика Бисер Петков се срещна в Пловдив с протестиращи в защита на хората с увреждания, предаде репортер на  Радио „Фокус” - Пловдив . Министърът увери, че държавата полага усилия, за да бъдат решени проблемите на хората с увреждания у нас. Той припомни, че премиерът Бойко Борисов е поел ангажимент към тях и припомни, че на срещата миналата седмица е присъствал и министърът на здравеопазването Кирил Ананиев.  \r\nСпоред Бисер Петков всички институции търсят решение на проблемите. Според министъра трябва да се промени като цяло отношението към тези хора у нас. Отделно от това трябва да се прави всичко възможно за осигуряване на достъпна среда за тях. По думите му и сега по тези въпроси се работи, но това не е достатъчно. \r\nПунктът „Системата ни убива“ е разположен до Община Пловдив, където ежедневно родители на деца с увреждания събират подписи за промяна на закона. \r\nЦветана ТОНЧЕВА", "date": "2018.08.06", "title": "Министър Бисер Петков се срещна в Пловдив с протестиращи в защита на хората с увреждания"}
{"url": "http://www.focus-news.net/news/2018/08/06/2553560/tass-dmitriy-medvedev-predupredi-che-prisaedinyavaneto-na-gruziya-kam-nato-mozhe-da-predizvika-uzhasen-konflikt.html", "text": "Министър-председателят на Руската федерация Дмитрий Медведев заяви, че присъединяването на Грузия към НАТО може да предизвика „ужасен конфликт“, предава  ТАСС  . \r\n\"Това (присъединяването на Грузия към НАТО) може да предизвика ужасен конфликт, не е ясно защо е необходимо това\", заяви Медведев в интервю за радио „Комерсант ФМ\", цитирано от ТАСС. \r\nРуският премиер отбеляза още, че въоръженият конфликт между Грузия и Южна Осетия от 2008 г., в който се намеси и Русия, е можело  да бъде предотвратен. „Той съвсем не бе неизбежен“, призна Медведев. \r\nНа 12 юли тази година генералният секретар на НАТО Йенс Столтенберг потвърди намерението на организацията да приеме Грузия в Алианса в редиците си, без да уточнява кога може да се случи това. Преди 10 г.  на срещата на върха на НАТО в Букурещ държавните и правителствени лидери на държавите от Алианса обещаха, че след време Украйна и Грузия ще станат членове на западния отбранителен съюз. Руският президент Владимир Путин на свой ред заяви, че Москва би се отнесла „крайно отрицателно\"  към по-нататъшно разширяване на НАТО, включващо Грузия и Украйна.", "date": "2018.08.06", "title": "ТАСС: Дмитрий Медведев предупреди, че присъединяването на Грузия към НАТО може да предизвика „ужасен конфликт“"}
{"url": "http://www.focus-news.net/news/2018/08/06/2553572/sofiyska-rayonna-prokuratura-vnese-obvinitelen-akt-za-izvarshena-telefonna-izmama-pri-koyato-e-prichinena-vreda-v-razmer-na-blizo-9000-lv.html", "text": "Софийска районна прокуратура внесе обвинителен акт за извършена „телефонна измама“; при която е причинена вреда в размер на близо 9000 лв. Това съобщиха от пресцентъра на  Прокуратура на Република България .  \r\nС внесен от СРП обвинителен акт, Т. Митев е обвинен в това, че: \r\nНа 28 февруари 2017 г. в гр. София, ж.к. „Овча купел“, като помагач, действайки в съучастие с неустановено по делото лице (извършител), с цел да набави за себе си и за другиго (за неустановения извършител на деянието), имотна облага, умишлено улеснил извършването на престъпление от неустановеното по делото лице; последното от своя страна възбудило у И. Б. заблуждение, представяйки се за „инспектор Павел Лазаров от „Държавна сигурност“, като й заявил че „му е необходимо съдействие по повод на установяването и залавянето на група измамници“, като за целта трябва да бъде набавена определена парична сума.  Б., заблудена от така формираните у нея неверни представи, предала на Митев паричната сума от 500 лв., както и голямо количество златни бижута (часовници, пръстени, медальони), на обща стойност около 8350 лв. Митев от своя страна, със собствения си и управляван от него таксиметров автомобил марка „Шевролет”, транспортирал до гр. Плевен бижутата и парите, като ги оставил на входната табела на града с надпис „Плевен”. Описаното деяние съставлява престъпление по чл. 209, ал. 1, вр. чл. 20, ал. 4, вр. ал. 1, вр. чл. 26, ал. 1 НК. \r\nПредстои делото срещу Митев да бъде насрочено за разглеждане в Софийски районен съд.", "date": "2018.08.06", "title": "Софийска районна прокуратура внесе обвинителен акт за извършена „телефонна измама“; при която е причинена вреда в размер на близо 9000 лв."}
{"url": "http://www.focus-news.net/news/2018/08/06/2553574/pazardzhik-po-predpisaniya-na-riosv-prez-posledniya-mesets-sa-pochisteni-zamarsyavaniya-s-otpadatsi-v-nyakolko-naseleni-mesta-v-oblastta.html", "text": "По предписания на РИОСВ - Пазарджик през последния месец са почистени замърсявания с отпадъци в землищата на селата Калугерово, Церово и в регулацията на град Септември. Това съобщи за  Радио „Фокус“ - Пазарджик  Цветана Чочева, експерт в РИОСВ - Пазарджик. По думите ѝ са възстановени качествата на терени в село Дебращица, община Пазарджик, след почистването и извозването от тях на нерегламентирано изхвърлени битови и строителни отпадъци. „Почистени са замърсявания с битови отпадъци от терени в землището на село Лесичово и около входа на общинското депо, в коритото на река Яворица, както и в речни корита и прилежащи територии в община Панагюрище. За периода са предприети действия по единадесет сигнала и три жалби. Издадени са шест наказателни постановления на обща стойност 29 400 лева. Събраната сума от наложени наказателни постановления и санкции, включително за предишни периоди, е 158 779 лева“, каза Чочева. \r\nРадослава МУРДЖЕВА", "date": "2018.08.06", "title": "Пазарджик: По предписания на РИОСВ през последния месец са почистени замърсявания с отпадъци в няколко населени места в областта"}
{"url": "http://www.focus-news.net/news/2018/08/06/2553576/burgas-nachalnikat-na-ruo-shte-se-sreshtne-sas-sindikati-ot-su-y-yovkov-i-su-d-chintulov-zaradi-ideyata-za-sabiraneto-na-uchilishtata-v-edna-sgrada.html", "text": "Следващия понеделник инж. Виолета Илиева ще се срещне с представители на родители и синдикати от СУ „Й. Йовков“ и СУ „Д. Чинтулов“ и Работодателската организация на директорите по повод идеята за събиране на двете училища в една сграда. Това каза за  Радио „Фокус“ – Бургас  инж. Виолета Илиева, началник на Регионалното управление на образованието – Бургас. По думите ѝ от години стои въпросът с недостиг на физическа среда на Английската и Немската езикови гимназии в града, които се помещават в една сграда, а въпросните две училища имат свободни стаи. „Изчислихме, че борят на паралелките в двете училища е точно такъв, какъвто е и борят на стаите и в двете училища, които са еднотипни като сгради. Ако двете училища се съберат в една сграда, те ще могат да съществуват самостоятелно и ще могат да бъдат на едносменен режим. Все пак това си остава решение на нашите партньори“, каза още Илиева. Според нея, ако има съгласие между ръководствата на двете училища, родителите и синдикатите, това ще се случи. Тя добави, че през тази и миналата седмица вече са се състояли няколко предварителни срещи между ръководствата на двете училища. \r\nВеселина НИКОЛОВА", "date": "2018.08.06", "title": "Бургас: Началникът на РУО ще се срещне със синдикати от СУ „Й. Йовков“ и СУ „Д. Чинтулов“ заради идеята за събирането на училищата в една сграда"}
{"url": "http://www.focus-news.net/news/2018/08/06/2553575/makfaks-makedoniya-rusnatsite-sa-nay-golemite-investitori-na-balkanite.html", "text": "Руснаците са най-големите инвеститори на Балканите. Това става ясно от доклад на Виенския институт за международни изследвания (WIIW), предава македонската информационна агенция  „Макфакс“ . \r\nВ документа се подчертава, че Западните Балкани може да се превърнат в алтернативна локация за чуждестранни инвестиции. Причините за това са свързани с недостатъчно използвания труд и подобрената инфраструктура в региона.  \r\nВ доклада на WIIW за регионалния бизнес се казва, че притокът на преки чуждестранни инвестиции през 2018 г. е под влияние на глобалните фактори, като санкциите срещу Русия, митата на САЩ, Брекзит и цифровизацията. По данни от централните банки, за последните пет години най-големият инвеститор в региона е Русия, следвана от Австрия и Норвегия. Словения е привлякла по-голямата част от инвестициите, става ясно още от доклада. Тереза Герова", "date": "2018.08.06", "title": "„Макфакс“ (Македония): Руснаците са най-големите инвеститори на Балканите"}
{"url": "http://www.focus-news.net/news/2018/08/06/2553580/sofiya-vavezhda-se-vremenna-organizatsiya-na-dvizhenieto-vav-vrazka-s-zasnemane-na-kadri-ot-film.html", "text": "Въвежда се временна организация на движението във връзка с заснемане на кадри от филм. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- от 12.00 до 19.30 часа на 8 август 2018 г. на ул. „Ген. Гурко” между бул. „Васил Левски” и бул. „Евлоги и Христо Георгиеви”, от страната на Княжеска градина – 6 паркоместа; \r\n- от 10.00 до 16.00 часа на 8 август 2018 г. на ул. „Юрий Венелин” между бул. „Васил Левски” и ул. „Цар Шишман” – 3 паркоместа; \r\n- от 14.00 до 24.00 часа на 10 август 2018 г. и от 14.00 до 24.00 часа на 11 август 2018 г. на ул. „Георг Вашингтон” между ул. „Трапезица” и ул. „Пиротска” – 6 паркоместа; \r\n- от 07.00 до 19.00 часа на 16 август 2018 г. на ул. „Св. Климент Охридски” между ул. „Шипка” и локалното пътно платно на бул. „Цар Освободител” – 6 паркоместа; \r\n- от 06.00 до 11.00 часа на 8 август 2018 г. на ул. „Стара планина” между ул. „Париж” и ул. „11-ти август” – 6 паркоместа; \r\n- от 07.00 до 19.00 часа на 18 август 2018 г. на ул. „Хаджи Димитър” между бул. „Васил Левски” и ул. „Цар Шишман” – 6 паркоместа. \r\n- от 07.00 до 19.00 часа на 18 август 2018 г. на ул. „Цар Шишман” между ул. „Аксаков” и ул. „Хаджи Димитър” – 3 паркоместа. \r\n- от 07.00 до 19.00 часа на 19 август 2018 г. на ул. „Цар Шишман” между ул. „Хаджи Димитър” и ул. „Славянска” – 3 паркоместа. \r\n- от 07.00 до 19.00 часа на 18 август 2018 г. на пл. „Позитано”, пред СБА, между ул. „Три уши” и ул. „Позитано” – 6 паркоместа. \r\n- от 11.00 до 23.00 часа на 21 август 2018 г. на ул. „Христо Белчев” между ул. „Алабин” и ул. „Иван Денкоглу” – 6 паркоместа. \r\n- от 11.00 до 24.00 часа на 23 август 2018 г. на ул. „Ангел Кънчев” между ул. „Иван Денкоглу” и ул. „Солунска” – 6 паркоместа. \r\n- от 18.00 часа на 25 август 2018 г. до 06.00 часа на 26 август 2018 г. на ул. „13-ти март” между ул. „6-ти септември” и ул. „Любен Каравелов” – 6 паркоместа; \r\n- от 07.00 до 19.00 часа на 30 август 2018 г. и от 07.00 до 12.00 часа на 31 август 2018 г. на бул. „Кн. Мария Луиза” № 102А – 6 паркоместа. \r\nЗабранява се влизането на пътни превозни средства за максимум от 1 (една) минута за заснемане на кадър, както следва: \r\n- от 08.00 до 19.00 часа на 18 август 2018 г по ул. „Цар Шишман” между ул. „Аксаков” и ул. „Хаджи Димитър”; \r\n- от 07.00 до 19.00 часа на 19 август 2018 г. па ул. „Цар Самуил” между ул. „Позитано” и ул. „Алабин”.", "date": "2018.08.06", "title": "София: Въвежда се временна организация на движението във връзка с заснемане на кадри от филм"}
{"url": "http://www.focus-news.net/news/2018/08/06/2553578/kyustendil-26-godishen-mototsikletist-e-postradal-pri-intsident-na-patya-mezhdu-selata-konyavo-tsarvenyano.html", "text": "26-годишен мотоциклетист е със счупен крак след инцидент на пътя между селата Коняво – Цървеняно. Това съобщиха от  Областна дирекция на МВР – Кюстендил . Инцидентът е станал вчера. Мъжът е бил сам участник в движението, като травмата е получена при преобръщане с мотора. Оказана му е медицинска помощ в кюстендилската болница, по случая е започнато досъдебно производство в РУ - Кюстендил, уведомен е дежурен прокурор.", "date": "2018.08.06", "title": "Кюстендил: 26-годишен мотоциклетист е пострадал при инцидент на пътя между селата Коняво – Цървеняно"}
{"url": "http://www.focus-news.net/news/2018/08/06/2553581/ministar-biser-petkov-12-uchilishta-bolnitsi-i-obshtinski-sgradi-shte-poluchat-finansirane-za-asansyori-i-rampi-za-hora-s-uvrezhdaniya-po-proekt-krasiva-balgariya.html", "text": "С 1 млн. лева правят достъпна среда за хора с увреждания в 12 училища, болници и общински сгради у нас. Това съобщи в Пловдив министърът на труда и социалната политика Бисер Петков, предаде репортер на  Радио „Фокус” - Пловдив . Петков съобщи още, че утре има заседание на УС по проект „Красива България” и част от обновените сгради ще са по този проект. „Тази година пуснахме като мярка „Достъпна среда”, каза Петков. По програмата ще бъдат отпуснати 1 млн. лева. „Предложението е 12 училища, болници и общински сгради, които са част от 31 предложения, да получат финансиране за асансьори, рампи и училищни сгради да получат финансиране по този проект”, добави Бисер Петков. Общините ще съфинансират проекта с минимум 10% участие. Според министъра критерий да се получат тези пари е равнището на безработица, като този ресурс се насочва към по-малките населени места. Такъв ресурс не може да бъде насочен към голям град като Пловдив, където безработицата е едва 3%. „И сега се прави много по въпроса с достъпната среда за хора с увреждания, но то не е с необходимите темпове\", посочи министърът. „Правим това, което дълги години не е правено у нас”, добави министър Бисер Петков. \r\nЦветана ТОНЧЕВА", "date": "2018.08.06", "title": "Министър Бисер Петков: 12 училища, болници и общински сгради ще получат финансиране за асансьори и рампи за хора с увреждания по проект „Красива България“"}
{"url": "http://www.focus-news.net/news/2018/08/06/2553582/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ - Пловдив  днес ще говорим за бедствието, което отново сполетя Садовските села. Наводнението в четвъртък остави под вода стотици декара ниви. Там беше обявено бедствено положение, което продължава и днес. Какво се случва с днешна дата ще ни каже кметът на Садово Димитър Здравков. Ще питаме и стопаните как се справят с проблема. Ще разговаряме с един от тях. \r\nЩе чуем още кметът на село Чешнегирово Христо Атанасов, който ще ни каже как тече подготовката на събора на селото, който ще бъде тази събота. С него ще говорим и по други злободневни теми. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.08.06", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/08/06/2553583/kyustendil-29-godishen-politseyski-sluzhitel-e-postradal-pri-napadenie-ot-domashno-kuche.html", "text": "29-годишен служител на РУ - Кюстендил е с разкъсан подбедрен мускул на крак след нападение от домашно куче. Това съобщиха от  Областна дирекция на МВР – Кюстендил . Екипът трябвало да се отзове на сигнал за семеен скандал в село Слокощица, при пристигането на адреса стопаните не упражнили контрол над животното и то причинило средна телесна повреда на полицая. На пострадалия е оказана медицинска помощ в кюстендилската болница, мъжът и жената, собственици на кучето, са задържани в ареста на РУ Кюстендил за 24 часа. По случая е започнато досъдебно производство, уведомен е дежурен прокурор.", "date": "2018.08.06", "title": "Кюстендил: 29-годишен полицейски служител е пострадал при нападение от домашно куче"}
{"url": "http://www.focus-news.net/news/2018/08/06/2553563/prokuror-rumyana-arnaudova-zadarzhanite-sedem-litsa-sred-koito-bencho-benchev-i-nesrin-uzun-sa-osvobodeni-poradi-iztichane-na-maksimalniya-srok-za-tyahnoto-zadarzhane.html", "text": "Задържаните седем лица, сред които Бенчо Бенчев и Несрин Узун, са освободени поради изтичане на максималния срок за тяхното задържане. Това каза за  Агенция „Фокус“  говорителят на главния прокурор Румяна Арнаудова.  \r\n„Към настоящия момент всички седем лица, които бяха предадени от турските власти на органите на МВР са освободени, поради изтичане на максималния срок на тяхното задържане по реда на Закона за МВР, а именно 24 часа. Същевременно Специализираната прокуратура отдели материали от своето разследване за организирана престъпна група за насилствени действия и изпрати материали на Районна прокуратура-Бургас. В рамките на 24 часа по време на задържането на 7-те лица са събрани доказателства, че част от тях са съпричастни към укриването на Димитър Желязков и в Република Турция, и в Република Гърция“, коментира Арнаудова.  \r\nДеница КИТАНОВА", "date": "2018.08.06", "title": "Прокурор Румяна Арнаудова: Задържаните седем лица, сред които Бенчо Бенчев и Несрин Узун, са освободени поради изтичане на максималния срок за тяхното задържане"}
{"url": "http://www.focus-news.net/news/2018/08/06/2553584/yambol-okrazhniyat-sad-zadarzha-pod-strazha-mazh-obvinen-v-razprostranenie-na-narkotitsi.html", "text": "По искане на Окръжна прокуратура – Ямбол, съдът задържа под стража Генчо И. Това съобщиха от пресцентъра на  Окръжна прокуратура - Ямбол . Той е обвинен за това, че във времето от 27 юли 2018 г. до 1 август 2018 г. в град Ямбол, при условията на продължавано престъпление, без надлежно разрешително, разпространил високорисково наркотично вещество чрез продажба на същото на три лица в къща в гр.Ямбол и без надлежно разрешително държал с цел разпространение 3.950 гр. високорисково наркотично вещество, като деянието е извършено в условията на опасен рецидив. \r\nСпоред прокурора налице е обосновано предположение за това, че Генчо Г. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. \r\nСъдът прие мотивите на прокурора и задържа под стража Генчо Г.  \r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2018.08.06", "title": "Ямбол: Окръжният съд задържа под стража мъж, обвинен в разпространение на наркотици"}
{"url": "http://www.focus-news.net/news/2018/08/06/2553586/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-kontsert.html", "text": "Въвежда се временна организация на движението във връзка с концерт на Радио \"Експрес\". Това съобщиха от пресцентъра на  Столична община . От 21.00 часа на 13 септември до 17.00 часа на 15 септември се забраняват престоят и паркирането на пътни превозни средства, с изключение на автомобилите на участниците в мероприятието на пл. „Кн. Александър I“ – 20 паркоместа. От 17.00 до 22.00 часа на 15 септември се забраняват престоят и паркирането на пътни превозни средства на пл. „Княз Александър I“. От 18.00 часа до 22.00 часа на 15 септември се забранява влизането  на пътни превозни средства по бул. „Цар Освободител“ между ул. „Г. С. Раковски“ и пл. „Независимост“. От 18.00 до 23.00 часа на 15 септември частично се променя маршрутът на линия 10ТМ. В посока пл. „Възраждане“ се скъсява от Зоопарка по действащия маршрут до кръстовището на бул. „Евлоги и Христо Георгиеви“ и ул. „Й. В. Гурко“, наляво по бул. „Й. В.Гурко“, наляво по бул. „Евлоги и Христо Георгиеви“ и по маршрута си до Зоопарка.", "date": "2018.08.06", "title": "София: Въвежда се временна организация на движението във връзка с провеждане на концерт"}
{"url": "http://www.focus-news.net/news/2018/08/06/2553588/burgas-razbita-e-prestapna-shema-za-pridobivane-na-shofyorski-knizhki-ot-kursanti-bez-yavyavane-na-izpit.html", "text": "Престъпна схема за придобиване на свидетелства за правоуправление на МПС от курсанти, неявяващи се лично на изпити за правоспособност, неутрализираха служители от сектор ”Икономическа полиция” при ОДМВР - Бургас. Това съобщиха от  ОДМВР - Бургас . \r\nОрганизатор на схемата е Красимир Н. от Бургас - инструктор с частна школа, който използвал трети лица за да се явяват вместо негови курсанти на теоретичните и практически изпити за придобиване на правоспособност за управление на МПС от категория „В“. Констатирано е, че само за няколко месеца през 2018 г. инструкторът Красимир Н. организирал няколко човека, които се явявали вместо двама негови „курсанти”, обучавани по данни от „Автомобилна администрация” в неговата частна школа. Установени и задържани са лица, явявали се вместо курсантите на организатора на схемата, както и лицата, поръчали на Красимир Н. въпросната „услуга”. \r\nНеутрализирането на престъпната схема е осъществено след няколкомесечно наблюдение от страна на полицейските служители след проведена специализирана полицейска операция, организирана от сектор ”Икономическа полиция” при ОДМВР - Бургас и обхващаща територията на няколко областни дирекции (Бургас, Стара Загора, Шумен и Сливен). При нея организатора на схемата – Красимир Н. е задържан, извършено е претърсване на жилището му и ползвания от него автомобил – „Ауди”, с бургаска регистрация.  \r\nУстановено е, че явяването на фалшивите курсанти е организирано, чрез използването на фалшиви (неистински лични карти), в които са посочени реалните данни на лицата, желаещи да придобият свидетелство за правоуправление, но с подменени снимка на третите лица, които се явяват вместо тях.  \r\nОрганизаторът на схемата е задържан за 72 часа с постановление на Районна прокуратура – Бургас. След изтичането им в петъчния ден Бургаския районен съд наложил на Красимир Н. мярка „постоянно задържане под стража” по искане на Бургаска районна прокуратура.", "date": "2018.08.06", "title": "Бургас: Разбита е престъпна схема за придобиване на шофьорски книжки от курсанти без явяване на изпит"}
{"url": "http://www.focus-news.net/news/2018/08/06/2553577/kanal-5-makedoniya-srabski-voenni-samoleti-shte-patrulirat-nad-yuzhnata-chast-na-stranata.html", "text": "През настоящата седмица самолети на ВВС на Сърбия ще патрулират в небето над южната част на страната, до границата с Косово, предава скопската телевизия  „Канал 5“ , като се позовава на информация от Министерството за отбрана в Белград. \r\nПо-рано бяха разпространени доклади, съгласно които сръбската армия е приведена в повишена бойно готовност заради напрежението в Косово, след като изтече крайният срок за създаването на Асоциацията на сръбските общини, а KFOR обявиха провеждането на военни учения в северната част на страната. Информацията не бе потвърдена на официално ниво, но не бе и опровергана, подчертават от редакцията на телевизията.  Тереза Герова", "date": "2018.08.06", "title": "„Канал 5“ (Македония): Сръбски военни самолети ще патрулират над южната част на страната"}
{"url": "http://www.focus-news.net/news/2018/08/06/2553590/sonya-petrova-regionalen-istoricheski-muzey-veliko-tarnovo-muzeyat-vinagi-e-bil-chast-ot-obuchitelniya-protses-na-uchenitsite.html", "text": "Музеят във Велико Търново винаги е бил част от обучителния процес на учениците. Това съобщи за  Радио „Фокус“ – Велико Търново  Соня Петрова, завеждащ отдел „Връзки с обществеността“ в Регионалния исторически музей. Миналата седмица министрите Боил Банов и Красимир Вълчев подписаха споразумение за сътрудничество между Министерството на културата и Министерството на образованието и науката, което предвижда мерки и дейности между институциите в системата на предучилищното и училищното образование и държавните, регионалните и общинските музеи и художествени галерии в страната. Соня Петрова съобщи, че през първото полугодие музейните обекти в региона са посетени от 43 344 ученици от 1 до 12 клас и от 6 430 български и чуждестранни студенти. „Темите на уроците, които се изнасят в залите на нашите музей – Археологически, Музей „Възраждане и Учредително събрание“ и други, са изключително много и те подпомагат и онагледяват учебния материал. Това е практика, която имаме от много време с учителите, които желаят и знаят, че могат да ползват безплатните зали на музея, защото за нашите ученици от Велико Търново и общината те са безплатни. По време на учебния процес те могат спокойно да дойдат, да изнесат своите уроци или музейният специалист да свърже изучавания материал с показаното в залите на музея“, посочи Соня Петрова. Тя добави, че през май и юни музейните обекти са посетени от множество групи ученици от цялата страна. Посещенията са били част от техните организирани екскурзии, като те са имали освен да разгледат Царевец и друг музей по избор, също така и още един трети музеен обект безплатно. \r\nНадежда КРЪСТЕВА", "date": "2018.08.06", "title": "Соня Петрова, Регионален исторически музей – Велико Търново: Музеят винаги е бил част от обучителния процес на учениците"}
{"url": "http://www.focus-news.net/news/2018/08/06/2553570/rumyana-arnaudova-govoritel-na-gl-prokuror-bencho-benchev-i-nesrin-uzun-sa-pomagali-na-dimitar-zhelyazkov-da-izbegne-nakazatelno-presledvane.html", "text": "Бенчо Бенчев, Несрин Узун и Йовчо Домусчиев са помагали на Димитър Желязков да избегне наказателно преследване. Това каза за  Агенция „Фокус“  говорителят на главния прокурор Румяна Арнаудова. „Установено е в разследването на Специализираната прокуратура, че на 3 август Димитър  Желязков е преминал гръцко-турската граница, като се е придвижвал с микробус „Мерцедес“, собственост на дружество, управлявано и собственост на Бенчо Бенчев. В този микробус са били освен Димитър Желязков, самият Бенчо Бенчев и Йовчо Домусчиев. След като са навлезли на територията на страната, са се  настанили в хотел „Рамада“ в Турция. Резервациите на стаите са били направени от Несрин Узун, а трите стаи, които са били наети в турския хотел, са на имената на Йовчо Домусчиев и Бенчо Бенчев. Няма регистрирана стая на Димитър Желязков, а тези две лица, за които говоря, включително и третото, реално са осъществили действия по спомагане на извършил престъпление човек, да избегне наказателно преследване. Тези материали са отделени от разследването на Специализираната прокуратура и са изпратени на Районна прокуратура – Бургас. Тя се явява компетентна прокуратура“, каза говорителят на гл. прокурор и поясни, че за престъпление, извършено в чужбина, компетентна е тази по местоживеене на извършителите на деянието. „Междувременно окръжният прокурор на Бургас е създал необходимата организация и екип от прокурори от Районната прокуратура ще провеждат досъдебното производство, заедно с екип от следователи от окръжния следствен отдел на Окръжната прокуратура, тъй като престъплението е извършено в чужбина“, каза още Арнаудова.  \r\nДеница КИТАНОВА", "date": "2018.08.06", "title": "Румяна Арнаудова, говорител на гл. прокурор: Бенчо Бенчев и Несрин Узун са помагали на Димитър Желязков да избегне наказателно преследване"}
{"url": "http://www.focus-news.net/news/2018/08/06/2553579/veska-nencheva-bsp-viziya-za-balgariya-e-kreshtyashto-neobhodima-i-se-nadyavame-vapreki-lyatoto-i-otpuskite-da-poluchi-shirok-obshtestven-otzvuk.html", "text": "„Визия за България“ е крещящо необходима и се надяваме, въпреки лятото и отпуските  да получи широк обществен отзвук. Това каза народният представител от ПГ на „БСП за България“ и член на Комисията по образование и наука към Народното събрание Веска Ненчева в интервю за  Агенция „Фокус“  за проекта на левицата „Визия за България“. „Един от основните проблеми в държавата ни е фактът, че има тежка демографска криза. Смятам, че не е необходимо още много време, за да крием, замазваме или неглижираме проблема, свързан с изчезването на нацията. Всички си даваме сметка, че това е вследствие на процеси, които трябва да бъдат пресечени и стопирани. Те са свързани с управлението на здравеопазването, образованието, икономиката, отбраната и сигурността и други. Точно документът проект на „Визия за България“ има тази цел“, каза Ненчева и поясни, че целта е разговор с широк кръг от експерти в различни сектори и дебат, ако е възможен, с цялото общество. По думите ѝ разговорът не е нито самоцелен, нито тясно партиен или идеологически. „Това е разговор за друг начин на уреждане и организиране на обществения ни живот, в който всички трябва да сме активни според знанията и възможностите ни. На практика неолибералният модел, в който се намираме, доведе до изключване ролята на държавата от ключови сектори, до мащабни деформации в икономиката, законодателството и регулациите. Сегашният начин на държавно управление е порочен, той потиска инициативата и генерира неравенства, стремглаво насочва приходи в много малка част от обществото ни“, коментира Ненчева и отчете, че много българи са бедни. Според нея това е предпоставка за много социални конфликти и кризи. „И точно подготовката на текстовете в проекта за „Визия за България“ дават основна рамка и контури, в които ние трябва да представим не алтернатива на сегашното управление на държавата, в частност ГЕРБ, а нова идея за обществено управление. Очакваме да се споделят мнения, активно защитени позиции и аргументирани даже несъгласия с представените от нас текстове. Очакваме критика, която е полезна. Това е важно да се случи в следващите няколко месеца и обществото да говори по тази тема“, допълни народният представител от ПГ на „БСП за България“.  \r\nДеница КИТАНОВА Пълния текст на интервюто четете в „Мнение”", "date": "2018.08.06", "title": "Веска Ненчева, БСП: „Визия за България“ е крещящо необходима и се надяваме, въпреки лятото и отпуските, да получи широк обществен отзвук"}
{"url": "http://www.focus-news.net/news/2018/08/06/2553593/svetlana-krasteva-darzhaven-arhiv-vidin-vasil-atanasov-e-edin-ot-osnovatelite-na-arheologicheskoto-druzhestvo-vav-vidin.html", "text": "Васил Атанасов е един от основателите на археологическото дружество във Видин. Това каза в предаването „Чудесата на Северозапада“ по  Радио „Фокус“  Светлана Кръстева, началник на Държавен архив – Видин. Тя посочи, че на 13 април 1910 година във Видин се събират 61 интелектуалци, които създават археологическото дружество, а на 3 май същата година е утвърден уставът на дружеството от Министерството на просвещението. „В архива се съхранява интересният личен фонд на Васил Атанасов, който е роден през 1876 година във Враца. Завършва Държавното рисувално училище при проф. Иван Мърквичка, преподава рисуване, краснопис, ръчен труд в Мъжката и в Девическата гимназия във Видин и е директор на Видинската мъжка гимназия през 1922 – 1923 г. Активно се занимава с археология, дописен член е на Българското археологическо дружество“, казва Светлана Кръстева. Васил Атанасов има над 200 публикации по археология, етнография, урежда самостоятелни художествени изложби и участва в общи градски изложби. „Васил Атанасов е един от основателите на Комитета за повдигане на Видинския край. Участва в журирането на паметниците на падналите в Сръбско-българската война през 1885 година и на падналите Бдинци във войните 1912-1913 г и 1915-1918 г. През Първата световна война е мобилизиран на фронта като военен художник в Шеста пехотна дивизия“, каза Светлана Кръстева. Васил Атанасов умира на 21 декември 1943 година и посмъртно е провъзгласен за почетен гражданин на Видин. В различните документи са негови изследвания, отчети на археологическото дружество, много снимки, кореспонденции с представители на Археологическия институт. \r\nАнна ЛОЗАНОВА", "date": "2018.08.06", "title": "Светлана Кръстева, Държавен архив - Видин: Васил Атанасов е един от основателите на археологическото дружество във Видин"}
{"url": "http://www.focus-news.net/news/2018/08/06/2553592/sofiya-promyana-v-organizatsiyata-na-dvizhenie-vav-vrazka-s-rekonstruktsiya-na-vodoprovod-po-ul-parva-balgarska-armiya-shte-bade-vavedena-ot-20-avgust.html", "text": "Промяна в организацията на движение в София във връзка с реконструкция на водопровод по ул. „Първа българска армия“ ще бъде въведена от 20 август. Това съобщиха от пресцентъра на  Столична община . \r\nОт 20 август до 2 септември се забранява влизането на пътни превозни средства по северната половина от пътното платно на ул. „Първа българска армия“ в участъка от ул. „Павел Бобеков“ до ул. „Проф. Иван Георгиев“. Движението на пътни превозни средства ще се извършва в една пътна лента, в посока от бул. „Илиянци“ към ул. „Константин Преславски“,  в същия участък. В посока от ул. „Константин Преславски“ към бул. „Илиянци“ движението ще се извършва чрез обходен маршрут през ул. „Проф. Иван Георгиев“.  \r\nЗа същия период маршрутът на автобус 100 в посока кв. „Бенковски“ се променя както следва: от ул. „Първа българска армия“  надясно по ул. „Проф. Иван Георгиев“ и по маршрута до кв. „Бенковски“. \r\nСпирката с код 2148 „Ул. Проф. И. Георгиев“ се измества с 60 метра назад преди ул. „Професор Иван Георгиев“.  \r\nЗакриват се спирките с код 2144 „Ул. Просвета“ и с код 1000 „Ул. Локомотив“.", "date": "2018.08.06", "title": "София: Промяна в организацията на движение във връзка с реконструкция на водопровод по ул. „Първа българска армия“ ще бъде въведена от 20 август"}
{"url": "http://www.focus-news.net/news/2018/08/06/2553587/adelina-stefanova-hram-vavedenie-bogorodichno-blagoevgrad-na-preobrazhenie-gospodne-vsichki-hristiyani-priemat-sveto-prichastie-sled-ednosedmichen-prechistvasht-post.html", "text": "На Преображение Господне всички християни приемат свето причастие след едноседмичен пречистващ пост, тъй като се намираме в Богородичния пост, а Църквата отслужва тържествена литургия. Това каза за  Радио „Фокус“ – Пирин  Аделина Стефанова, уредник в храм „Въведение Богородично“ – Благоевград. Според вярванията в нощта срещу Преображение, също както и на Богоявление, в небето се отваря Божията врата и сам Господ се показва на нея. „Само праведният може да види тази врата и каквото поиска в този миг, Господ ще му го даде. Празника българите отбелязват с тържествен обяд, за който обикновено приготвят ястие от риба“, посочи още Аделина Стефанова и допълни, че на днешния голям празник всички миряни смирено се кръстят. По думите й на този ден в църквата „Въведение Богородично“ в Благоевград  се отслужва тържествена литургия. \r\nЛивия НИНОВА", "date": "2018.08.06", "title": "Аделина Стефанова, храм „Въведение Богородично“ – Благоевград:  На Преображение Господне всички християни приемат свето причастие след едноседмичен пречистващ пост"}
{"url": "http://www.focus-news.net/news/2018/08/06/2553585/rtk-kosovo-teritorialnata-tsyalost-na-kosovo-e-nenarushima-kategorichen-e-kadri-veseli.html", "text": "Подялбата на Косово не може да бъде част от диалога за нормализиране на двустранните отношения със Сърбия при никакви обстоятелства. Това подчертава председателят на парламента в Прищина и лидер на Демократическата партия (PDK) Кадри Весели в авторска статия за изданието „Коха Диторе“ , предава  Radio Television of Kosovo .  \r\n„Косово ще се включи в диалога с цел постигане на международно обвързващо споразумение, водещо до признаването на страната, до членство в ООН и до по-бърз път към евроатлантическа интеграция“, заявява Кадри. „Това е в общия ни дневен ред със САЩ и Европейския съюз. Няма да има подялба на Косово. Темата дори няма да бъде дискутирана“, категоричен е Весели. „Подялбата на Косово е дългогодишна цел на Сърбия, но то приключи веднъж завинаги през 1999 г. Косово няма какво да дава. Косово е независима и суверенна държава и нейната териториална цялост е ненарушима. Косово ще се присъедини към ООН, НАТО и ЕС в сегашните си граници“, пише Весели. Тереза Герова", "date": "2018.08.06", "title": "RTK (Косово): Териториалната цялост на Косово е ненарушима, категоричен е Кадри Весели"}
{"url": "http://www.focus-news.net/news/2018/08/06/2553594/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в община Петрич. Първата ни тема за днес е свързана със състоянието на горските масиви на територията на Държавно горско стопанство – Първомай. Наш гост ще бъде инж. Симеон Ефремов, директор на стопанството. С него ще коментираме и опасностите от пожари, както ѝ предприетите мерки с цел недопускането на сериозни инциденти в горите през летните месеци. Обиколката си из село Първомай ще продължим чрез рубриката „Духовност, просвета и култура“, в която ще Ви представим местното читалище, носещо името „Димитър Благоев“. За историята на културната институция и за нейната дейност ще говорим със секретаря на читалището Георги Срадков. Във втората част от предаването очаквайте информация за детска градина „Детелина“ в Петрич. По темата ще чуем директора на детското заведение – Зорка Пантанзиева. Очакваме и Вас на телефоните в студиото 0885 303 373 и 073/ 88-55-81, или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на   всеки понеделник, от 15.00 до 16.00 часа, с водещ Ливия Нинова.", "date": "2018.08.06", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/08/06/2553573/prokuror-rumyana-arnaudova-predmetat-na-razsledvaneto-na-spetsprokuraturata-se-razshiryava-v-posoka-na-organizirana-prestapna-grupa-za-prane-na-pari-i-danachni-prestapleniya.html", "text": "Предметът разследването на Спецпрокуратурата се разширява в посока на организирана престъпна група за пране на пари и данъчни престъпления. Това каза за  Агенция „Фокус“  говорителят на главния прокурор Румяна Арнаудова. Агенция „Фокус“  припомня: На 2 август Специализираната прокуратура разби организирана престъпна група, която в продължителен период от време се е занимавала с изнудване, палежи, телесни повреди. От прокуратурата тогава съобщиха, че групата се е занимавала и с други престъпления, които са в процес на установяване. Участниците на въпросната престъпна група са установявали  на територията на Южното Черноморие и на к. к. „Слънчев бряг“ търговски дружества, които са развивали сериозен и успешен бизнес, като чрез заплахи и палежи са ги мотивирали да си плащат такса „Спокойствие“.  \r\nДеница КИТАНОВА", "date": "2018.08.06", "title": "Прокурор Румяна Арнаудова: Предметът на разследването на Спецпрокуратурата се разширява в посока на организирана престъпна група за пране на пари и данъчни престъпления"}
{"url": "http://www.focus-news.net/news/2018/08/06/2553596/stara-zagora-blizo-100-signala-sa-registrirani-na-goreshtiya-telefon-na-obshtinata-v-ramkite-na-nyakolko-dni.html", "text": "На безплатния Горещ телефон на Община Стара Загора - 0800 157 37, от 3 до 5 август са отчетени близо 100 сигнала. Това съобщиха от пресцентъра на  Община Стара Загора . Граждани са подали информация за над 20 неправилно паркирани МПС в града. Акт за установяване на административно нарушение е съставен на собственик на автомивка, от която системно се замърсява около обекта с пяна и вода.  \r\nОплаквания са постъпили за бездомни кучета в кв. „Три чучура - юг“, както и в село Християново. Информацията е насочена към Общинския приют за безстопанствени животни. Акт за установяване на административно нарушение е съставен на собственик на кучета, пуснати за свободна разходка по бул. „Славянски“. Същата санкция е наложена и на друг гражданин, който е разхождал свободно кучето си, около блок №2 на ул. „Г. Байданов“. Докладна записка е съставена по сигнал за системно нарушаване на тишината от лай на куче в блок №286 на бул. „Цар Симеон Велики“.  \r\nНад 20 са подадените сигнали за силна музика от заведения в града, както и за струпване на шумни компании на открито.  \r\nОплакване е постъпило за пропускане на автобусна спирка от шофьор по Линия №8. При установяване на нарушение, ще последват санкции спрямо Вътрешния правилник на транспортното дружество.  \r\nСлед получена информация на Горещия телефон е отремонтирано улично осветление, както и паркомати. Взети са мерки за премахване на изсъхнали и опасни дървета и клони по сигнали на граждани. Докладна записка е съставена за компрометирана беседка около блок №130, на ул. „Христо Ботев“.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.08.06", "title": "Стара Загора: Близо 100 сигнала са регистрирани на Горещия телефон на Общината в рамките на няколко дни"}
{"url": "http://www.focus-news.net/news/2018/08/06/2553599/afp-germanka-i-frantsuzin-sa-osadeni-na-dozhivoten-zatvor-v-iran-zaradi-chlenstvo-v-islyamska-darzhava.html", "text": "Германска гражданка и французин са осъдени на доживотен затвор в Ирак за членство в близкоизточната радикална групировка „Ислямска държава“, предава  AFP . \r\nЖурналист на агенцията, изпратен на място, информира, че двамата са съдени в два отделни процеса. Делата им са гледани в основния наказателен съд в Багдад. Уточнява се, че осъдената жена – представена само с името Надя – е дъщеря на друга германка, осъдена през януари на 20 г. затвор по същите обвинения.  Тереза Герова", "date": "2018.08.06", "title": "AFP: Германка и французин са осъдени на доживотен затвор в Иран заради членство в „Ислямска държава“"}
{"url": "http://www.focus-news.net/news/2018/08/06/2553598/inzh-deyan-ivanov-kmet-na-beloslav-ottegleno-e-investitsionnoto-predlozhenie-za-obosobyavane-na-ploshtadka-za-opasni-otpadatsi-v-selo-ezerovo.html", "text": "Оттеглено е инвестиционното предложение за обособяване на площадка за временно съхраняване на опасни отпадъци в село Езерово. Това каза за  Радио „Фокус“ - Варна  кметът на Община Белослав инж. Деян Иванов. След като в началото на месец юли в общинската администрация постъпи инвестиционно намерение от фирма със седалище в Силистра за обособяване на площадка за временно съхранение на опасни отпадъци до 50 тона, жителите на село Езерово инициираха подписка и обявиха готовност за нови протестни действия. В документа за уведомление е посочено, че имотът е собственост на ТЕЦ Варна и ще бъде използван от възложителя на база договор за наем. На последното извънредно заседание на Общински съвет – Белослав, свикано от председателя му Живко Димитров, всички присъстващи изразиха единодушно своето становище против входираното в Община Белослав инвестиционно предложение, като изложиха своите мотиви в подкрепа желанието на жителите на село Езерово, а именно то да не бъде реализирано. В края на седмицата в Община Белослав беше входирано писмо и от ТЕЦ – Варна, в което се посочва, че на територията на село Езерово, в частност площадката на пристанищен терминал „ТЕЦ Езерово“, няма да бъдат обработвани опасни за здравето на населението товари, като предварителните договорености с фирмата, подала инвестиционното намерение, ще бъдат прекратени едностранно за всички видове товари. \r\nКметът на Община Белослав инж. Деян Иванов заяви, че се надява тази болна за жителите на село Езерово тема да е приключена. \r\nМарияна ВАЛЕНТИНОВА", "date": "2018.08.06", "title": "Инж. Деян Иванов, кмет на Белослав: Оттеглено е инвестиционното предложение за обособяване на площадка за опасни отпадъци в село Езерово"}
{"url": "http://www.focus-news.net/news/2018/08/06/2553595/sport-grigor-dimitrov-shte-nauchi-imeto-na-parviya-si-sapernik-v-toronto.html", "text": "Григор Димитров ще научи името на първия си съперник на турнира от сериите „Мастърс“ в Торонто, който започва днес. Най-добрият български тенисист ще започне участието си от втория кръг на надпреварата с двубой срещу победителя от срещата между Фернандо Вердаско и Петер Гойовчик. \r\nМачът помежду им ще се играе на втория по големина корт, където програмата започва от 18:00 часа. Двубоят им е втори.  \r\nДруг представител на България - Сесил Каратанчева ще играе срещу бившата номер едно в света – руската тенисистка Мария Шарапова. Срещата помежду им е на Централния корт и ще започне не по-рано от 01:30 часа на 7 август.", "date": "2018.08.06", "title": "Спорт: Григор Димитров ще научи името на първия си съперник в Торонто"}
{"url": "http://www.focus-news.net/news/2018/08/06/2553597/pri-patuvane-v-chuzhbina-balgarskite-grazhdani-shte-poluchavat-telefonniya-nomer-na-denonoshtnata-dezhurna-liniya-na-mvnr.html", "text": "Всеки български гражданин, притежаващ  СИМ-карта на български мобилен оператор, при влизане на територията на чужда държава ще получава от утре – 7 август кратко текстово съобщение с информация за номера на денонощната дежурна телефонна линия в МВнР (+359 2 948 24 04), на която може да потърси помощ в случай на извънредна ситуация. Това съобщиха от пресцентъра на  Министерството на външните работи . Съобщението ще бъде получавано, веднага щом абонатът попадне в роуминг. Така телефонът за спешни случаи на МВнР ще е подръка в паметта на телефона на всеки гражданин зад граница.  \r\nКъм тази инициатива на Министерството на външните работи с готовност се присъединиха трите национални мобилни оператора - А1, VIVACOM и Telenor, в знак на подкрепа към усилията ни за подобряване на административното обслужване и по-ефективна защита на българските граждани в чужбина.  \r\nМобилните оператори предоставят получаването на съобщението безплатно за гражданите, като услугата не е свързана с разходи от държавния бюджет. При повикване на денонощната дежурна телефонна линия в МВнР (+359 2 948 24 04), разговорът ще бъде таксуван според тарифния план на абоната.  \r\nЗаместник министър-председателят по правосъдната реформа и министър на външните работи Екатерина Захариева благодари на мобилните оператори, които се включиха в реализацията на този проект, свързан с грижата за информираността и сигурността на българските граждани, пътуващи в чужбина. Тя подчерта, че Министерството на външните работи продължава работа по още проекти, които ще улеснят досега с администрацията на нашите сънародници в чужбина.  \r\nЗаплахите за сигурността в съвременния свят, свързани с природни бедствия, възникване на военни конфликти, терористични актове, политически размирици, безредици, бунтове и други, които често засягат и български граждани, изискват оказването на специализирана помощ и често незабавна реакция от страна на българските институции.  \r\nВ зависимост от характера на кризата, Министерството на външните работи координира усилията за оказване на помощ на български граждани с различни национални и чужди институции и ведомства.", "date": "2018.08.06", "title": "При пътуване в чужбина българските граждани ще получават телефонния номер на денонощната дежурна линия на МВнР"}
{"url": "http://www.focus-news.net/news/2018/08/06/2553602/rumen-georgiev-zhivotnovad-problem-za-prezhivnite-zhivotni-prez-lyatoto-e-lipsata-na-usloviya-za-pasha.html", "text": "През това лято почти няма никакви условия за паша на животните, тъй като всички ливади са изсъхнали от горещините. Това каза за  Радио „Фокус“ – Пазарджик  Румен Георгиев, председател на Асоциацията на млекопроизводителите в област Пазарджик. По думите му през последните години дърветата из пасищата са изсечени и няма сянка, а това е проблем за преживните животни. Той добави, че пасищата са почти ликвидирани, а терените са върнати на собствениците им, които ги използват по съвсем различно предназначение. „Това принуждава фермерите да хранят животните само с фуражи и да ги държат затворени в оборите цяло лято, което е изключително неблагоприятно и за самите говеда. За кравите е добре да изминават не повече от 1 - 2 км дневно, защото те са преживни животни и не обичат движението, при овцете разходката трябва да е около 5 - 6 км, а при козите – двойно по-дълга“, уточни Георгиев. Фермерът заяви, че е важно да има водоем близо до фермите, за да могат животните да пият вода по време на престоя си на открито. \r\nАлбена ЖИЛЕКОВА", "date": "2018.08.06", "title": "Румен Георгиев, животновъд: Проблем за преживните животни през лятото е липсата на условия за паша"}
{"url": "http://www.focus-news.net/news/2018/08/06/2553605/pazardzhik-chastni-avtomobili-vozyat-patnitsi-na-tsenata-na-bileta-za-obshtestven-transport-do-plazhovete-v-regiona.html", "text": "Извършваме различни проверки в Пазарджишкия регион през лятото, каза за  Радио „Фокус“ – Пазарджик  Стоянка Стойкова, председател на Регионалния съюз на превозвачите. Тя уточни, че през този сезон са установени частни автомобили, които возят хора до басейните в областта на цената на билета за обществен транспорт. По думи на Стойкова такива автомобили се установяват трудно, защото нямат сигнализация за таксиметрова дейност. Тя коментира, че с проблема трябва да се ангажира вниманието автомобилната администрация и на „Пътна полиция“, защото така се подбива авторитетът на коректните превозвачи. Стоянка Стойкова допълни, че институциите трябва да координират действията си, за да може да се ограничат такива действия, които са нелоялна конкуренция. Според нея такива частни автомобили, които на практика изпълняват таксиметрова дейност, могат да бъдат установени в района на плажовете в Белово, Велинград и Пазарджик. \r\nВаня НИКОЛОВА", "date": "2018.08.06", "title": "Пазарджик: Частни автомобили возят пътници на цената на билета за обществен транспорт до плажовете в региона"}
{"url": "http://www.focus-news.net/news/2018/08/06/2553601/burgas-dve-68-godishni-zheni-i-87-godishen-mazh-ot-grada-sa-stanali-zhertvi-na-telefonni-izmami-za-obshto-61-524-lv.html", "text": "Две 68-годишни жени  и 87-годишен мъж от Бургас са станали жертви на телефонни измами за общо 61 524 лв. и златни накити (пръстени и монети). В рамките на 1 седмица от служители на ОДМВР – Бургас са задържани трима мъже, получили парите и ценните вещи, след като притежателите им били измамени по класическата схема „оказване на съдействие на полицейски служители при задържането на телефонни измамници”. Това съобщиха от  ОДМВР – Бургас . \r\nВ първият от случаите – на 10 май т. г. 58-годишен бургазлия, живеещ на бургаската улица „Пробуда”, решил да подпомогне задържането на телефонни измамници, след като получил обаждане от непознат, представил му се за високопоставен полицейски служител. Непознатият заявил, че всички пари и ценни предмети, които бургазлията щял да даде за приключване на полицейската акция с арест на ало-измамниците, впоследствие щели да му се върнати. Бургазлията доверчиво събрал всички налични парични средства от дома си в размер на 2 150 лева, както и пет златни пръстени и три златни монети с общо тегло около 40 грама, поставил ги в найлонова торбичка и ги занесъл до гараж, разположен на ул. „Св. Патриарх Евтимий” № 87. В резултат на няколко месечно раследване и проведени множество процесуално-следствени действия, служителите от Първо Районно управление – Бургас установили самоличността на мъжа, взел парите и златните предмети – това е криминално проявения С.К., 24-годишен от Лясковец, обл. Велико Търново, който направил пълни самопризнания по случая. \r\nВъв втория от случаите – на 21 юли т. г. 68-годишна жена от Бургас, живееща на ул. „Кооператор” в к-с „Меден Рудник” отново заблудена, че съдейства на полицейските служители, участващи в спецакция, събрала в найлонова торбичка сумата от 11 600 лв. и златни накити. Торбичката е взета от 24 годишния Г.Х. от Камено, който е задържан в Четвърто Районно управление – Бургас със съдействието на служители от Районно управление – Камено. Г.Х. направил пълни самопризнания по случая и описал механизма на извършеното от него деяние. \r\nНа 30 юли т. г. 68-годишна жена от Бургас, живееща на ул. „Св. Партриарх Евтимий” е заблудена, че помага на служителите на реда и след като събрала в чанта сумата от 47 774 лева, я предала в района на бл. 7 в ж. к. „Лазур”, на мъж на видима възраст около 70 години. В резултат на бързите полицейски действия на служителите от Пето Районно управление – Бургас е установено, че парите са взети от 87-годишния Т.Ч. от Бургас, който заедно със сумата отпътувал в посока Варна. Със съдействието на служители от Трето Районно управление – Варна Т.Ч. е задържан и впоследствие върнат в Бургас. Извършени са множество процесуално – следствени действия - разпит на свидетели, разпознаване, оглед на веществени доказателства и др., като е доказана вината на 87-годишния мъж. Самият той направил пълни самопризнания и върнал сумата, взета от 68-годишната жена. \r\nИ по трите случя са образувани досъдебни производства, а работата по документиране на престъпната дейност на С.К., Г.Х. и Т.Ч. продължава.", "date": "2018.08.06", "title": "Бургас: Две 68-годишни жени  и 87-годишен мъж от града са станали жертви на телефонни измами за общо 61 524 лв."}
{"url": "http://www.focus-news.net/news/2018/08/06/2553608/agentsiyata-po-zaetostta-zapochna-vtoroto-za-tazi-godina-prouchvane-sred-rabotodatelite-za-potrebnostite-im-ot-rabotna-sila.html", "text": "От началото на август 2018 г. Агенцията по заетостта стартира второто за тази година проучване сред работодателите за потребностите им от работна сила. Това съобщиха от пресцентъра на  Агенцията по заетостта . То се провежда съгласно чл.10, ал.2 от Закона за насърчаване на заетостта два пъти в годината със съдействието на Комисиите по заетост към Областните съвети за развитие в 28-те административни области в страната. \r\nВ периода до 17 септември 2018 г. работодателите отново могат директно в on-line анкетен формуляр да посочат обхвата, професиите, компетенциите, знанията и уменията на търсените от тях кадри. Целенасочено анкетиране ще се проведе сред статистическа извадка работодатели с различни характеристики за териториален обхват, икономическа дейност, големина и вид на предприятието и др. Целта е да се получи информация за търсените от бизнеса през следващите 12 месеца професии, компетентности и умения на работната сила. Работодателите могат да посочат и очакванията си за необходимите след 3 години кадри, професионални направления или области на висшето и средното образование.  \r\nАгенцията по заетостта очаква работодателите да се включат активно в проучването, което ще даде полезна информация на всички участници в трудовия пазар, както и насоки за развитието на работната сила.  \r\nАнкетният формуляр може да се намери и попълни на сайта на Агенцията по заетостта, в рубриката „Проучване за потребностите от работа сила” или да се отвори тук:  \r\nПрез февруари 2018 г. се проведе пилотно първото проучване на потребностите от кадри. В него се включиха на доброволен принцип 5012 различни по вид, икономическа дейност и големина фирми и организации от публичния, частния и неправителствения сектор. Резултатите от проучването най-общо показаха, че в краткосрочен (през следващите 6 месеца) и средносрочен план (след 3-5 години) българските работодатели ще продължат да търсят средно- и висококвалифициран персонал, в т.ч. икономисти, инженери, машинни оператори, продавачи, готвачи и др. Подробна информация за първото анкетното проучване е публикувана на сайта на Агенцията по заетостта в рубриката „Проучване за потребностите от работа сила”.", "date": "2018.08.06", "title": "Агенцията по заетостта започна второто за тази година проучване сред работодателите за потребностите им от работна сила"}
{"url": "http://www.focus-news.net/news/2018/08/06/2553591/nova-makedoniya-prokuraturata-povdigna-obvineniya-sreshtu-dvama-dushi-za-intsidenta-v-mechkin-kamen.html", "text": "Полицията в Прилеп повдигна обвинения срещу двама души от Битоля във връзка с инцидента в Мечкин Камен, предава скопското електронно издание  „НОВА“ . \r\nСъгласно разпространената информация, срещу М.Д. (24 г.) и Г.Д. (19 Г.), и двамата от Битоля, са уличени в извършването на престъпление „причиняване на омраза, раздор или нетърпимост на национална, расова, религиозна и друга дискриминационна основа\", наказуемо по член 319, параграф 1 от Наказателния кодекс на Република Македония. \r\n„Във връзка със събитията в Крушево на 2 август за разпит са призовани повече лица и след документирането на случаите ще бъдат представени подходящи становища\", съобщават от МВР на Македония.  От Прокуратура Прилеп уточниха, че предприемат „действия за установяване на факти и събиране на доказателства във връзка с нападения и словона омраза, което бе изречено по време на отбелязването на националния празник на Мечкин Камен\". \r\nВ заявлението от полицията, пише, че двете лица организирано присъствали на честването на Мечкин Камен като част от група, съставена от фенове от повече фенклубовете. \r\nПо време на полагане на цветя от делегациите, присъстващи на събитието, двамата обвиняеми са стояли в близост до ВИП ложата и са скандирали обиди. Действията им са били заснети от присъстващите медии, а видеото е излъчено по една от националните телевизии в югозападната ни съседка.  Тереза Герова", "date": "2018.08.06", "title": "„НОВА“ (Македония): Прокуратурата повдигна обвинения срещу двама души за инцидента в Мечкин Камен"}
{"url": "http://www.focus-news.net/news/2018/08/06/2553607/kardzhali-politsiyata-razsledva-sluchay-na-dve-nepalnoletni-momcheta-otkradnali-lek-avtomobil-i-katastrofirali-s-nego-v-grada.html", "text": "Малолетен и непълнолетен са отнели противозаконно лек автомобил „Мерцедес“, разбили автомат за кафе и откраднали 70 лева, установиха полицаи от РУ - Кърджали. Това съобщиха от пресцентъра на  МВР . Издирвателните действия започнали след подадени сигнали за извършените престъпления. В хода на проверките било изяснено, че в полунощ на 3 август момчетата, които са на 13 и 15 години, взломили машина за кафе на ул. “Републиканска“ в Кърджали и се сдобили със 70 лева. На паркинг на ул. “Булаир“ те забелязали лек автомобил „Мерцедес“ с ключове на таблото и подкарали колата, с която катастрофирали в района на пазара и я изоставили. На малолетния и непълнолетния е оказана полицейска закрила за срок до 48 часа в полицейското управление в Кърджали. По случаите са образувани досъдебни производства и работата продължават разследващи полицаи.", "date": "2018.08.06", "title": "Кърджали: Полицията разследва случай на две непълнолетни момчета, откраднали лек автомобил и катастрофирали с него в града"}
{"url": "http://www.focus-news.net/news/2018/08/06/2553600/yavor-gechev-chetiri-lapi-broyat-na-bezdomnite-zhivotni-optimistichno-namalyava-zabelyazva-se-i-vse-po-golyam-interes-kam-osinovyavaniyata.html", "text": "Броят на бездомните животни оптимистично намалява и все повече хора осиновяват домашните си любимци. Това каза за дневния блок на  Радио „Фокус“  Явор Гечев от Фондация „Четири лапи“, която традиционно извършва преброяване на безстопанствени животни на територията в редица общини у нас. Той уточни, че сред първенците в тази област са големи общини като София, Пловдив, Бургас и Велико Търново, но отличи и по-малки като Елин Пелин и Копривщица. \r\n„Остават единици градовете, в които се работи съвестно и цялостно и се изпълняват изискванията на българското законодателство. Повечето населени места все още решават проблемите си или чрез противозаконно умъртвяване на животни, което много трудно се доказва, или чрез извозване на животни от едно населено място в друго. Лошото е, че 10 години след приемането на законодателството, което регламентира начините за намаляване броя на безстопанствените животни, то все още не се прилага. Като че ли има бойкот от страна на местната власт, която просто не желае да го прилага тъй като това изисква по-големи усилия. Ако не е изкоренена причината да има бездомни животни, каквото и да направим ние, винаги ще има такива. Резултатите от последните преброявания, обявени в доклада на Министерски съвет, сочат, че има известно намаляване на техния брой, но не с темпото, което бихме желали да видим“, каза Явор Гечев и допълни, че фондация „Четири лапи“ провежда кастрационни кампании, като си сътрудничи с общините, желаещи дългосрочно да решат проблема като прилагат българското законодателство. Сред мерките, заложени в него, са регистрация и идентификация на домашните животни, както и кастрация на бездомните животните, така че едновременно да се спре от една страна  притокът към улицата на домашни любимци и размножаването на бездомните такива – от друга, обясни той. Явор Гечев апелира през горещите летни дни да оставяме съд с вода навън както за бездомните животни, така и за тези, които по принцип живеят в природата.", "date": "2018.08.06", "title": "Явор Гечев, „Четири лапи“: Броят на бездомните животни оптимистично намалява, забелязва се и все по-голям интерес към осиновяванията"}
{"url": "http://www.focus-news.net/news/2018/08/06/2553609/yambol-petoto-izdanie-na-letniya-filmov-maraton-v-grada-zapochva-na-31-avgust.html", "text": "За пета поредна година възстановеното лятно кино в Ямбол отваря врати за почитателите на седмото изкуство. Филмовият маратон стартира на 31 август и в продължение на три седмици ще предложи колекция от вълнуващи заглавия, спечелили множество отличия от престижни фестивали. Това съобщиха от пресцентъра на  Община Ямбол . \r\nВ селекцията за кинофеста през 2018 са включени: „Проектът Флорида“ на режисьора Шон Бейкър с участието на Уилям Дефо в главната роля, финландската лента „Най-щастливият ден от живота на Оли Маки“, испанският прочит на „Снежанка“ на режисьора Пабло Бергер, социалната драма „Аз, Даниел Блейк“, френската продукция „В къщата“ на режисьора Франсоа Озон. На финала, на 15 септември, ще бъде излъчването на „Потапяне“, филм на култовия режисьор Вим Вендерс. \r\nПрожекциите ще бъдат в петъчните и съботните вечери на лятното кино в Градския парк. Първите две излъчвания (на 31 август и 1 септември) са с начален час 20.00. Останалите четири ленти (на 7 и 8, на 14 и 15 септември) ще се завъртят от 19.30 часа. \r\nФилмовият фестивал се реализира от Община Ямбол в партньорство със София Филм Фест. Прожекциите отново ще бъдат с вход свободен за жителите и гостите на града.", "date": "2018.08.06", "title": "Ямбол: Петото издание на летния филмов маратон в града започва на 31 август"}
{"url": "http://www.focus-news.net/news/2018/08/06/2553610/pleven-nad-15-kg-tyutyun-bez-banderol-sa-otkriti-pri-spetsializirana-politseyska-operatsiya-v-grada.html", "text": "Над 15 кг тютюн без бандерол са открити при специализирана полицейска операция в града. Това съобщиха от пресцентъра на  МВР . Голямото количество ситно нарязан тютюн е иззето при полицейска проверка на пазар в Плевен. Общо 27 плика с разпределени в тях 15.124 кг жълто-кафява тревиста суха маса, наподобяваща по цвят и мирис на тютюн, полицаи открили в пале със строителни плочки. За намереното количество е съставен констативен протокол. Проверките срещу незаконното съхранение и разпространение на контрабандни стоки ще продължат.", "date": "2018.08.06", "title": "Плевен: Над 15 кг тютюн без бандерол са открити при специализирана полицейска операция в града"}
{"url": "http://www.focus-news.net/news/2018/08/06/2553604/gd-granichna-politsiya-intenziven-e-trafikat-na-gkpp-kalotina-gkpp-kulata-gkpp-makaza-gkpp-kapitan-andreevo-i-gkpp-dunav-most.html", "text": "Интензивен е трафикът на ГКПП „Калотина“, ГКПП „Кулата“, ГКПП „Маказа“, ГКПП „Капитан Андреево“ и ГКПП „Дунав мост“. Това съобщиха от пресцентъра на  ГД „Гранична полиция“ . На българо-сръбската граница трафикът е интензивен на ГКПП „Калотина“ за леки автомобили. На българо-гръцката граница трафикът е интензивен на ГКПП „Кулата“ за товарни автомобили на изход и ГКПП „Маказа“ е интензивен за леки автомобили на изход. На българо-турската граница трафикът е интензивен на ГКПП „Капитан Андреево“ за товарни автомобили на изход. На българо-румънската граница трафикът е интензивен на ГКПП „Дунав мост“ за товарни автомобили на изход. На българо-македонската граница трафикът е нормален на всички гранични контролно-пропускателни пунктове.", "date": "2018.08.06", "title": "ГД „Гранична полиция“: Интензивен е трафикът на ГКПП „Калотина“, ГКПП „Кулата“, ГКПП „Маказа“, ГКПП „Капитан Андреево“ и ГКПП „Дунав мост“"}
{"url": "http://www.focus-news.net/news/2018/08/06/2553612/yambol-vremenno-e-ogranicheno-dvizhenieto-na-tezhkotovarni-avtomobili-nad-12-tona-po-pat--53-yambol-tamarino-poradi-patnotransportno-proizshestvie.html", "text": "Временно е ограничено движението на тежкотоварни автомобили над 12 тона по път II-53 Ямбол - Тамарино поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Автомобилите до 12 тона се движат двупосочно в една лента. Обходен маршрут за товарните автомобили над 12 тона: Окоп - Каравелово - Сламино - Саранско - Тамарино. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.08.06", "title": "Ямбол: Временно е ограничено движението на тежкотоварни автомобили над 12 тона по път II-53 Ямбол - Тамарино поради пътнотранспортно произшествие"}
{"url": "http://www.focus-news.net/news/2018/08/06/2553615/dobrich-golyama-chast-ot-grada-e-s-narusheno-vodosnabdyavane-zaradi-deynosti-po-obnovyavane-na-vodniya-sektor.html", "text": "Голяма част от града е с нарушено водоснабдяване заради дейности по обновяване на водния сектор, които са част от интегрирания проект на Община град Добрич, предаде кореспондентът на  Радио „Фокус” – Варна . По информация на ВиК – Добрич смущенията във водоподаването са в часовете между 8.00 и 17.00 и това ще продължи до края на деловата седмица. Днес цялата централна градска част е без водоснабдяване, също местността „Лозята – Алмалии“, абонатите по ул. „Боряна“, ул. „Вида Димитрова“, бул. „Добруджа“, улиците с имена на царе, районът на бившата Хуманитарна гимназия, по ул. „Калиакра“, ул. „Независимост“, ул. „Любен Каравелов“, ул. „Сан Стефано“ и ул. „Димитър Ковачев“. В областта поради отстраняване на аварии с нарушено водоподаване са в Район Добрич-селска - Напор Оброчище, Помпена станция (ПС) –Воднянци, с. Ловчанци, в Район Балчик - ул. „Ивайло“ в морския град, Вилна зона „Сборно място“ и с. Соколово, в Район Каварна - ул. „Йордан Йовков“ в морския град, с. Хаджи Димитър,  Водоем – Вранино, в Район Тервел - с. Безмер, в  Район Генерал Тошево - с. Ал. Стамболийски, СК – Кардам, в Район Шабла – ПС - Горун, ПС – Крапец, с. Твърдица и с. Горун.  \r\nЖулиета НИКОЛОВА", "date": "2018.08.06", "title": "Добрич: Голяма част от града е с нарушено водоснабдяване заради дейности по обновяване на водния сектор"}
{"url": "http://www.focus-news.net/news/2018/08/06/2553614/yambol-predstoi-tsyalostna-podmyana-na-avtobusniya-park-v-gradskiya-transport.html", "text": "На пресконференция утре, 7 август, ще бъде бъдат дадени подробности по предстоящата цялостна подмяна на автобусния парк на градския транспорт в Ямбол. Това съобщиха от пресцентъра на  Община Ямбол . Техническите характеристики на новите коли и ангажиментите по цялостно подобряване качеството на услугата ще бъдат представени на съвместен брифинг от кмета на Общината Георги Славов и изпълнителния директор на фирмата-превозвач Георги Атанасов.  \r\nПресконференцията е с начален час 11.00 часа, в зала 203 в сградата на Община Ямбол. На място ще бъдат представени и пилотни бройки от новите автобуси.", "date": "2018.08.06", "title": "Ямбол: Предстои цялостна подмяна на автобусния парк в градския транспорт"}
{"url": "http://www.focus-news.net/news/2018/08/06/2553613/nad-360-ognebortsi-7-samoleta-6-helikoptera-i-67-suhopatni-mashini-sa-mobilizirani-chrez-evropeyskiya-mehanizam-za-borba-s-pozharite-v-shvetsiya.html", "text": "Над 360 огнеборци, 7 самолета, 6 хеликоптера и 67 сухопътни машини са мобилизирани през последните три седмици чрез Европейския механизъм за гражданска защита за борба с безпрецедентните горски пожари в Швеция. Това съобщиха от пресцентъра на  Представителството на ЕК в България .  \r\nТова е най-мащабната операция за борба с пожарите на Европейския механизъм за последното десетилетие. До момента са регистрирани 815 летателни часа и 8 822 изливания на вода от въздуха.  \r\nЕвропейският съюз координира колективната помощ за Швеция, предоставена от Италия, Франция, Германия, Литва, Дания, Португалия и Полша. Австрия, Чехия и Турция също предложиха подкрепления. 37 спътникови карти на засегнатите от пожарите райони бяха изработени от програмата \"Коперник\" на ЕС.", "date": "2018.08.06", "title": "Над 360 огнеборци, 7 самолета, 6 хеликоптера и 67 сухопътни машини са мобилизирани чрез Европейския механизъм за борба с пожарите в Швеция"}
{"url": "http://www.focus-news.net/news/2018/08/06/2553606/ek-vliza-v-sila-blokirasht-reglament-v-podkrepa-na-yadrenata-sdelka-s-iran.html", "text": "Актуализираният Блокиращ регламент е част от подкрепата на Европейския съюз за непрекъснатото, пълно и ефективно изпълнение на Съвместния всеобхватен план за действие (СВПД) — ядрената сделка с Иран, включително чрез запазване на търговските и икономическите отношения между ЕС и Иран, които бяха нормализирани. В резултат на сделката бяха отменени международните санкции, свързани с ядрената програма, се казва в съобщение от  пресслужбата на ЕК.  \r\nСАЩ обаче решиха повторно да наложат свои санкции, чиято първа серия предстои да бъде задействана. Ето защо Блокиращият регламент на ЕС влиза в сила на 7 август с цел смекчаване на въздействието им върху интересите на дружествата от ЕС, които извършват законна стопанска дейност в Иран. Процесът на актуализация на Блокиращия регламент бе лансиран от Комисията на 6 юни 2018 г., когато тя добави към приложното му поле извънтериториалните санкции, които САЩ налага повторно спрямо Иран.   \r\nБлокиращият регламент позволява на операторите от ЕС да си възстановяват щетите, произтичащи от извънтериториалните санкции на САЩ, от лицата, които ги причиняват, и обезсилва ефекта в ЕС на решенията на чуждестранни съдилища, основаващи се на тях. Той също така забранява на лица от ЕС да спазват тези санкции, освен ако по изключение е разрешено от Комисията, в случай че неспазването сериозно вреди на техните интереси или на интересите на Съюза. Разрешенията се издават въз основа на одобрени критерии, които ще бъдат публикувани също на 7 август. За да се помогне на дружествата от ЕС при прилагането на актуализирания Блокиращ регламент, Комисията ще публикува също указания, за да улесни разбирането на съответните правни актове.", "date": "2018.08.06", "title": "ЕК: Влиза в сила Блокиращ регламент в подкрепа на ядрената сделка с Иран"}
{"url": "http://www.focus-news.net/news/2018/08/06/2553619/varna-28-godishen-e-zadarzhan-pri-spetsializirana-politseyska-operatsiya-za-pritezhanie-na-okolo-50-gr-kokain.html", "text": "На територията на град Варна е проведена специализирана полицейска операция, като в резултат на полицейските действия, за срок до 24 часа, е задържан 28-годишният Х.П., който е известен на органите на реда. Установено е, че държи в себе си наркотични вещества. При личен обиск, в Х.П. са намерени и иззети 49,95 гр кокаин и 940 лв. Това съобщиха от  ОДМВР-Варна . При претърсване на адреса, който мъжът е обитавал са намнерени и иззети още 0,41 гр от същата наркотична субстанция и сумата от 3000 лв. Работата по документиране и доказване на извършените престъпления продължава под надзора на прокурор от Окръжната прокуратура във Варна. По случая е образувано досъдебно производство. На Х.П. е повдигнато обвинение.", "date": "2018.08.06", "title": "Варна: 28-годишен е задържан при специализирана полицейска операция за притежание на около 50 гр кокаин"}
{"url": "http://www.focus-news.net/news/2018/08/06/2553618/gen-grudi-angelov-edno-ot-nay-vazhnite-nasledstva-na-botev-e-lyubovta-kam-balgariya-redno-e-da-se-pouchim-kak-se-obicha-rodinata.html", "text": "Едно от най-важните наследства на Ботев е любовта към България, редно е да се поучим как се обича родината. Това каза в интервю за предаването „Без Ботев няма България“ на  Радио „Фокус“  генерал Груди Ангелов, началник на Военна академия „Г. Раковски“. Според него жертвата на Ботев е пример, който трябва да бъде последван от настоящите лидери и ръководители на държавата. Заветът на революционера в българската армия е приет, защото всеки служител, влизайки в редиците на армията, поставя на първо място поетия към Отечеството дълг, каза още Ангелов. „Все пак са останали хора, които вярват в честността и себеотрицанието. Да не забравяме, че Ботев при овладяването на „Радецки“ е подходил много коректно – не е обидил никого, говорил е с капитана на „Радецки“ на френски и е забранил да се взема каквото и да било от българските граждани. А също така е разрешавал само дарения да се приемат за дейността на организацията. Смятам, че българската армия се осланя на това – да има честни, доблестни мъже, които се справят с несгодите в днешно време“, коментира генерал Груди Ангелов. Той добави, че е редно да се обръща повече внимание на българските герои, сред които освен Ботев, се нареждат още имената на Левски и Раковски. С редуцирането на армията е намалял и броят на висшите военни учебни заведения у нас, но в бъдеще е възможно Министерството на отбраната да провокира някое подобно училище да приеме името на „Христо Ботев“, поясни Груди Ангелов.", "date": "2018.08.06", "title": "Ген. Груди Ангелов: Едно от най-важните наследства на Ботев е любовта към България, редно е да се поучим как се обича родината"}
{"url": "http://www.focus-news.net/news/2018/08/06/2553603/aktualiziraniyat-blokirasht-reglament-v-podkrepa-na-yadrenata-sdelka-s-iran-vliza-v-sila-na-7-avgust.html", "text": "Актуализираният Блокиращ регламент е част от подкрепата на Европейския съюз за непрекъснатото, пълно и ефективно изпълнение на Съвместния всеобхватен план за действие (СВПД) — ядрената сделка с Иран, включително чрез запазване на търговските и икономическите отношения между ЕС и Иран, които бяха нормализирани. В резултат на сделката бяха отменени международните санкции, свързани с ядрената програма. Това съобщиха от пресцентъра на  Представителството на ЕК в България . \r\nСАЩ, обаче, решиха повторно да наложат свои санкции, чиято първа серия предстои да бъде задействана. Ето защо Блокиращият регламент на ЕС влиза в сила на 7 август с цел смекчаване на въздействието им върху интересите на дружествата от ЕС, които извършват законна стопанска дейност в Иран. Процесът на актуализация на Блокиращия регламент бе лансиран от Комисията на 6 юни 2018 г., когато тя добави към приложното му поле извънтериториалните санкции, които САЩ налага повторно спрямо Иран.   \r\nБлокиращият регламент позволява на операторите от ЕС да си възстановяват щетите, произтичащи от извънтериториалните санкции на САЩ, от лицата, които ги причиняват, и обезсилва ефекта в ЕС на решенията на чуждестранни съдилища, основаващи се на тях. Той също така забранява на лица от ЕС да спазват тези санкции, освен ако по изключение е разрешено от Комисията, в случай че неспазването сериозно вреди на техните интереси или на интересите на Съюза. Разрешенията се издават въз основа на одобрени критерии, които ще бъдат публикувани също на 7 август. За да се помогне на дружествата от ЕС при прилагането на актуализирания Блокиращ регламент, Комисията ще публикува също указания, за да улесни разбирането на съответните правни актове.", "date": "2018.08.06", "title": "Актуализираният Блокиращ регламент в подкрепа на ядрената сделка с Иран влиза в сила на 7 август"}
{"url": "http://www.focus-news.net/news/2018/08/06/2553589/emanuil-yordanov-sled-sluchaya-s-dimitar-zhelyazkov-optimizmat-che-vodim-evropa-napred-tryabva-da-bade-po-umeren.html", "text": "След като виждаме, че имаме такъв случай на лице, след като половин година се бихме в гърдите, че водим Европа напред, мисля, че оптимизмът трябва да бъде малко по-умерен. Това каза в интервю за  Агенция „Фокус“  бившият министър на вътрешния работи и адвокат Емануил Йорданов по повод акцията от 2 август 2018 г.  в Бургаско и задържаните лица на 4 срещу 5 август в Истанбул.  Във връзка с процедурата за екстрадиция на Димитър Желязков, Йорданов коментира: „Предполагам, че ще бъде екстрадиран или по бързата процедура, или след едно малко по-продължително производство в Турция. След това нещата се поемат от наши органи – първо Прокуратурата, след това съдът и е нормално да се очаква и нова по-висока присъда от предишната“.  \r\nСпоред Йорданов в последно време обвързаността на хора с профил като този на Димитър Желязков с политически кръгове не е толкова често срещана.  „Желязков е представител на по-старото поколение в криминалния свят – от времето, когато се действаше твърде грубо и преди още престъпните босове да започнат да осветляват бизнеса си и да преминават към законни дейности. Мисля, че тези неща са на доизживяване и ако държавата работи нормално, скоро могат да останат само спомени. След като виждаме, че имаме такъв случай на лице, след като половин година се бихме в гърдите, че водим Европа напред, мисля, че оптимизмът трябва да бъде малко по-умерен“, коментира той. \r\nЙорданов заяви, че ако има добре събрани доказателства, не само ще има ефективна присъда за Желязков, но тя ще е по-тежка от предишните. „Какво е свършено, ще се види накрая като приключи наказателното производство“, добави той. \r\nЦветелин ДИМИТРОВ", "date": "2018.08.06", "title": "Емануил Йорданов: След случая с Димитър Желязков - оптимизмът, че водим Европа напред, трябва да бъде по-умерен"}
{"url": "http://www.focus-news.net/news/2018/08/06/2553617/pazardzhik-regulyarni-proverki-za-sastoyanieto-na-gazovite-butilki-i-instalatsii-se-izvarshvat-v-oblastta.html", "text": "За радост на територията на област Пазарджик няма инциденти с газови бутилки, при които да има сериозно пострадали хора, каза за  Радио „Фокус“ – Пазарджик  говорителят на ОДМВР в Пазарджик Мирослав Стоянов. Той обясни, че обикновено проблеми създават газовите бутилки, използвани за битови цели, като най-често те се дължат на неизправност в редуцир-винтилите. Според Стоянов през лятото има и случаи, при които леки автомобили се самозапалват в резултат на неизправност в газовите уредби. „Налага се намесата на колегите от пожарната, за това именно служителите на тази институция следят за спазване на изискванията за безопасност. Проверките обхващат не само моторните превозни средства, но и газ-станции, ползване на газови бутилки в заведения. Тези проверки са регулярни и се извършват всяка година“, коментира Стоянов. Той допълни, че целта им е да се установи състоянието не само на газовите бутилки, но и на инсталациите, които се използват, и да се предотвратят инциденти, ако се открият неизправности. \r\nВаня НИКОЛОВА", "date": "2018.08.06", "title": "Пазарджик: Регулярни проверки за състоянието на газовите бутилки и инсталации се извършват в областта"}
{"url": "http://www.focus-news.net/news/2018/08/06/2553620/varna-trima-dushi-sa-zadarzhani-za-obir-na-kazino-v-aksakovo.html", "text": "Разкрити са извършителите на грабеж с огнестрелно оръжие на сумата от 3200 лв. от казино в гр. Аксаково, на 7 юли. Това съобщиха от  ОДМВР-Варна . При процесуално – следствените действия е установено, че се касае за длъжностно присвояване от страна на служител на казиното съвместно с други две лица. По случая е образувано досъдебно производство, материалите са докладвани в Районна прокуратура – Варна. Тримата извършители са задържани за срок до 24 часа.", "date": "2018.08.06", "title": "Варна: Трима души са задържани за обир на казино в Аксаково"}
{"url": "http://www.focus-news.net/news/2018/08/06/2553622/obshtina-svishtov-prieti-sa-izrabotenite-pomoshtni-planove-i-planove-na-novoobrazuvanite-imoti-v-grafichen-i-tsifrov-vid.html", "text": "Приети са изработените помощни планове и планове на новообразуваните имоти в графичен и цифров вид по §4 от Преходните и заключителни разпоредби на Закон за собствеността и ползването на земеделските земи. Това съобщиха от пресцентъра на  Община Свищов . \r\nПлановете на новообразуваните имоти и придружаващата ги документация се намират в Община Свищов и могат да бъдат разгледани по всяко време на работния ден в общинския информационен център. \r\nОбявленията с конкретните имоти са публикувани в раздел „Новини“, на сайта на община Свищов: http://svishtov.bg. \r\nЗаинтересуваните лица могат да направят писмени искания и възражения до кмета на Общината в едномесечен срок от обявлението в „Държавен вестник“.", "date": "2018.08.06", "title": "Община Свищов: Приети са изработените помощни планове и планове на новообразуваните имоти в графичен и цифров вид"}
{"url": "http://www.focus-news.net/news/2018/08/06/2553616/rts-sarbiya-prishtina-veche-ne-mozhe-da-izbyagva-formiraneto-na-asotsiatsiyata-na-srabskite-obshtini-tvardi-belgradski-profesor.html", "text": "Белградският професор по политически науки Драган Джуканович заяви пред  RTS , че следващият кръг от диалога между Белград и Прищина за нормализирането на двустранните отношения ще се проведе в началото на септември и че дотогава Косово трябва да се произнесе за устава на Асоциацията на сръбските общини. В противен случай преговорите ще бъдат прекъснати. \r\n„Косово се опитва да отложи създаването на Асоциацията на сръбските общини, но аз мисля, че Европейският съюз още повече ще настояват за окончателния документ. Следващата цел е през следващия месец екипът да информира Брюксел докъде сме стигнали“, подчерта Джуканович.  \r\nПрофесорът изрази увереност, че следващият кръг на диалога между Белград и Прищина няма да бъде преди началото на септември. „Дотогава Прищина трябва да даде някои очертания на устава на Асоциацията на сръбските община. Прищина вече няма обективно пространство, за да се избегне образуването й\", категоричен е Джуканович. Тереза Герова", "date": "2018.08.06", "title": "RTS (Сърбия): Прищина вече не може да избягва формирането на Асоциацията на сръбските общини, твърди белградски професор"}
{"url": "http://www.focus-news.net/news/2018/08/06/2553625/burgas-izlozhba-aton-fotografii-i-gravyuri-ot-sveta-gora-otvarya-vrati-na-6-avgust.html", "text": "Уникалната изложба \"Атон. Фотографии и гравюри от Света гора\" ще отвари врати на 6-ти август, понеделник, от 18.00 часа в зала \"Ал. Г. Коджакафалията\" в Културен център \"Морско казино\". Потопете се предварително в нейната атмосфера, като изгледате въздействащото видео под текста. Това съобщиха от пресцентъра на  Община Бургас .  \r\nСтара българска народна песен разказва как поклонниците, дошли от Света гора, донасят обратно като благословия за своите семейства дърворезбовани лъжици и икони на хартия. Но какво e представлявала хартиената икона? Това били отпечатвани на хартия икони, породили се в резултат на техниката за гравиране на мед. Именно тази тяхна характеристика води до определянето им като \"иконите на бедните\". Иконите, боядисвани върху дърво, стрували твърде скъпо и били извън обсега на огромното мнозинство от населението във времена и на места с много нисък стандарт на живот. Но иконата на хартия, тъй като е била възпроизвеждана в големи количества от медна плоча, е била достъпна. В същото време тя свързва манастира директно с вярващите като им носи неговата благословия. По този начин Света гора придобива присъствие в домашните иконостаси на православните в Югоизточна Европа. \r\nМного рано тези важни произведения на атонските гравьори привлекли вниманието на българските учени. Благодарение на усилията си различни музеи в България събират и спасяват голям брой икони на хартия. Друга причина хартиените икони да са широко разпространени сред българите е, че според последните изследвания през 18 и 19 век Зографския и Хилендарския манастир са поръчали най-голям брой такива гравюри да бъдат отпечатани във връзка с други манастири. \r\nДругата част от изложба \"Атон. Фотографии и гравюри от Света гора\" също е сравнително силно свързана със Зографския манастир. От края на 19-ти век манастирът е разработил собствено фотографско студио, което било особено ценено на Атон. По този начин голям брой снимки са създадени там. \r\nНо това, което е изключително важно в настоящата изложба, е, че за първи път ще бъдат изложени и публикувани най-ранните снимки на Зографския манастир, направени от един от големите майстори на ранната фотография, видният френски фотограф на двора на султан Абдул Меджит I - Ернест Едуард де Каранса. Той посещава Атон през 1853г. и прави почти пълна серия снимки на атонските манастири и местата около тях. Тази колекция е новооткрита и разкрива неизвестния Атон какъвто е можел да се види преди направата на големите реконструкции на сградата от средата на XIX век. \r\nЧрез това изкуство се възхищаваме на майсторството на фотографа, неговата естетика и абсолютно чистия му поглед към фотографския предмет, тъй като той не би могъл да има никакъв модел за начина, по който могат да бъдат заснети манастирите в Атон. Също така е впечатляващо да отбележим колко ясно са уловени и отпечатани картините със средствата на неговото време. \r\nДвете споменати по-горе изкуства, които процъфтяват на Атон през последните три века, ни позволяват да проникнем в историята на мястото, в неговите монашески сгради и техните личности, възхищавайки се на любовта им към светците и разпространението на благоговението им чрез иконите на хартия. \r\nПрез последните 40 години манастир \"Симонопетра\" е основал Светогорски фото и арт архив, за да събере и запази тази изключително важна част от Атонското наследство. Оттогава колекцията се обогатява, реализирайки множество изложби и издания по цял свят. \r\nСъпреживейте Атонското тайнство с изложбата \"Атон. Фотографии и гравюри от Света гора\" от 6 август до 30 септември в Културен център \"Морско казино\", зала \"Ал. Г. Коджакафалията\".", "date": "2018.08.06", "title": "Бургас: Изложба „Атон. Фотографии и гравюри от Света гора“ отваря врати на 6 август"}
{"url": "http://www.focus-news.net/news/2018/08/06/2553621/ministar-biser-petkov-nad-230-miliona-leva-sa-predvideni-v-byudzheta-tazi-godina-za-darzhavni-delegirani-deynosti-i-nad-1000-sotsialni-uslugi-v-stranata.html", "text": "Над 230 милиона лева са предвидени в бюджета тази година за държавни делегирани дейности и над 1000 социални услуги в страната. Това съобщи в Пловдив министърът на труда и социалната политика Бисер Петков, предаде репортер на  Радио „Фокус”-Пловдив . „Опитваме се да интегрираме, да осигурим социалното приобщаване на хората с увреждания и на хора от други уязвими групи”, каза министър Петков. По думите му при тези услуги се предлага трудотерапия, арттерапия  и други форми, с които хората от уязвимите групи, хората с увреждания се приобщават и съответно се формират или възстановяват навици за труд, за мислене и т. н. По думи на социалния министър днес е последният срок за становища за Проектозакона за хора с увреждания. Той припомни, че след миналия вторник, когато се проведе среща с министър-председателя, други министри и представители на хората с увреждания, бяха огласени няколко въпроса, по които е имало съгласие. „Специално моите отговорности са свързани с бързата  подготовка на текстовете на двата проектозакона”, заяви министърът на труда и социалната политика. Министър Петков заяви също, че след като се получат предложенията трябва да се финализира работата по проектозакона. Той посочи, че по отношение на другите въпроси вицепремиерът Томислав Дончев е поел ангажимента да предложи план за действие срещата по отношение на исканията за информационна система за регистър на хората с увреждания, която ще се проведе утре. Бисер Петков коментира още, че другият въпрос, който е бил поставен от хората с увреждания, е бил по отношение на ефективността на дейността на дневните центрове за деца и лица с увреждания и затова министърът и представители на Агенцията за социално подпомагане посещават центровете, за да добият впечатления за дейността им. \r\nЦветана ТОНЧЕВА", "date": "2018.08.06", "title": "Министър Бисер Петков: Над 230 милиона лева са предвидени в бюджета тази година за държавни делегирани дейности и над 1000 социални услуги в страната"}
{"url": "http://www.focus-news.net/news/2018/08/06/2553627/ministar-neno-dimov-spodeli-opit-ot-evropredsedatelstvoto-s-rumanskiya-si-kolega-gratsiela-gavrilesku.html", "text": "Опитът от изминалото Българско председателство на Съвета на Европейския съюз и напредъка по темите в областта на околната среда сподели министърът на околната среда и водите Нено Димов с румънския заместник-министър председател и министър на околната среда Грациела Гаврилеску на среща в Букурещ днес. Това съобщиха от  пресцентъра на Министерство на околната среда и водите .  Работното посещение беше по покана на Грациела Гаврилеску във връзка с предстоящото през първата половина на 2019 г. Румънско председателство на Съвета на ЕС. В рамките на конструктивния диалог, министър Димов увери румънския си колега, че може да разчита на пълната подкрепа и натрупана експертиза от българска страна в процеса на подготовката на Румънското председателство.  \r\n„България успешно изпълни заложените цели в областта на околната среда и климата в рамките на първото си председателство на Съвета на ЕС, като постави акцент върху прехода към кръгова икономика и екоиновациите, в т.ч. и повторната употреба и рециклирането на пластмасите. Другият ключов приоритет беше качеството на атмосферния въздух, като заслуга на Българското председателство е, че за първи път през последните 10 години постави въпроса на най-високо ниво в Съвета на ЕС“, посочи министър Димов.  \r\nДвамата разговаряха и за „двойните стандарти“, широко обсъждани през последните месеци в различни формати на Съвета на ЕС. Според министър Димов тази тема не изчерпва своето значение единствено с качеството на храните, а намира отражение и в други области, имащи пряко отношение към здравето на хората и околната среда. Коментирани бяха въведените неотдавна забрани на дизелови автомобили в някои западноевропейски градове, заради което нараства вносът им към страни с по-ниски доходи, в т.ч. България и Румъния. „Прагматичният подход изисква онзи, който изкривява пазара, да поеме отговорността, а това означава държавите, които въвеждат подобни забрани да не могат да „изнасят“ коли, които не отговарят на определени стандарти“, заяви министър Димов. Според него тази отговорност трябва да бъде регламентирана на ниво ЕС. Същевременно, държавите членки трябва да имат възможност да приемат специфични за условията си национални мерки, така че да могат да изпълнят плановете за намаляване на емисиите от транспорта и да развиват нисковъглеродна мобилност, подчерта министър Димов.", "date": "2018.08.06", "title": "Министър Нено Димов сподели опит от европредседателството с румънския си колега Грациела Гаврилеску"}
{"url": "http://www.focus-news.net/news/2018/08/06/2553626/sport-tsska-iztegli-nay-tezhkiya-zhrebiy-za-pleyofniya-krag-na-liga-evropa.html", "text": "Ако ЦСКА отстрани Копенхаген, ще срещне победителя от двойката Апоел Хайфа (Израел) – Аталанта (Италия) в плейофната фаза на Лига Европа. Това отреди днешният жребий в централата на УЕФА в Нион. В първата среща най-успешният български клуб или датския гранд ще гостува, а мачът трябва да се играе на 23 август. Ответната среща е на 30 август.", "date": "2018.08.06", "title": "Спорт: ЦСКА изтегли най-тежкия жребий за плейофния кръг на Лига Европа"}
{"url": "http://www.focus-news.net/news/2018/08/06/2553611/rtk-kosovo-pravitelstvoto-v-prishtina-shte-poluchi-proektostatuta-za-asotsiatsiyata-na-srabskite-obshtini.html", "text": "От Министерството на местното самоуправление в Косово поясниха, че предстои да бъде взето решение за проектостатута за Асоциацията на сръбските общини, предава  Radio Television of Kosovo (RTK). \r\nОт ведомството обясниха в писмен отговор, че „докладът от последното заседание на ръководния екип ще бъде представен днес в Министерството на местното самоуправление и след това преводът му ще бъде изпратен до министър-председателя\". Уточнява се, че по-рано той е върнат, тъй като текстът е бил написан само на сръбски език. Не бе конкретизирано обаче кога проектостатутът за Асоциацията на сръбските общини ще бъде представен в Брюксел. \r\nМая Кочиянчич, говорител на Върховния представител на Европейския съюз по въпросите за външните работи и политиката за сигуност Федерика Могерини, припомни пред медии, че „ръководният екип е разполагал с четири месеца, за да изготви статута на Асоциацията на сръбските общини“.  \r\nСпоред Брюксел, след като ръководният екип информира Брюксел за резултата от своята работа, въпросът ще бъде обсъден на срещата на високо равнище между президентите на Косово и Сърбия Хашим Тачи и Александър Вучич.  Тереза Герова", "date": "2018.08.06", "title": "RTK (Косово): Правителството в Прищина ще получи проектостатута за Асоциацията на сръбските общини"}
{"url": "http://www.focus-news.net/news/2018/08/06/2553628/ministar-biser-petkov-baza-danni-za-hora-s-uvrezhdaniya-u-nas-sashtestvuva-no-tya-ne-udovletvoryava-potrebnostite-im.html", "text": "База данни за хора с увреждания у нас съществува, но тя не удовлетворява потребностите им. Това съобщи в Пловдив министърът на труда и социалната политика Бисер Петков, предаде репортер на  Радио „Фокус”- Пловдив . Проектът за електронния регистър, който е осъществен от Агенцията за хората с увреждания назад във времето, е направен, за да има информационна система, или база данни, съгласно Закона за интеграция на хората с увреждания. Агенцията за хората с увреждания поддържа тази база данни за хората с увреждания, като целите са да се подпомагат политиките за хората с увреждания, секторните политики, да има оценки на потребностите и т.н. Според Петков, такава база данни за хора с увреждания у нас съществува. Въпросът е, че това, което тя предоставя, не удовлетворява хората с увреждания. „Знаете, че подобни данни има в националната експертна лекарска комисия, в регионалните здравни инспекции. Като това, което е необходимо сега е да се анализира в съответните ведомства, къде, какво е направено и съответно да се направи така, че да имаме една информационна система, един регистър, в който данните от индивидуалните оценки на потребностите, медицинското състояние на всяко едно лице с увреждане да бъде налично, актуално, да се проследява съответно развитието”, поясни министърът. Това е нещото, за което са се разбрали на срещата във вторник да бъде направено. Затова се е ангажирал лично вицепремиерът Дончев, за да може, с помощта на държавната агенция съответно да се анализира, в кое ведомство какви регистри има.  \"Това ще е нужно и заради факта, че в  момента се изгражда национална информационна система на здравеопазването и е един от вариантите, който може би утре ще се обсъжда на срещата“, каза още министър Петков. \r\nЦветана ТОНЧЕВА.", "date": "2018.08.06", "title": "Министър Бисер Петков: База данни за хора с увреждания у нас съществува, но тя не удовлетворява потребностите им"}
{"url": "http://www.focus-news.net/news/2018/08/06/2553632/radostina-gerganova-fondatsiya-priyateli-na-zhivotnite-veliko-tarnovo-zachestiha-zloumishlenite-deystviya-kam-bezdomnite-zhivotni.html", "text": "Напоследък зачестиха злоумишлените действия към бездомните животни. Това каза за  Радио „Фокус“ – Велико Търново  Радостина Герганова председател на фондация „Приятели на животните“ – Велико Търново. Тя коментира, че само за последната седмица четири ранени котенца са имали нужда от медицинска помощ, заради умишлено причинени травми. „При едно от котенцата травмата е след настъпване, при другите две е след ритник, понеже няма как да се получи такава травма при удар от кола. Само едно от тях евентуално е ударено от автомобил, със счупен таз и счупени задни крачета. Едното е с много сериозна херния, коремната стена се е отворила от ритника“, каза Радостина Герганова. Тя си спомня и за няколко случая на простреляни с пушка животни от началото на годината, а едно от пострадалите кученца, е било с прекъснат гръбнак след удар с предмет. „Котенцата са оперирани и в момента се възстановяват вкъщи, никой не откликна дори с приемен дом. За да стоят в клиниката трябва да се плаща стационар. Аз съм поела грижата за тях и ще им търсим домове, имат нужда от седмица – две за възстановяване, след това ще са готови за осиновяване“, добави Радостина Герганова. \r\nЗа агресията спрямо безстопанствените животни тя коментира, че винаги е била част от нормалното им ежедневие. „Има и такива хора, които се дразнят дори, когато оставиш купичка с вода на бездомни животни, това може също да провокира агресия от тяхна страна. За съжаление си е постоянно  явление. Често тези животинки се срещат с агресията на хората и в повечето случаи без основателна причина“, допълни Радостина Герганова. \r\nМария НЕДЕВА", "date": "2018.08.06", "title": "Радостина Герганова, фондация „Приятели на животните“ – Велико Търново: Зачестиха злоумишлените действия към бездомните животни"}
{"url": "http://www.focus-news.net/news/2018/08/06/2553631/sofiyskiyat-gradski-sad-shte-zasedava-utre-po-iskane-na-budimir-kuyovich-za-uslovno-predsrochno-izlizane-ot-zatvora.html", "text": "За 11.00 часа на 7 август е насрочено съдебно заседание на 9-и състав на Софийския градски съд по молба от Будимир Куйович, който иска да излезе условно предсрочно от затвора. Това съобщиха от пресцентъра на съда. Делото ще се гледа в 14-а зала. Агенция „Фокус“ припомня : През 2008 г. Хасковският окръжен съд осъди Куйович на 16 години затвор за организирането на група за трафик и разпространение на наркотици. Куйович бе осъден да заплати и глоба от 220 000 лева. През 2010 г. присъдата му бе потвърдена от Върховния касационен съд.", "date": "2018.08.06", "title": "Софийският градски съд ще заседава утре по искане на Будимир Куйович за условно предсрочно излизане от затвора"}
{"url": "http://www.focus-news.net/news/2018/08/06/2553633/pazardzhik-osem-tenisisti-ot-top-10-na-sveta-idvat-na-turnira-asarel-balgariya-oupan-v-panagyurishte.html", "text": "Общо осем състезатели от челните десетки на световните ранглисти при мъжете и жените ще участват в четвъртото издание на турнира по тенис на маса Seamaster 2018 ITTF World Tour Asarel Bulgaria Open в Панагюрище, който е с награден фонд 160 000 долара и ще се проведе от 14 до 19 август. Това утвърждава състезанието като най-силното в този вид спорт у нас, съобщиха от отдел „Комуникации“ на  „Асарел Медет“ АД . При мъжете пристигат вторият в класацията на Международната федерация от 3 август Сю Син от Китай, №5 в света и шампион от състезанието през 2017 година Димитрий Овчаров от Германия, №6 Томоказу Харимото от Япония, който е само на 15 години, както и олимпийският шампион от Рио де Жанейро и десетократен световен първенец (индивидуално и отборно) Ма Лонг от Китай, който е осми в ранглистата. При жените в България ще играе трикратната шампионка от Панагюрище (на единично и на двойки) Касуми Ишикауа от Япония, която и през този месец запази четвъртото място в света. Отново ще видим на турнира и сънародничките ѝ Мима Ито (№6 в класацията) и Миу Хирано (№9), както и златната медалистка от Игрите през 2014 г. Динг Нинг от Китай, която прелетя за един месец 10 места до №7. Генерален спонсор на едно от най-големите състезания в България за годината е „Асарел-Медет“ АД, най-значимото и структуроопределящо предприятие за региона на Панагюрище. Министерството на младежта и спорта подкрепя турнира финансово с 30 000 лв. целеви средства. Спонсори и тази година са китайската фирма „Double Fish“, българската пенсионноосигурителна компания „Съгласие“ и китайската транспортна компания „Seamaster“. Състезанието е едно от 12-те в календара от сериите Seamaster 2018 ITTF World Tour. В основната схема от българите с покана ще играят европейската шампионка за девойки Мария Йовкова, която е 217-а през този месец, и Станислав Голованов, който е №365 в ранглистата. „Интересът към турнира е много голям и от страна на зрителите. Билетите са на цена от 5 лева за ден за възрастен и 2 лева за деца. Направихме специални отстъпки за малките състезатели от клубовете по тенис на маса, които ще могат да се насладят на игра от световна класа на преференциални цени. Билетите ще могат да се купуват на касата в зала „Арена Асарел“ от 14 август“, съобщи Иван Александров, председател на Сдружение „Асарел България Оупън“, което организира престижния турнир.", "date": "2018.08.06", "title": "Пазарджик: Осем тенисисти от топ 10 на света идват на турнира „Асарел България Оупън“ в Панагюрище"}
{"url": "http://www.focus-news.net/news/2018/08/06/2553634/mariana-petrova-bchk-varna-martvoto-valnenie-e-edno-ot-nay-opasnite-yavleniya-v-moreto.html", "text": "Мъртвото вълнение е едно от най-опасните явления в морето. Това каза в интервю за  Радио „Фокус“ – Варна  Мариана Петрова, специалист по водно спасяване към БЧК – Варна. Тя обясни, че при мъртво вълнение водните маси се придвижват по посока от брега към морето под формата на подводно течение. „Когато вълните стигнат брега по време на отлива им към морето, се образуват плитчини, все едно се наблюдава бързотечаща река, която тече навътре към морето. Подводното течение е с по-различен цвят, с пяна или ако морето е синьо, то ще бъде с по-тъмен цвят и винаги е перпендикулярно на брега. Мъртвото вълнение е едно от най-опасните явления в морето, колкото и безобидно да изглежда за някои хора. Давят се и хора, които имат умения“, заяви експертът. Мариана Петрова подчерта, че най-важното при попадане на подводно вълнение е хората да не изпадат в паника и да не се съпротивляват на течението, за да могат да изплуват. „Мъртвото вълнение не трябва да се игнорира. Обикновено в такива ситуации спасителите слагат червен флаг и хората трябва да спазват указанията. Ако попаднат в подводно течение, да си пазят силите и да не се борят с водата, да плуват успоредно на брега и когато излязат от тази територия на подводно течение, те ще са в безопасност и спокойно ще доплуват до брега. Подводните течения дърпат навътре, но никога надолу“, каза още Мариана Петрова. \r\nМарияна ВАЛЕНТИНОВА", "date": "2018.08.06", "title": "Мариана Петрова, БЧК – Варна: Мъртвото вълнение е едно от най-опасните явления в морето"}
{"url": "http://www.focus-news.net/news/2018/08/06/2553635/dimo-stryalkov-obshtinskiya-kucheshki-priyut-burgas-87-sa-kuchetata-v-priyuta-kam-tozi-moment.html", "text": "87 е броят на кучетата в Общинския кучешки приют в Бургас към този момент. Това каза за  Радио „Фокус“ – Бургас  Димо Стрялков, управител на приюта. По думите му през месец юли са постъпили нови  37 кучета, осиновени са 12, а върнати по места 20  домашни любимци. „Нивата на осиновяване са като миналата година, като за цялата 2017 година около 60 процента от бездомните кучета“, каза още Стрялков. \r\nСпоред него ситуацията с бездомните кучета в Бургас е почти овладяна. По думи на Стрялков немалка част от стопаните в Бургас изоставят своите кучета. Той съобщи също, че в приюта са създадени условия, за да не е прекалено горещо за настанените там животни. „Всяка клетка се състои от вътрешна и външна част. Външната се състои от оградна мрежа, а вътрешната е с двоен покрив, дебели стени и е под сянка, като основната температура е от порядъка на 20-24 градуса. Ако на кучето му стане горещо, се прибира вътре“, каза още Стрялков. \r\nТой посочи също, че работата в приюта се подпомага от доброволци, които са предимно млади хора, като дейността им се свежда предимно до разхождане на кучетата, а даренията. По думи на Стрялков приютът получава от дарения 20-30 кг гранули храна за животни средно на месец. \r\n„Тези, които искат да осиновят куче, трябва да знаят, че едно от условията е да са навършили 18 години и да имат условия за отглеждането му. Трябва също да си носят повод и каишка, кучето пък трябва да бъде кастрирано“, каза още Стрялков. \r\nСпоред него тенденцията е около 4-5 % от хората да връщат осиновените кучета по различни причини, предимно от битов характер. \r\nВеселина НИКОЛОВА", "date": "2018.08.06", "title": "Димо Стрялков, Общинския кучешки приют-Бургас: 87 са кучетата в приюта към този момент"}
{"url": "http://www.focus-news.net/news/2018/08/06/2553636/inzh-yuliy-sirakov-yuzdp-nay-chestitite-narusheniya-v-gorskite-teritorii-sa-svarzani-s-nezakonna-sech-i-transportiraneto-na-darvesina-bez-prevozen-bilet.html", "text": "Най-честитите нарушения в горските територии са свързани с незаконна сеч и транспортирането на дървесина без превозен билет. Това каза за  Радио „Фокус“ – Пирин  инж. Юлий Сираков, главен експерт „Опазване на горските територии” към Югозападно държавно предприятие. „В зависимост от местата и лицата, които извършват нарушенията в горските територии, ние, като специалисти ги диференцираме в три основни групи. Първата е нарушения от системни нарушители, които основно се констатират в стопанства като ДГС – Самоков, Разлог, Ихтиман, Петрич и други. Втората са нарушенията в промишления дърводобив от фирмите, извършващи дейности. Третата група са на нарушенията, които се извършват от местното население, които се увеличават през есента, когато хората се снабдяват с дърва за огрев“, каза още инж. Сираков. По думите му  в зависимост от нарушенията, на всички нарушители се съставят актове за установяване на административни нарушения, като се задържат и средствата, с които е извършено нарушението. „Само за изминалата година, горските стопанства към ЮЗДП са съставили общо 1040 броя актове, а от началото на тази година към 30 юни, горските стражари са съставили 332 акта. Има една тенденция към намаляване броя на актовете, но както Ви казах те се увеличават главоломно през есента. В тази посока Югозападно държавно предприятие е изготвило указания до държавните горски стопанства да дават равномерно дърва за огрев на населението, за да има някакъв ред, а и от гледна точка превенция на нарушенията“, подчерта инж. Сираков. Той отбеляза, че само от началото на годината са задържани 9 броя моторни превозни средства и 20 броя каруци. Инж. Сираков заяви, че служителите от мобилните контролни звена към Югозападно държавно предприятие и експертите упражняват всекидневни проверки. „Бих казал, че дори ежечасно се извършва вътрешен контрол в горските територии. 497 души горски стражари са назначени в 41 горски стопанства към предприятието. Отново искам да подчертая, че всекидневно се извършват проверки по дисциплината на транспортиране и извършването на сечта в горските територии“, добави инж. Сираков. \r\nЛивия НИНОВА", "date": "2018.08.06", "title": "Инж. Юлий Сираков, ЮЗДП: Най-честитите нарушения в горските територии са свързани с незаконна сеч и транспортирането на дървесина без превозен билет"}
{"url": "http://www.focus-news.net/news/2018/08/06/2553630/adelina-stefanova-hram-vavedenie-bogorodichno-na-preobrazhenie-gospodne-iskrenite-zhelaniya-i-molitvi-bivat-chuti-ot-bog.html", "text": "Народът вярва, че на Преображение Господне искрените желания и молитви биват чути от Бог. Това каза за  Радио „Фокус“ – Пирин  Аделина Стефанова, уредник в храм „Въведение Богородично“ – Благоевград. Тя посочи, че традициите на днешния празник са прекрасни. „Според народните обичаи до това време грозде не се къса и не се яде, защото все още не е покръстено, както казват старите баби. Виното, според евангелската притча, е символ на Христовата кръв и лозарите на този ден стават рано и отиват на лозето, за да покръстят първия гроздак“, каза още Стефанова. След това се отива в църквата, където след празничната литургия свещеника или митрополита освещава гроздето и благославя за богата реколта. „Освен обреден хляб, вино и грозде, в църквата се носи за освещаване и всякакъв плод от градината – ябълки, круши и други. В църквите и манастирите с името „Преображение Господне“ се организира обща празнична трапеза“, допълни Стефанова. Тя добави, че пчеларите пък прекадяват кошерите с надежда за повече и по-сладък мед. \r\nЛивия НИНОВА", "date": "2018.08.06", "title": "Аделина Стефанова, храм „Въведение Богородично“: На Преображение Господне искрените желания и молитви биват чути от Бог"}
{"url": "http://www.focus-news.net/news/2018/08/06/2553639/a1-on-makedoniya-okolo-4200-poklonnitsi-ot-zapadnite-balkani-shte-zaminat-na-hadzh-v-meka-i-medina-prez-2018.html", "text": "Около 4200 поклонници от Западните Балкани ще заминат на хадж в Мека и Медина през 2018 година, като най-много са представителите на Босна и Херцеговина (БиХ) и Косово, предава македонската електронната медия „А1 Он“. \r\nПоклонниците от Македония, съгласно данните на медията, са 672 души, от Албания – 470 души, от Косово – 1080, от Босна и Херцеговина – 1680, от Черна гора – 60 и от Хърватия – 15 вярващи. \r\nПървата група от Албания тръгва във вторник, а от Косово – на  9 август. \r\nПревод и редакция:", "date": "2018.08.06", "title": "„А1 Он“ (Македония): Около 4200 поклонници от Западните Балкани ще заминат на хадж в Мека и Медина през 2018"}
{"url": "http://www.focus-news.net/news/2018/08/06/2553638/aneliya-grigorova-balgarski-cherven-krast-burgas-utre-pred-spasitelen-post-bunkera-shte-se-provede-kampaniya-za-preventsiya-na-vodniya-travmatizam.html", "text": "Утре, в 11.00 часа пред спасителен пост „Бункера” ще се проведе кампания за превенция на водния травматизъм. Това каза за  Радио „Фокус” – Бургас  Анелия Григорова, специалист водно спасяване към Български Червен кръст – Бургас. По думите ѝ през август зачестяват инцидентите с плажуващи туристи. Според Григорова трябва да се разясни на всички, избрали морето за отдих, колко е важно да се спазват правилата. \r\n„По това време зачестява мъртвото вълнение, морето вече не е толкова предразположено. Флагът е червен вече почти всеки ден и тогава туристите не трябва да се допускат във водата”, каза още Григорова. По думите ѝ инциденти се случват, тъй като хората си позволяват да влизат във водата с надуваеми дюшеци, въпреки забраната на спасителите, както и да оставят децата си без надзор на плажната ивица. \r\nАнелия Григорова посочи също, че по традиция кампанията за превенция на водния травматизъм се провежда през месеците юли и август, като тази година е предвидено срещите да се организират поне два пъти в седмицата. \r\n„В петък ще сменим плажа и ще посетим този в Крайморие”, посочи още специалистът. \r\nМария ГЕОРГИЕВА", "date": "2018.08.06", "title": "Анелия Григорова, Български Червен кръст – Бургас: Утре пред спасителен пост „Бункера” ще се проведе кампания за превенция на водния травматизъм"}
{"url": "http://www.focus-news.net/news/2018/08/06/2553640/veliko-tarnovo-izlozhba-pokazva-vsichki-predlozheniya-ot-mezhdunarodniya-arhitekturen-konkurs-novo-sartse-za-stariya-grad.html", "text": "Изложба показва всички 62 проекта за експозиционен център и концепции за територията на Старото военно училище, с които архитекти от цял свят участваха в международния конкурс „Ново сърце за Стария град“. Това съобщиха от пресцентъра на  общината . Експозицията вече е подредена в Изложбени зали „Рафаел Михайлов“ Всеки желаещ ще може да се запознае с предложенията до 14 септември включително, в рамките на работното време на залите. \r\nДо всяко от таблата е описан номерът на съответната концепция, както и нейния автор. Поставена е също урна и листчета с логото на конкурса. Всеки, който желае, може да гласува, като напише номера на харесаната концепция и пусне листчето в урната.  \r\nНа същото място е осигурена и книга за мнения и предложения. Резултатите от гласуването, както и предложенията ще бъдат взети под внимание при изработването на новия подробен устройствен план за терена на Старото военно училище.", "date": "2018.08.06", "title": "Велико Търново: Изложба показва всички предложения от международния архитектурен конкурс „Ново сърце за Стария град”"}
{"url": "http://www.focus-news.net/news/2018/08/06/2553642/ria-novosti-akula-ubi-turist-ot-chehiya-v-egipetski-kurort.html", "text": "Акула уби турист от Чехия в популярния египетски курорт Марса-Алам, предава  РИА Новости. \r\nКакто отбелязва британска медия, позовавайки се на местни източници, нападението се е случило на 20 километра от брега, докато мъжът се е спускал във водата с водолазен костюм. Останките му са намерени на плажа на курортното градче. \r\nКакто съобщават медиите, чехът е бил на почивка в Марса-Алам заедно с жената и детето си. Местните власти са създали специална група за разследване на инцидента. \r\nРИА припомня, че последният случай, когато акула уби турист в Египет е през 2015 година, когато животното уби туристка от Германия. \r\nПревод и редакция:", "date": "2018.08.06", "title": "РИА Новости: Акула уби турист от Чехия в египетски курорт"}
{"url": "http://www.focus-news.net/news/2018/08/06/2553644/kardzhali-52-godishna-zhena-e-zaginala-pri-katastrofa-na-patya-kardzhali-momchilgrad-v-rayona-na-s-gluhar.html", "text": "52-годишна жена е загинала при катастрофа на пътя Кърджали-Момчилград в района на с. Глухар. Това съобщиха за  Агенция „Фокус“  от ОДМВР-Кърджали. Сигналът за инцидента е подаден в 13.50 часа. Сблъскали се са лек автомобил „Фолксваген“ с кърджалийска регистрация и лек автомобил „Мерцедес“ с нидерландска регистрация. Движението в участъка е било затруднено, но не е било спирано по време на огледа. Причините за инцидента са в процес на изясняване.  \r\nЦветелин ДИМИТРОВ", "date": "2018.08.06", "title": "Кърджали: 52-годишна жена е загинала при катастрофа на пътя Кърджали-Момчилград в района на с. Глухар"}
{"url": "http://www.focus-news.net/news/2018/08/06/2553641/bogdan-aleksandrov-hudozhestvena-galeriya-nikola-petrov-vidin-s-izlozhba-na-petr-yedlichka-se-otbelyazvat-126-godini-ot-postroyavaneto-na-sgradata-na-galeriyata.html", "text": "С изложба на чешкия скулптор и художник Петр Йедличка се отбелязват 126 години от построяването на сградата на художествената галерия „Никола Петров“ във Видин, каза в предаването „Чудесата на Северозапада“ по  Радио „Фокус“  Богдан Александров, ръководител на галерията. „Чешка следа води към поредното събитие в галерията, чиято сграда е издигната по проект на чешкия архитект Тодор Върхота, а сред най-ценните творби във фонда на видинската галерия е картина на Мърквичка“, заяви Богдан Александров. Той посочи, че в продължение на два месеца е подготвял изложбата с творби на Петр Йедличка, която ще бъде експонирана в галерията до края на месеца. „Мърквичка идва с една голяма група чехи в България веднага след Освобождението, за да попълнят липсващото културно звено в страната ни. Той е първият ректор на Рисувалното училище. Видинската галерия притежава една негова творба – „Дамски портрет“. Решихме да върнем  жеста на чехите и организирахме тази изложба, като до творбата на проф.Мърквичка поставихме една творба на Йедличка“, каза Богдан Александров. \r\nСградата на художествената галерия „Никола Петров“ във Видин е построена през 1892 г. върху основите на старо крепостно съоръжение. Проектирана е от  Върхота като офицерски клуб  и е построена върху  изкуствено издигнати две тераси от земя. Художествената галерия е открита в сградата през 1962 година. През същата година  ъв Видин идват да рисуват художници от цялата страна, между които са Стоян Венев, Панайот Панайотов, Иван Христов и др. Създадените от тях около 80 платна оформят първоначалният фонд на галерията. През 1976 г. по повод 60 години от смъртта на големия български живописец Никола Петров, роден във Видин, е решено галерията да носи неговото име. Тогава е поставен и барелеф на художника, над входната врата на галерията, дело на скулптура Георги Чапкънов.  Днес фондът на галерията съдържа над 1400 художествени произведения. \r\nАнна ЛОЗАНОВА", "date": "2018.08.06", "title": "Богдан Александров, Художествена галерия „Никола Петров“-Видин: С изложба на Петр Йедличка  се отбелязват 126 години от построяването на сградата на галерията"}
{"url": "http://www.focus-news.net/news/2018/08/06/2553643/aneliya-grigorova-balgarski-cherven-krast-burgas-tryabva-da-badat-nalozheni-sanktsii-za-narushitelite-po-plazha.html", "text": "Трябва да бъдат наложени санкции за нарушителите по плажа. Това каза за  Радио „Фокус“ – Бургас  Анелия Григорова, специалист по водно спасяване към Български Червен кръст – Бургас. По думите ѝ плажните спасители трябва да разполагат с много повече права, отколкото в момента. \r\n„Спасителят може да свирне, може да викне, може да даде указания, но не може да глоби. Трябва да се сигнализира Общинска полиция, за да се състави някакъв акт”, заяви още специалистът. Според нея поради тази причина хората подценяват ролята на спасителя. \r\n„Туристите подценяват и морето, не го познават. Образуват се ями и водовъртежи, но хората влизат във водата без скрупули“, добави Григорова и уточни, че плажуващите трябва да бъдат допълнително информирани относно опасностите, които крие морето. \r\n„Въпреки че съм човек, който е израснал в Бургас, не мога да твърдя, че напълно познавам морето и винаги имам едно наум“, допълни Григорова. \r\nМария ГЕОРГИЕВА", "date": "2018.08.06", "title": "Анелия Григорова, Български Червен кръст – Бургас: Трябва да бъдат наложени санкции за нарушителите по плажа"}
{"url": "http://www.focus-news.net/news/2018/08/06/2553624/bsp-bencho-benchev-ne-e-pravil-dareniya-na-partiyata.html", "text": "По повод информацията за постъпили дарения от Бенчо Бенчев в кампании на БСП, заявяваме че същият не е правил такива на партията. Това съобщиха от пресцентъра на  Националния съвет на БСП.   По решение на общинските съветници от БСП в Бургас, групата събира по 70 лв., месечно, за дейността си. Други финансови взаимоотношения БСП няма с Бенчев.", "date": "2018.08.06", "title": "БСП: Бенчо Бенчев не е правил дарения на партията"}
{"url": "http://www.focus-news.net/news/2018/08/06/2553645/sport-ludogorets-s-dobar-zhrebiy-za-pleyofite-na-liga-evropa.html", "text": "Шампионът на България Лудогорец или Зрински (Мостар) ще играе срещу победителя от двойката Торпедо (Кутаиси) или албанския Кукеси в плейофния кръг на Лига Европа, отреди тегленият днес в швейцарския град Нион жребий. Това беше възможно най-приемливия съперник за разградчани, които избегнаха отборите, които ще отпаднат от третия предварителен кръг на Шампионската лига. Първият мач от евентуалния плейоф за влизане в групите на втория по сила европейски турнир ще е в Албания или Грузия на 23 август, а ответната среща в Разград или Мостар на 30 август.", "date": "2018.08.06", "title": "Спорт: Лудогорец с добър жребий за плейофите на Лига Европа"}
{"url": "http://www.focus-news.net/news/2018/08/06/2553646/na-9-avgust-shte-bade-podpisano-ramkovo-sporazumenie-za-satrudnichestvo-mezhdu-selskostopanska-akademiya-i-natsionalen-institut-po-meteorologiya-i-hidrologiya.html", "text": "На 9 август 2018 г. от 11 часа ще бъде подписано Рамково споразумение за сътрудничество между Селскостопанска академия (ССА) и Национален институт по метеорология и хидрология (НИМХ). Това съобщиха от  Националния институт по метеорология и хидрология (НИМХ) . ССА и НИМХ ще обединят усилията си за по-ефективно използване на материалните и интелектуалните си ресурси. Основната цел е определяне на мерки за смекчаване на въздействието на очакваните климатичните промени върху земеделието и подобряване на качеството на метеорологичните и агрометеорологичните измервания на територията на страната. Споразумението ще бъде подписано в гр. София, в зала „акад. Любомир Кръстанов“ на НИМХ от председателя на ССА проф. Васил Николов и директора на НИМХ проф. Христомир Брънзов.", "date": "2018.08.06", "title": "На 9 август ще бъде подписано Рамково споразумение за сътрудничество между Селскостопанска академия и Национален институт по метеорология и хидрология"}
{"url": "http://www.focus-news.net/news/2018/08/06/2553648/atanaska-naneva-pisatel-hristo-botev-e-genialen-v-tvorchestvoto-si-deloto-si-aktualnostta-na-vsyaka-negova-duma-i-sachetanieto-mezhdu-dumi-i-dela.html", "text": "Христо Ботев е гениален – в творчеството си, делото си,  актуалността на всяка негова дума и съчетанието между думи и дела. Това каза за предаването  „Без Ботев няма България“  на  Радио „Фокус“  писателката Атанаска Нанева, автор на книгата „Ботевата чета“, чието пето издание стана факт през тази година.  \r\n„Ботев е в сърцето на всеки българин, неговият лик виждаме във всеки град и най-важното – неговите думи носим в сърцето си. Малко четем обаче Ботевата публицистика, а там е гениалното у него – актуална толкова много години. Тези, които не искат да черпим от идеите на Ботев, започват да го отричат. Може би е неудобен заради неговите огнени слова“, коментира Атанаска Нанева. Тя разказа как се е зародила идеята за книгата ѝ „Ботевата чета“. „Реших да я напиша много отдавна, работейки в Национален музей \"Христо Ботев\" в Калофер. Малко са хората, които ще отидат в библиотеката и ще разгърнат старите книги, за да прочетат подробности и документални факти в отговор на въпросите си за живота и делото на Ботев. Затова реших в едно популярно четиво, исторически достоверно, наситено с емоции, да опиша фактите, като започна със създаването на четата, завърша с гибелта на войводата, съденето на Ботевите четници и отгласа в Европа“, разказа още Атанаска Нанева. Писателката обясни неясните факти около смъртта на българския революционер Христо Ботев. Тя уточни, че на съдебен процес във Враца веднага след Освобождението, става ясно, че той нарочно е убит от черкези – редовните преследвачи на Ботевата чета. Тази черкезка тактика цели след убиването на предводителя, цялата чета да изгуби своя дух, допълни писателката.", "date": "2018.08.06", "title": "Атанаска Нанева, писател: Христо Ботев е гениален – в творчеството си, делото си,  актуалността на всяка негова дума и съчетанието между думи и дела"}
{"url": "http://www.focus-news.net/news/2018/08/06/2553650/zam-kmetat-na-sofiya-evgeni-krusev-shte-proveri-izpalnenieto-na-remontnite-raboti-na-mosta-po-ul-daskal-popandreev-v-kv-boyana-na-7-avgust.html", "text": "Утре, 7 август, от 10.30 часа, зам.-кметът на София Евгени Крусев ще провери изпълнението на ремонтните работи на моста по ул. „Даскал Попандреев“ в кв. „Бояна“. Това съобщиха от пресцентъра на  Столична община .", "date": "2018.08.06", "title": "Зам.-кметът на София Евгени Крусев ще провери изпълнението на ремонтните работи на моста по ул. „Даскал Попандреев“ в кв. „Бояна“ на 7 август"}
{"url": "http://www.focus-news.net/news/2018/08/06/2553651/dobrich-kavarna-otdava-pochit-na-admiral-ushakov.html", "text": "С венци и цветя пред паметника на адмирал Ушаков на нос Калиакра Община Каварна ще почете 227-ата годишнина от историческата битка, при която е победен флота на Османската империя. Това съобщиха от пресцентъра на  общината . На поклонението пред паметника ще присъстват представители на общинската администрация, Общински съвет-Каварна, културни и образователни в морския град.  \r\nОбщина Каварна кани всички граждани и гости на града нa 10 aвгуст от 11 часа пред паметника на адмирал Ушаков  да изкажат своята признателност.", "date": "2018.08.06", "title": "Добрич: Каварна отдава почит на адмирал Ушаков"}
{"url": "http://www.focus-news.net/news/2018/08/06/2553637/to-vima-gartsiya-nachalnikat-na-sluzhbata-za-grazhdanska-zashtita-na-gartsiya-podade-ostavka-zaradi-pozharite.html", "text": "След близо две седмици остри критики, генералният секретар на гръцката служба за Гражданска защита Янис Капакис подаде оставката си на министъра на вътрешните работи Панос Скурлетис, пише  електронното издание на вестник „То Вима“ . \r\nКапакис ще бъде заменен от Янис Тафилис, който досега беше директор на Центъра за изследвания в сферата на сигурността към министерствата на дигиталната политика, комуникациите и информацията, съобщава изданието. \r\nОставката му се очакваше след оставката на министъра на обществения ред Никос Тоскас и уволнението на началниците на Пожарната служба и гръцката полиция в неделя следобед. \r\nТафилис присъства на пресконференция, проведена от тогавашния министър на обществения ред Никос Тоскас и говорителя на правителството Димитрис Цанакопулос, макар че не е говорил или отговарял на въпроси, свързани с комуникационните проблеми по време на кризата. \r\nПенсионер офицер по пожарна безопасност, Тафилис пое длъжността на 22 октомври 2015 г. От 2013 г. той е член на \"Движение на идеите и действието Прат\" на министъра на външните работи Никос Коцияс, което е подобие на политически тинк-танк. \r\nПрез март 2014 г. създава общественото движение \"Андрос на нашите животи\", а сега е общински съветник от малцинството в Община Андрос. \r\nПревод и редакция:", "date": "2018.08.06", "title": "“То Вима“ (Гърция): Началникът на службата за Гражданска защита на Гърция подаде оставка заради пожарите"}
{"url": "http://www.focus-news.net/news/2018/08/06/2553629/ivitsa-dachich-nyama-po-dobar-moment-za-razreshavane-na-kosovskiya-vapros.html", "text": "Министърът на външните работи на Сърбия Ивица Дачич изрази увереност, че е настъпил момент, в който „имаме добра възможност за компромисно решение на косовския въпрос“, като същевременно подчерта, че не се знае дали изобщо някога ще има по-добър шанс, предава белградското радио  B92 . \r\nПървият дипломат на Белград подчерта, че Русия е променила позицията си, има много по-близки отношения със Сърбия, отколкото е имала преди 20 г.; променени са и САЩ  и тяхната външна политика. Съгласно думите му, именно в настоящия момент се е отворила възможност за диалог – Сърбия е установила по-близки отношения с Германия, Франция, Турция и с Китай като стратегически партньор. \r\n„На този етап имаме ситуация, в която ЕС вижда като основен проблем постигането на компромис с албанците. Те искат да признаем Косово и ако може да вземат Прешево и Медведжа… това би било идеално. В тази ситуация се открива възможност да се постигне компромисно решение. Ако вече имаме диалог, то трябва да имаме някакво предложение в него“, подчерта Дачич.  \r\nКоментирайки диалога за нормализирането на двустранните отношения Белград и Прищина, Дачич призна, че в Сърбия има „недостиг на идеи, тък като има хора, които винаги, когато страната трябва да бъде защитена, намират причина да не го направят“. Тереза Герова", "date": "2018.08.06", "title": "Ивица Дачич: Няма по-добър момент за разрешаване на косовския въпрос"}
{"url": "http://www.focus-news.net/news/2018/08/06/2553652/yambol-vazstanoveno-e-dvizhenieto-na-tovarni-avtomobili-nad-12-tona-po-pat-ii-53-yambol-tamarino.html", "text": "Възстановено е движението на товарни автомобили над 12 тона по път II-53 Ямбол – Тамарино. Това съобщиха от пресцентъра на  Агенция \"Пътна инфраструктура\" .", "date": "2018.08.06", "title": "Ямбол: Възстановено е движението на товарни автомобили над 12 тона по път II-53 Ямбол – Тамарино"}
{"url": "http://www.focus-news.net/news/2018/08/06/2553653/ministar-nikolay-nankov-shte-inspektira-stroitelstvoto-na-uchastaka-mezhdu-yablanitsa-i-boaza-ot-am-hemus.html", "text": "Утре – 7 август, министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Светослав Глосов, ще инспектира строителството на автомагистрала „Хемус“ в участъка между Ябланица и Боаза. Това съобщиха от пресцентъра на  Министерство на регионалното развитие и благоустройството . Проверката ще започне в 9.00 ч. при км 78+500 на АМ „Хемус“, където започва новата отсечка Ябланица – Боаза.  \r\nНа инспекцията е поканен да присъства и министър-председателят Бойко Борисов.", "date": "2018.08.06", "title": "Министър Николай Нанков ще инспектира строителството на участъка между Ябланица и Боаза от АМ „Хемус“"}
{"url": "http://www.focus-news.net/news/2018/08/06/2553654/pazardzhik-traditsionnata-nadprevara-po-rolkovi-ski-za-kupa-velingrad-siven-shte-se-provede-na-18-avgust.html", "text": "Традиционната надпревара по ролкови ски за Купа „Велинград-Сивен” ще се проведе на 18 август 2018 г. (събота) за 22-ри път във курортния Велинград, съобщиха от пресцентъра на  Общината . Стартът за Купа „Велинград-Сивен” ще бъде даден в 10.00 часа в центъра на курорта Юндола. Мъжете ще пробягат 19 километра до Белмекен, а  юношите старша възраст, девойки и жени ще се състезават на дистанция 9 километра. За останалите възрастови категории – момичета, момчета, девойки и юноши младша възраст и девойки старша възраст плюс ветераните, които ще пробягат дистанцията от 5 километра, стартът ще бъде в местността Куртово. Тържественото награждаване на най-добрите ще се състои пред спортна база „Белмекен”, от 12.30 ч.  \r\nРадослава Мурджева", "date": "2018.08.06", "title": "Пазарджик: Традиционната надпревара  по ролкови ски за Купа „Велинград-Сивен” ще се проведе на 18 август"}
{"url": "http://www.focus-news.net/news/2018/08/06/2553655/nkzhi-vagon-na-patnicheski-vlak-ot-mezdra-za-vratsa-e-izlyazal-ot-relsite-s-edna-koloos-ne-e-sazdadena-opasnost-za-patnitsite-i-prevoznata-brigada.html", "text": "В 14, 45 ч. вторият (последен) вагон на пътнически влак от Мездра за Враца е излязъл от релсите с една колоос с ниска скорост. Това съобщиха от пресцентъра на  Национална компания „Железопътна инфраструктура“  (НКЖИ). Не е създадена опасност за пътниците и превозната бригада. Причините за инцидента се изясняват. Пътниците от влака са превозени с друга композиция, движението на влаковете не е прекъсвано.", "date": "2018.08.06", "title": "НКЖИ: Вагон на пътнически влак от Мездра за Враца е излязъл от релсите с една колоос, не е създадена опасност за пътниците и превозната бригада"}
{"url": "http://www.focus-news.net/news/2018/08/06/2553657/sofiya-vremenno-dvizhenieto-se-osashtestvyava-v-edna-lenta-po-pat-i-1-churek-vrachesh-poradi-avariral-tezhkotovaren-avtomobil.html", "text": "Временно движението се осъществява в една лента по път I-1 Чурек – Врачеш, поради аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.08.06", "title": "София: Временно движението се осъществява в една лента по път I-1 Чурек – Врачеш, поради аварирал тежкотоварен автомобил"}
{"url": "http://www.focus-news.net/news/2018/08/06/2553656/stolichna-obshtina-organizira-razdavane-na-mineralna-voda-na-7-avgust-vav-vrazka-s-visokite-temperaturi.html", "text": "На 7 август, във връзка с високите летни температури, Столична община организира раздаване на минерална вода от 13.30 часа. Това съобщиха от пресцентъра на  Общината . Водата ще се раздава на площадното пространство при храма „Св. Неделя” и на Орлов мост - при езерото „Ариана”. Водата e осигурена като дарение от „Девин” АД и ще бъде раздавана от служители на Общината до изчерпване на количествата.", "date": "2018.08.06", "title": "Столична община организира раздаване на минерална вода на 7 август, във връзка с високите температури"}
{"url": "http://www.focus-news.net/news/2018/08/06/2553623/kathimerini-gartsiya-broyat-na-zhertvite-ot-pozharite-v-iztochna-atika-dostigna-91.html", "text": "Мъж, на  95 години, който беше лекуван в интензивното отделение на болница „Триасио“ в Елевзина, западна Атина, загина след смъртоносните горски пожари, които опустошиха Атика миналата седмица и с това потвърдените смъртни случаи станаха 91, пише  електронното издание на вестник Kathimerini . \r\nНеговата смърт последва тази на 85-годишен мъж, който беше хоспитализиран в болница \"Евангелизъм\". \r\nСпоред последната информация от Министерството на здравеопазването, 36 души получават лечение за изгаряния в резултат на пожарите в болниците в Атика. Шест от тях са в интензивно отделение. \r\nДете, което се лекува в болница \"Агия София\" е в стабилно състояние. \r\nПревод и редакция:", "date": "2018.08.06", "title": "Kathimerini (Гърция): Броят на жертвите от пожарите в Източна Атика достигна 91"}
{"url": "http://www.focus-news.net/news/2018/08/06/2553658/b92-sarbiya-rusiya-e-nay-golemiyat-chuzhdestranen-investitor-v-zapadnite-balkani-za-poslednite-5-godini.html", "text": "Според доклад на Виенския институт за международни икономически изследвания, който се позовава на информация от централните банки на страните от балканския регион, най-големият инвеститор за последните пет години в държавите от Западните Балкани е Русия, следвана от Австрия и Норвегия, предава  белградското радио „Б92“ . \r\nВ документа се казва още, че Западните Балкани могат да станат „алтернативна дестинация за директни чуждестранни инвестиции, като причините за това са недостатъчно използваната работна сила и подобрената инфраструктура, предава базираният в Босна и Херцеговина онлайн портал indikator.ba. \r\nВ доклада се добавя, че върху размерът на директните чуждестранни инвестиции в региона през 2018 година влияят глобални фактори като антируските санкции, увеличаването на вносните мита в САЩ, Брекзит и дигитализацията. \r\nСпециално за австрийските директни чуждестранни инвестиции, най-големият получател е Словения с 16,4 млрд. евро за петгодишния период. Същевременно, за деветте години между 2005 и 2013 г. Австрия е най-големият инвеститор и в Сърбия с 2,3 млрд. евро. \r\nПревод и редакция:", "date": "2018.08.06", "title": "„Б92“ (Сърбия): Русия е най-големият чуждестранен инвеститор в Западните Балкани за последните 5 години"}
{"url": "http://www.focus-news.net/news/2018/08/06/2553660/babh-laboratornite-izsledvaniya-othvarlyat-nalichieto-na-afrikanska-chuma-pri-umryaloto-divo-prase-otkrito-kray-shabla.html", "text": "Резултатите на пробите, взети от умрялото диво прасе, открито миналата седмица край Шабла, категорично отхвърлят наличие на вирус за африканска чума по свинете (АЧС). Това каза директорът на Националната референтна лаборатория за класическа и африканска чума по свинете (КЧС) и АЧС д-р Емилия Иванова, съобщиха от пресцентъра на  Българската агенция по безопасност на храните  (БАБХ). \r\nСлед окончателното изследване на пробите резултатите са разписани с протокол 133/АЧС/.", "date": "2018.08.06", "title": "БАБХ: Лабораторните изследвания отхвърлят наличието на африканска чума при умрялото диво прасе, открито край Шабла"}
{"url": "http://www.focus-news.net/news/2018/08/06/2553661/sport-tibo-kurtoa-e-uvedomil-trenyora-na-chelsi-che-iska-da-bade-transferiran-v-real-madrid.html", "text": "Вратарят на Челси и белгийския национален отбор Тибо Куртоа е заявил твърдо пред треньора на Челси Маурисио Сари, че иска да бъде трансфериран в испанския гранд Реал Мадрид, съобщи ESPN. Това се е случило, след като в неделя италианският специалист призова белгиеца да му каже решението си. Договорът на Куртоа с лондонския клуб изтича след една година, но той не иска да чака толкова и е решил да се възползва от офертата на колоса от Мадрид. Единственото, което спира лондончани да пуснат стража е това, че до края на трансферния прозорец в Англия остават три дни, в които трябва да бъде намерен достоен заместник.", "date": "2018.08.06", "title": "Спорт: Тибо Куртоа е уведомил треньора на Челси, че иска да бъде трансфериран в Реал Мадрид"}
{"url": "http://www.focus-news.net/news/2018/08/06/2553649/nova-demokratsiya-aleksis-tsipras-shte-bade-svalen-chrez-izbori-koito-tryabva-da-se-provedat-vazmozhno-nay-skoro.html", "text": "Говорителят на основната гръцка опозиционна партия „Нова Демокрация“ Мария Спираки в понеделник обвини министър-председателя на страната Алексис Ципрас, че „си играе на музикални столове“, след като в медиите се появиха слухове за промени в кабинета, предава  държавната агенция АНА-МПА . \r\n„Ципрас си играе на музикални столове в опитите да спаси себе си. Независимо колко позиции разпредели сред колегите си, той носи цялата отговорност за състоянието на държавата“, заяви Спираки, като допълни, че „понеже не може да смени себе си, гръцкият народ ще предостави решение. Ципрас ще бъде свален чрез избори, които трябва да се проведат възможно най-скоро“. \r\nОсвен това, говорителят на „Нова Демокрация“ отбеляза, че „Гърция не може да продължи да бъде неуправлявана страна в ръцете на цинична група приятели, заинтересовани единствено в това да останат на власт“. \r\nПревод и редакция:", "date": "2018.08.06", "title": "„Нова Демокрация“: Алексис Ципрас ще бъде свален чрез избори, които трябва да се проведат възможно най-скоро"}
{"url": "http://www.focus-news.net/news/2018/08/06/2553662/stara-zagora-v-sryada-zapochva-obrabotka-na-trevni-i-vodni-ploshti-sreshtu-komari-v-grada.html", "text": "На 8 и 9 август Община Стара Загора ще извърши по график повторна обработка срещу комари на тревните площи, паркове и градини, както и на водните обекти в областния град. Падналите обилни валежи и влагата благоприятстваха увеличаването на популацията на насекомите. Това съобщиха от пресцентъра на  Общината . Дезинсекцията на комари-имаго и ларвицидната обработка на комари ще започнат на 8 август 2018 г., сряда, в 21,30 ч., и ще бъдат осъществени по определен предварително график. \r\nСключен е договор с фирма „Контрол – М“ ЕООД, Стара Загора. Със заповед на кмета Живко Тодоров са определени длъжностни лица, служители на общинска администрация, които ще следят за изпълнение на дейностите по договора и ще присъстват при приемане на извършеното и съставянето на протокол за обработка против комари и ларви на определените обекти. \r\nЗа дезинсекцията на имаго на комари ще бъде използван биоцид Снайпер, а за ларвицидна обработка - Вектобак 12 АС и Димилин 2 ТБ. \r\nЩе бъдат обработени паркове, градини, детски площадки, Античния форум, разсадник „Върха”, в района на АБ „Център”, улици в централната градска част и кварталите Лозенец, Зора и „К. Ганчев” и тревните площи в района на Зоопарка. \r\nЩе бъдат обработени и фонтаните в парковете „Пети октомври“, „Йордан Капсамунов“, „Артилерийски“ „Зеления клин“ и „Чайка“. В списъка на обектите са включени още фонтаните по бул. „М. М. Кусев“, „Жабките“, „Пингвините“,  кръговото на бул. „Славянски“ и езерото „Загорка“.", "date": "2018.08.06", "title": "Стара Загора: В сряда започва обработка на тревни и водни площи срещу комари в града"}
{"url": "http://www.focus-news.net/news/2018/08/06/2553663/silistra-za-tri-obekta-se-otpuskat-sredstva-na-obshtina-tutrakan-za-deynosti-svarzani-s-otbelyazvaneto-na-100-godini-ot-parvata-svetovna-voyna.html", "text": "За три обекта се отпускат средства на община Тутракан за дейности, свързани с отбелязването на 100 години от Първата световна война. Те са в размер на 10 500 лв. и са отпуснати с Постановление на Министерски съвет. Най-голяма сума - 6 000 лв. е предвидена да възстановяване на част от укрепителна система на Тутраканската крепост от 1916 г. Д-р Димитър Стефанов, кмет на община Тутракан каза за  Радио „Фокус“- Шумен , че става въпрос за две укрития за оръдия от Първата световна война близо до село Пожарево. „Ще бъде извършено почистване и възстановяване на тези укрития, във времето те не са разрушени и могат да се превърнат в туристическа атракция, съчетано  с екопътека“, каза д-р Стефанов. 3 000 лв. ще бъдат използвани за почистване на паметните стени в „Алеята на славата“ и подмяна на част от надгробните кръстове в Мемориал „Военна гробница – 1916 г.“ край с. Шуменци. С останалите средства на войнишкия паметник в село Нова Черна ще бъде поставена допълнителна паметна плоча с имена на загиналите във войните. Съгласно Постановлението на Министерски съвет за одобряване на допълнителни разходи/трансфери за 2018 г. за отбелязване на 100 години от Първата световна война и участието на България в нея,  община Разград получава 5 500 лв.- за ремонт на паметник на загиналите във войните в с. Побит камък и дофинансиране за отпечатването на сборника „Военната памет на Разград“, дело на авторски колектив от РИМ – Разград, с тираж 250 бр., 3 500 лв. за община Лозница– –за ремонт на паметник на загиналите във войните в с. Гороцвет, намиращ се в двора на читалището и ремонт на стария паметник на загиналите във войните, намиращ се в местността „Мерата“ край с. Гороцвет. Община Алфатар получава 4 500 лв.- за ремонт на военния паметник в гр. Алфатар и дописване на имената на загиналите във войните за национално обединение. Община Главиница получава 1 100 лв. за ремонт на паметника на загиналите във войните (1912 – 1945) в с. Зафирово.Община Търговище получава 2 600 лв.- за ремонт на паметника на загиналите във войните (1912 – 1945) в с. Васил Левски, ремонт на паметника на загиналите във войните (1912 – 1945) в с. Давидово и на паметника на загиналите във войните в с. Надарево. Община Антоново получава  700 лв. за ремонт на паметника на загиналите в Първата световна война в гробищния парк на с. Моравица. Община Каспичан получава 3 500 лв. ремонт на паметника на загиналите във войните в с. Кюлевча (1912 – 1945 г.) и дописване на пропуснатите имена на загиналите. \r\nИвелина ИВАНОВА", "date": "2018.08.06", "title": "Силистра: За три обекта се отпускат средства на община Тутракан за дейности, свързани с отбелязването на 100 години от Първата световна война"}
{"url": "http://www.focus-news.net/news/2018/08/06/2553664/afp-edin-zaginal-i-40-raneni-sled-eksploziya-na-benzinovoz-v-blizost-do-letishteto-na-bolonya.html", "text": "Най-малко един човек е загинал, а още 40 са ранени в понеделник, след като бензиновоз експлодира на магистрала, в непосредствена близост до летището на северноиталианския град Болоня, предава  AFP , като се позовава на информация от местната противопожарна служба. \r\nМощната експлозия, която покри района с пламъци и черен дим и причини частично пропадане на мост, се случи близо до Borgo Paginale на запад от града, в близост до летището на Болоня, съобщи италианската пожарна служба в „Туитър“. \r\nИталианските медии съобщават, че много от ранените са били засегнати от отломки и разбити стъкла след експлозията. \r\nПожарникарите вече са успели да потушат пожара, съобщи служител на службата пред AFP, като добави, че са започнали усилия за установяване на причината за експлозията и точния брой жертви. \r\nВидеото, публикувано на „Туитър“ от противопожарната служба, показва огромен стълб от черен дим, издигащ се от останките на камиона по околовръстния път на града. \r\nИзображенията, публикувани по-рано от пожарната, показват изгорели автомобили на съседния паркинг. \r\nПревод и редакция:", "date": "2018.08.06", "title": "AFP: Един загинал и 40 ранени след експлозия на бензиновоз в близост до летището на Болоня"}
{"url": "http://www.focus-news.net/news/2018/08/06/2553665/plovdiv-tselostta-na-digata-na-reka-chaya-pri-selo-katunitsa-e-vazstanovena-no-rabotata-po-neynoto-ukrepvane-prodalzhava.html", "text": "Целостта на дигата на река Чая при село Катуница е възстановена, но работата по нейното укрепване продължава. Това съобщиха за  Радио „Фокус“-Пловдив  от Областна администрация Пловдив. Областният управител, членове на кризисния щаб, представители на Напоителни системи ЕАД – клон Марица и Община Садово са инспектирали дигата при Катуница. Областният управител Здравко Димитров е направил обход и на пътя към село Добралък, силно повреден от свлачищните процеси, предизвикани от последните дъждове. В момента пътят е временно укрепен и движението е възстатовено. Той е обсъдил с кмета на Община Куклен Мария Белчева подготовката на документация, с която ще се кандидатства пред  Междуведомствената комисия за възстановяване и подпомагане към Министерския съвет, за цялостно възстановяване на компроментирания участък.", "date": "2018.08.06", "title": "Пловдив: Целостта на дигата на река Чая при село Катуница е възстановена, но работата по нейното укрепване продължава"}
{"url": "http://www.focus-news.net/news/2018/08/06/2553666/sofiya-vazstanoveno-e-dvizhenieto-po-patya-i-1-churek-vrachesh.html", "text": "Възстановено е движението по пътя I-1 Чурек – Врачеш. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.08.06", "title": "София: Възстановено е движението по пътя I-1 Чурек – Врачеш"}
{"url": "http://www.focus-news.net/news/2018/08/06/2553668/pazardzhik-natovaren-e-trafikat-po-okolovrastniya-pat-na-grada-v-posoka-plovdiv.html", "text": "Натоварен е трафикът в района на кръговите кръстовища край моста на река Марица в Пазарджик, предаде репортер на  Радио „Фокус” – Пазарджик . В края на работния ден в тази част на града се движат повече автомобили, като на моменти се образуват колони от автомобили и частични задръствания. Интензивен е трафикът и по околовръстния път – улица „Стефан Стамболов“. Движението се затруднява от множество тежкотоварни автомобили. В областния град настилките са сухи, няма затворени за движение улици. Струпване на леки автомобили има на кръстовищата по главните булеварди в града. \r\nВаня НИКОЛОВА", "date": "2018.08.06", "title": "Пазарджик: Натоварен е трафикът по околовръстния път на града в посока Пловдив"}
{"url": "http://www.focus-news.net/news/2018/08/06/2553670/burgas-suhi-i-normalno-prohodimi-sa-patishtata-v-oblastta-dvizhenieto-e-intenzivno.html", "text": "Сухи и нормално проходими са пътищата в област Бургас, съобщи за  Радио „Фокус“-Бургас  дежурният в Областно пътно управление-Бургас. Видимостта е добра. Няма затворени пътни участъци. Движението на моторни превозни средства е интензивно. По-натоварен е трафикът по пътя Бургас-Поморие-Слънчев бряг и в двете посоки, както и на юг от областния център, в пътната отсечка Бургас-Атия-По входно-изходните пътни артерии на град Бургас движението се осъществява нормално, няма образували се колони от автомобили. Интензивен е трафикът към най-големият бургаски комплекс - „Меден рудник“, както и по основните улици и булеварди в града. Натоварено е движението в района на кръговото кръстовище „Трапезица” и пред Окръжна болница. Интензивен е автомобилният трафик и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”.", "date": "2018.08.06", "title": "Бургас: Сухи и нормално проходими са пътищата в областта, движението е интензивно"}
{"url": "http://www.focus-news.net/news/2018/08/06/2553647/bencho-benchev-taka-se-sluchi-che-byah-na-neudobno-myasto-s-neudobni-hora.html", "text": "Това, което се тиражира по медиите, не е вярно. Просто така се случи, че попаднах на неудобно място с неудобни хора”. Това каза зам.-председателят на Общинския съвет в Бургас Бенчо Бенчев, който бе арестуван в Истанбул заедно с още шест лица, защото са били в компанията на издирвания Димитър Желязков - Митьо Очите предаде  Нова телевизия . Бенчев твърди, че познава бегло Митьо Очите. „Далечни познати сме”, заяви Бенчев. \r\nНямам двойно счетоводство. Нищо незаконно не съм направил”, каза още той. \r\nБившият депутат от ДПС и бивш кмет на община Руен Несрин Узун пък каза, че няма да дава изявления и всичко, което се пише за него, е силно преувеличено.", "date": "2018.08.06", "title": "Бенчо Бенчев: Така се случи, че бях на неудобно място с неудобни хора"}
{"url": "http://www.focus-news.net/news/2018/08/06/2553672/kyustendil-do-31-avgust-dvizhenieto-po-patya-smolichano-pelatikovo-e-ogranicheno-poradi-propadane-na-chast-ot-patnoto-platno.html", "text": "До 31 август движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360, съобщиха за  Радио „Фокус“ – Кюстендил  от Областно пътно управление – Кюстендил. \r\nДвижението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно Участъкът е сигнализиран с пътни знаци до 14 август. \r\nДвижението в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 08 септември. \r\nТрафикът по автомагистрала „Струма“ и главен път Е-79 в Кюстендилска област е нормално натоварен. \r\nЛивия НИНОВA", "date": "2018.08.06", "title": "Кюстендил: До 31 август движението по пътя Смоличано – Пелатиково е ограничено поради пропадане на част от пътното платно"}
{"url": "http://www.focus-news.net/news/2018/08/06/2553671/pregled-na-mezhdunarodnite-novini-do-18-chasa-agentsiya-fokus.html", "text": "Администрацията на президента на САЩ Доналд Тръмп обяви в понеделник повторното налагане на санкции срещу Техеран, които бяха отменени като част от ядрената сделка с Иран, пише  американското електронно издание The Hill . \r\nСанкциите ще влязат в сила в 00:01 ч. във вторник и ще са в съответствие със заповедта на президента Тръмп, когато той се оттегли от ядрения пакт през май. \r\nПри обявяването на санкциите, от Белия дом изтъкнаха продължаващите граждански вълнения и икономическите неволи на Иран, като повториха готовността на държавния главада се срещне с иранските лидери. \r\n\"Президентът е много ясен: нищо от това не трябва да се случвва\", заяви високопоставен служител на администрацията пред репортерите. \"Той ще се срещне с иранското ръководство по всяко време, за да обсъди истинска и всеобхватна сделка, която ще сдържа техните регионални амбиции, ще сложи край на тяхното зловредно поведение и ще им отреже пътя към ядрено оръжие\". \r\nОпитвайки се да изпълни своето предизборно обещание да скъса това, което нарича \"най-лошата сделка, договорена някога\", Тръмп обяви през май, че изтегля Съединените щати от ядрената сделка за 2015 г. \r\nДоговорът, постигнат от администрацията на Обама заедно с Иран, Германия, Франция, Обединеното кралство, Русия и Китай, даде на Техеран достъп до блокираните му средства в западни банки в замяна на ограничаване на ядрената си програма, обяснява The Hill. \r\nПри обявяването на оттеглянето администрацията на Тръмп даде на компаниите два периода да прекъснат търговските си отношения с Иран, преди да наложи отново санкции. Първият 90-дневен период приключва в понеделник. \r\nСанкциите, които ще влязат в сила след полунощ обхващат транзакциите с банкноти в щатски долари; търговия със злато и благородни метали; преки или непреки продажби на графит и метали като стомана и алуминий; определени сделки, свързани с иранския риал; определени сделки, свързани с емитирането на ирански държавен дълг; и иранския автомобилен сектор, посочва американското издание. \r\nОсвен това, разрешенията ще бъдат отменени за вноса на килими и хранителни продукти с произход от Иран и износа на търговски самолети. \r\nВторият период, който завършва на 4 ноември, ще бъде по-значим, тъй като тогава влизат в сила ограничителните мерки за купуване на ирански петрол. Високопоставен служител в Белия Дом заяви, че те трябва да имат „показателен ефект“ върху Ислямската република.  \r\nThe Hill припомня, че повторното налагане на санкциите идва, докато в Иран вървят протести, като демонстрантите изразиха недоволство от слабата икономика и финансовата корупция. \r\nВ същото време реалът е загубил половината от стойността си от април, когато се разбра за санкциите на САЩ. \r\n*** Най-малко един човек е загинал, а още 40 са ранени в понеделник, след като бензиновоз експлодира на магистрала, в непосредствена близост до летището на северноиталианския град Болоня, предава  AFP , като се позовава на информация от местната противопожарна служба. \r\nМощната експлозия, която покри района с пламъци и черен дим и причини частично пропадане на мост, се случи близо до Borgo Paginale на запад от града, в близост до летището на Болоня, съобщи италианската пожарна служба в „Туитър“. \r\nИталианските медии съобщават, че много от ранените са били засегнати от отломки и разбити стъкла след експлозията. \r\nПожарникарите вече са успели да потушат пожара, съобщи служител на службата пред AFP, като добави, че са започнали усилия за установяване на причината за експлозията и точния брой жертви. \r\nВидеото, публикувано на „Туитър“ от противопожарната служба, показва огромен стълб от черен дим, издигащ се от останките на камиона по околовръстния път на града. \r\nИзображенията, публикувани по-рано от пожарната, показват изгорели автомобили на съседния паркинг. \r\n*** Според доклад на Виенския институт за международни икономически изследвания, който се позовава на информация от централните банки на страните от балканския регион, най-големият инвеститор за последните пет години в държавите от Западните Балкани е Русия, следвана от Австрия и Норвегия, предава  белградското радио „Б92“ . \r\nВ документа се казва още, че Западните Балкани могат да станат „алтернативна дестинация за директни чуждестранни инвестиции, като причините за това са недостатъчно използваната работна сила и подобрената инфраструктура, предава базираният в Босна и Херцеговина онлайн портал indikator.ba. \r\nВ доклада се добавя, че върху размерът на директните чуждестранни инвестиции в региона през 2018 година влияят глобални фактори като антируските санкции, увеличаването на вносните мита в САЩ, Брекзит и дигитализацията. \r\nСпециално за австрийските директни чуждестранни инвестиции, най-големият получател е Словения с 16,4 млрд. евро за петгодишния период. Същевременно, за деветте години между 2005 и 2013 г. Австрия е най-големият инвеститор и в Сърбия с 2,3 млрд. евро. \r\n*** След близо две седмици остри критики, генералният секретар на гръцката служба за Гражданска защита Янис Капакис подаде оставката си на министъра на вътрешните работи Панос Скурлетис, пише  електронното издание на вестник „То Вима“ . \r\nКапакис ще бъде заменен от Янис Тафилис, който досега беше директор на Центъра за изследвания в сферата на сигурността към министерствата на дигиталната политика, комуникациите и информацията, съобщава изданието. \r\nОставката му се очакваше след оставката на министъра на обществения ред Никос Тоскас и уволнението на началниците на Пожарната служба и гръцката полиция в неделя следобед. \r\nТафилис присъства на пресконференция, проведена от тогавашния министър на обществения ред Никос Тоскас и говорителя на правителството Димитрис Цанакопулос, макар че не е говорил или отговарял на въпроси, свързани с комуникационните проблеми по време на кризата. \r\nПенсионер офицер по пожарна безопасност, Тафилис пое длъжността на 22 октомври 2015 г. От 2013 г. той е член на \"Движение на идеите и действието Прат\" на министъра на външните работи Никос Коцияс, което е подобие на политически тинк-танк. \r\nПрез март 2014 г. създава общественото движение \"Андрос на нашите животи\", а сега е общински съветник от малцинството в Община Андрос. \r\n***  Около 4200 поклонници от Западните Балкани ще заминат на хадж в Мека и Медина през 2018 година, като най-много са представителите на Босна и Херцеговина (БиХ) и Косово, предава македонската електронната медия „А1 Он“. \r\nПоклонниците от Македония, съгласно данните на медията, са 672 души, от Албания – 470 души, от Косово – 1080, от Босна и Херцеговина – 1680, от Черна гора – 60 и от Хърватия – 15 вярващи. \r\nПървата група от Албания тръгва във вторник, а от Косово – на  9 август. \r\n*** Мъж, на  95 години, който беше лекуван в интензивното отделение на болница „Триасио“ в Елевзина, западна Атина, загина след смъртоносните горски пожари, които опустошиха Атика миналата седмица и с това потвърдените смъртни случаи станаха 91, пише  електронното издание на вестник Kathimerini . \r\nНеговата смърт последва тази на 85-годишен мъж, който беше хоспитализиран в болница \"Евангелизъм\". \r\nСпоред последната информация от Министерството на здравеопазването, 36 души получават лечение за изгаряния в резултат на пожарите в болниците в Атика. Шест от тях са в интензивно отделение. \r\nДете, което се лекува в болница \"Агия София\" е в стабилно състояние. \r\n***  От Министерството на местното самоуправление в Косово поясниха, че предстои да бъде взето решение за проектостатута за Асоциацията на сръбските общини, предава  Radio Television of Kosovo (RTK). \r\nОт ведомството обясниха в писмен отговор, че „докладът от последното заседание на ръководния екип ще бъде представен днес в Министерството на местното самоуправление и след това преводът му ще бъде изпратен до министър-председателя\". Уточнява се, че по-рано той е върнат, тъй като текстът е бил написан само на сръбски език. Не бе конкретизирано обаче кога проектостатутът за Асоциацията на сръбските общини ще бъде представен в Брюксел. \r\nМая Кочиянчич, говорител на Върховния представител на Европейския съюз по въпросите за външните работи и политиката за сигуност Федерика Могерини, припомни пред медии, че „ръководният екип е разполагал с четири месеца, за да изготви статута на Асоциацията на сръбските общини“.  \r\nСпоред Брюксел, след като ръководният екип информира Брюксел за резултата от своята работа, въпросът ще бъде обсъден на срещата на високо равнище между президентите на Косово и Сърбия Хашим Тачи и Александър Вучич. \r\n***  Подялбата на Косово не може да бъде част от диалога за нормализиране на двустранните отношения със Сърбия при никакви обстоятелства. Това подчертава председателят на парламента в Прищина и лидер на Демократическата партия (PDK) Кадри Весели в авторска статия за изданието „Коха Диторе“ , предава  Radio Television of Kosovo .  \r\n„Косово ще се включи в диалога с цел постигане на международно обвързващо споразумение, водещо до признаването на страната, до членство в ООН и до по-бърз път към евроатлантическа интеграция“, заявява Кадри. „Това е в общия ни дневен ред със САЩ и Европейския съюз. Няма да има подялба на Косово. Темата дори няма да бъде дискутирана“, категоричен е Весели. „Подялбата на Косово е дългогодишна цел на Сърбия, но то приключи веднъж завинаги през 1999 г. Косово няма какво да дава. Косово е независима и суверенна държава и нейната териториална цялост е ненарушима. Косово ще се присъедини към ООН, НАТО и ЕС в сегашните си граници“, пише Весели. \r\n***  Руснаците са най-големите инвеститори на Балканите. Това става ясно от доклад на Виенския институт за международни изследвания (WIIW), предава македонската информационна агенция  „Макфакс“ . \r\nВ документа се подчертава, че Западните Балкани може да се превърнат в алтернативна локация за чуждестранни инвестиции. Причините за това са свързани с недостатъчно използвания труд и подобрената инфраструктура в региона.  \r\nВ доклада на WIIW за регионалния бизнес се казва, че притокът на преки чуждестранни инвестиции през 2018 г. е под влияние на глобалните фактори, като санкциите срещу Русия, митата на САЩ, Брекзит и цифровизацията. По данни от централните банки, за последните пет години най-големият инвеститор в региона е Русия, следвана от Австрия и Норвегия. Словения е привлякла по-голямата част от инвестициите, става ясно още от доклада.", "date": "2018.08.06", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/08/06/2553674/sofiya-vazstanoveno-e-dvizhenieto-pri-10-km-na-avtomagistrala-trakiya-v-posoka-burgas.html", "text": "Възстановено е движението при 10 км на автомагистрала „Тракия“ в посока Бургас. Това съобщиха от пресцентъра на  Агенция \"Пътна инфраструктура\" .", "date": "2018.08.06", "title": "София: Възстановено е движението при 10 км на автомагистрала „Тракия“ в посока Бургас"}
{"url": "http://www.focus-news.net/news/2018/08/06/2553673/blagoevgrad-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма“ и главен път Е-79 в Благоевградска област, в двете посоки. Това съобщиха за  Радио „Фокус“ – Пирин  от Областно пътно управление – Благоевград. Натоварен е и трафикът по второкласен път 19 Симитли – Гоце Делчев в посока от и за Банско. В Област Благоевград не се извършват ремонтни дейности по републиканската пътна мрежа. Няма регистрирани тежки пътни инциденти в региона. \r\nНормално натоварен е трафикът по основните улици и булеварди в град Благоевград. Пътните настилки са сухи и нормално проходими, времето е слънчево. Интензивен към този час е трафикът по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“, като движението в някои участъци е ограничено. През деня няма  регистрирани тежки инциденти в областния център. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.06", "title": "Благоевград: Интензивен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/08/06/2553675/predstoyashti-sabitiya-v-stranata-za-7-avgust-agentsiya-fokus.html", "text": "*** \r\nОт 09.00 часа министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Светослав Глосов, ще инспектира строителството на автомагистрала „Хемус“ в участъка между Ябланица и Боаза. На инспекцията е поканен да присъства и министър-председателят Бойко Борисов. \r\n*** \r\nОт 10.30 часа зам.-кметът на София Евгени Крусев  ще провери изпълнението на ремонтните  работи на моста по ул. „Даскал Попандреев“  в Бояна.  \r\n*** \r\nОт 11.00 часа 9-и състав на Софийски градски съд ще заседава по молба от Будимир Куйович, който иска да излезе условно предсрочно от затвора. Заседанието ще се проведе в зала 14. \r\n*** \r\nОт 11.00 часа в Националния пресклуб на БТА, Българската асоциация на организациите на производителите на плодове и зеленчуци ще даде пресконференция във връзка с  установени злоупотреби и изкуствено създадени условия по схеми „Училищен плод“ и „Училищно мляко“. \r\n*** \r\nОт 13.30 часа във връзка с високите летни температури, Столична община организира раздаване на минерална вода на площадното пространство при храма „Св. Неделя” и на Орлов мост - при езерото „Ариана”.  \r\n*** \r\nОт 11.00 часа на спасителен пост „Бункера“ ще има пункт, където доброволец на БЧК и воден спасител ще раздава брошури с важна информация за безопасност при къпане. \r\n*** \r\nОт 19. 00 часа на Експоцентър „Флора“ ще бъде открито четвъртото издание на изложението „С книга на плажа“. \r\n*** \r\nОт 21.00 часа в експо център „Флора“ ще се състои концерт „На вълните на португалската музика“. \r\n*** \r\nОт 10.00 часа на входа на Морската градина по повод 139 годишнината от създаването на ВМС и Празника на Варна, ще бъде открита фотоизложба „С дъх на море 2” на фотографа на министерство на отбраната Вяра Йовева. \r\n***  \r\nОт 19.30 часа във Freeдом21стартира нов формат срещи за фрийленсъри и предприемачи - #BusinessTalks със събитие на тема \"Бъдещето на работата: работа от навсякъде\".   \r\n*** \r\nОт 11.00 часа в Регионалния пресклуб на БТА ще се състои пресконференция на ръководителя на археологическите проучвания във Видин - Здравко Димитров. Темата е „Археологическото лято 2018 във Видин“.\t \r\n***    \r\nОт 13.00 ч., в залата на 6 ет. в административната сграда кметът на Община Видин Огнян Ценков ще връчи благодарствени адреси на младежите, участвали като доброволци по време на второто издание на фестивала за опера и балет от 3 до 6 август 2018 г. \r\n*** \r\nОт 16.00 часа в Регионална библиотека „Христо Ботев“ ще се проведе Академия за творческо писане с гост-ментори. \r\n*** \r\nОт 09.00 до 12.00 часа в офиса на ПП ГЕРБ-Добрич на бул. „25 септември“ №3 ще стартира кампания за безплатно измерване на кръвното налягане \r\n*** \r\nОт 10.00 до 12.00 часа в Регионална библиотека „Дора Габе“ ще се състои летен детски клуб „Играй и учи“.  \r\n*** \r\nОт 20.30 часа в Летния театър ще се проведе концерт „Златните БГ хитове на всички времена“ – Йорданка Христова, Орлин Горанов, Йордан Караджов, Росица Кирилова и др. \r\n*** \r\nОт 10.30 часа в детска градина „Миньорче“ ще се проведе лятна читалня на открито: „Пътешествие в приказния свят на кучето Кико” – истории от книжката „Кико без крила” на Радостина Николова и забавни игри. \r\n*** \r\nОт 16.00 часа в комплекс „Комитите“ в с. Чучулигово ще проведе беседа на тема:  \r\n„Науката дишане и силата на духа“, организирана от Яне Петков – човекът амфибия.  \r\n*** \r\nОт 10.00 до 12.30 часа в Детски отдел на библиотека „Родина“ ще се състои програма „Чета и играя – знам и мога“.  \r\n*** \r\nОт 10.00 часа до 12.00 часа в къща музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 18.00 часа в зала „Байер“ ще бъде открита изложба „Еротиката в изобразителното изкуство“.  \r\n*** \r\nОт 10.00 часа в двора на  ЦДГ №7 „Снежанка“ ще се проведе церемония „Първа копка“ за старт на строително-монтажни дейности в обекта. \r\n*** \r\nОт 11.00 часа в зала 203 в сградата на Община Ямбол ще се проведе пресконференция във връзка с предстоящата цялостна подмяна на автобусния парк на градския транспорт.", "date": "2018.08.06", "title": "Предстоящи събития в страната за 7 август (Агенция „Фокус“)"}
{"url": "http://www.focus-news.net/news/2018/08/06/2553677/sport-stiliyan-petrov-organizira-blagotvoritelen-mach-v-shotlandiya.html", "text": "Бившият български национал Стилиян Петров организира благотворителен мач на стадиона на бившия си отбор Селтик (Глазгоу). На 8 септември от 14:00 часа на „Селтик Парк“ ще излязат отборите на Петров и бившия футболист на Ливърпул Джеймс Милнър, като събраните средства ще бъдат разделени между фондациите на клуба и двамата играчи и ще отидат за лечение на болни от левкемия във всичките й форми. През 2012 година бившият капитан на националния ни отбор бе диагностициран с опасната болест, но той я пребори.", "date": "2018.08.06", "title": "Спорт: Стилиян Петров организира благотворителен мач в Шотландия"}
{"url": "http://www.focus-news.net/news/2018/08/06/2553659/afp-ot-iran-tvardyat-che-sasht-sa-izolirani-po-otnoshenie-na-vrazhdebnostta-si-spryamo-teheran.html", "text": "Министърът на външните работи на Иран Джавад Зариф заяви в понеделник, че САЩ са „изолирани“ във враждебността си спрямо Ислямската република, предава  AFP . \r\n„Разбира се, американските заплахи и политически натиск могат да създадат някои проблеми, но фактите показват, че Америка е изолирана в сегашния свят“, е заявил Зариф според цитата на иранската агенция ISNA. \r\n„Франс прес“ припомня, че във 00:00 във вторник САЩ възобновяват санкциите си срещу Иран във връзка с програмата на Техеран за разработване на атомно оръжие, които бяха оттеглени с подписването на ядрената сделка от 2015 година през май. \r\nПревод и редакция:", "date": "2018.08.06", "title": "AFP: От Иран твърдят, че САЩ са „изолирани“ по отношение на враждебността си спрямо Техеран"}
{"url": "http://www.focus-news.net/news/2018/08/06/2553667/burgas-navrah-golemiya-hristiyanski-praznik-preobrazhenie-gospodne-monasi-ot-sveta-gora-posetiha-obshtinata.html", "text": "Навръх големия християнски празник Преображение Господне монаси от Света гора посетиха Община Бургас. Това съобщиха от пресцентъра на  Община Бургас . Делегацията бе приета от кмета Димитър Николов. Монасите гостуват по повод откриването на изложбата „Атон. Фотографии и гравюри от Света гора“ днес в КЦ „Морско казино“. \r\n„Радваме се, че тази изложба гостува в нашия град. Тя е ценна, защото ще помогне да затвърдим авторитета на православието в региона. От своя страна Община Бургас продължава да инвестира в обновяване и изграждане на нови православни храмове. Помагаме с желание и на манастира в Света гора“, каза по време на разговора с атонските духовници Димитър Николов. \r\nОт своя страна атонските монаси споделиха, че Бургас е един от най-популярните български градове в Гърция. През вековете връзките между православните християни винаги са били силни и всички ние трябва да ги запазим такива, а изложба като „Атон. Фотографии и гравюри от Света гора“ помагат изключително много в мисия като тази, подчертаха още духовниците. \r\nЕкспозицията „Атон. Фотографии и гравюри от Света гора“ е за първи път в Бургас и съдържа ценни експонати, които разкриват историята на святото място.", "date": "2018.08.06", "title": "Бургас: Навръх големия християнски празник Преображение Господне монаси от Света гора посетиха Общината"}
{"url": "http://www.focus-news.net/news/2018/08/06/2553679/sofiya-dva-avtomobila-sa-katastrofirali-na-bul-kliment-ohridski-do-metrostantsiya-gm-dimitrov.html", "text": "Два автомобила са катастрофирали на бул. „Климент Охридски“ до метростанция „Г.М. Димитров“ в посока ж.к „Дървеница“, предаде репортер на  Агенция „Фокус“ . Движението в района е затруднено, като най-лявата лента е затворена. На място има полицейски патрул.  \r\nДаяна ДЮЛГЕРОВА", "date": "2018.08.06", "title": "София: Два автомобила са катастрофирали на бул. „Климент Охридски“ до метростанция „Г.М. Димитров“"}
{"url": "http://www.focus-news.net/news/2018/08/06/2553678/gd-granichna-politsiya-intenziven-e-trafikat-na-gkpp-kalotina-gkpp-kulata-gkpp-makaza-gkpp-kapitan-andreevo-i-gkpp-dunav-most-ruse.html", "text": "Интензивен е трафикът на ГКПП \"Калотина\" на леки автомобили на българо-сръбската граница граница. Това съобщиха от пресцентъра на  ГД \"Гранична полиция\" . На българо-гръцката граница е интензивен трафикът на товарни автомобили на ГКПП \"Кулата\", както и на леки коли - на ГКПП \"Маказа\". На ГКПП \"Капитан Андреево\" на българо-турската и ГКПП \"Дунав мост-Русе\" на българо-румънската граница трафикът е интензивен на изход за товарни автомобили.  \r\nНа българо-македонската граница трафикът е нормален на всички гранични контролно-пропускателни пунктове. \r\nПо информация на дружеството \"Дунав мост Видин – Калафат\" АД, до 25 август 2018 г. ще бъде извършван ремонт на участък от пътя преди ГКПП \"Дунав мост-Видин\". За този период временно движението ще се осъществява двупосочно в едно платно.", "date": "2018.08.06", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Кулата\", ГКПП \"Маказа\", ГКПП \"Капитан Андреево\" и ГКПП \"Дунав мост-Русе\""}
{"url": "http://www.focus-news.net/news/2018/08/06/2553681/sliven-opasnost-ot-padashti-kamani-ima-po-patya-sliven-ichera-gradets.html", "text": "Интензивен е трафикът в Сливен и областта, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението в участъка от село Мокрен до пътен възел \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.06", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/08/06/2553685/sport-inna-eftimova-dostigna-polufinala-na-100-metra-na-evropeyskoto-v-berlin.html", "text": "Инна Ефтимова се класира на полуфиналите в спринта на 100 метра на Европейското първенство по лека атлетика в Берлин. Тя зае третото място в трета серия, което й стигна да продължи в следващата фаза. Ефтимова постигна резултат от 11,45.", "date": "2018.08.06", "title": "Спорт: Инна Ефтимова достигна полуфинала на 100 метра на европейското в Берлин"}
{"url": "http://www.focus-news.net/news/2018/08/06/2553682/veliko-tarnovo-ogranicheno-e-dvizhenieto-po-patya-gorna-oryahovitsa-arbanasi-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по пътя Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до село Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през с. Леденик. Движението по пътя Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е определен по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път 502 – Обединение, и обратно. \r\nНадежда КРЪСТЕВА", "date": "2018.08.06", "title": "Велико Търново: Ограничено е движението по пътя Горна Оряховица – Арбанаси поради ремонтни дейности"}
{"url": "http://www.focus-news.net/news/2018/08/06/2553684/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Габрово. Това съобщиха за  Радио „Фокус“-Велико Търново  от Областно пътно управление-Габрово. Пътните настилки са сухи. Времето е слънчево. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по пътя граница Ловеч – Кормянско - Малък Вършец – при км 46+800 по общинския път до III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа пътя Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е определен по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от пътя Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от пътя Севлиево – Драгановци се осъществява с повишено внимание поради извършване на строително-монтажни работи. Движението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 август. \r\nДвижението в участък от пътя Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.08.06", "title": "Габрово: Добри са условията за пътуване на територията на областта"}
{"url": "http://www.focus-news.net/news/2018/08/06/2553669/the-hill-donald-tramp-e-podpisal-ukaza-za-vazobnovyavane-na-sanktsiite-sreshtu-iran.html", "text": "Администрацията на президента на САЩ Доналд Тръмп обяви в понеделник повторното налагане на санкции срещу Техеран, които бяха отменени като част от ядрената сделка с Иран, пише  американското електронно издание The Hill . \r\nСанкциите ще влязат в сила в 00:01 ч. във вторник и ще са в съответствие със заповедта на президента Тръмп, когато той се оттегли от ядрения пакт през май. \r\nПри обявяването на санкциите, от Белия дом изтъкнаха продължаващите граждански вълнения и икономическите неволи на Иран, като повториха готовността на държавния главада се срещне с иранските лидери. \r\n\"Президентът е много ясен: нищо от това не трябва да се случвва\", заяви високопоставен служител на администрацията пред репортерите. \"Той ще се срещне с иранското ръководство по всяко време, за да обсъди истинска и всеобхватна сделка, която ще сдържа техните регионални амбиции, ще сложи край на тяхното зловредно поведение и ще им отреже пътя към ядрено оръжие\". \r\nОпитвайки се да изпълни своето предизборно обещание да скъса това, което нарича \"най-лошата сделка, договорена някога\", Тръмп обяви през май, че изтегля Съединените щати от ядрената сделка за 2015 г. \r\nДоговорът, постигнат от администрацията на Обама заедно с Иран, Германия, Франция, Обединеното кралство, Русия и Китай, даде на Техеран достъп до блокираните му средства в западни банки в замяна на ограничаване на ядрената си програма, обяснява The Hill. \r\nПри обявяването на оттеглянето администрацията на Тръмп даде на компаниите два периода да прекъснат търговските си отношения с Иран, преди да наложи отново санкции. Първият 90-дневен период приключва в понеделник. \r\nСанкциите, които ще влязат в сила след полунощ обхващат транзакциите с банкноти в щатски долари; търговия със злато и благородни метали; преки или непреки продажби на графит и метали като стомана и алуминий; определени сделки, свързани с иранския риал; определени сделки, свързани с емитирането на ирански държавен дълг; и иранския автомобилен сектор, посочва американското издание. \r\nОсвен това, разрешенията ще бъдат отменени за вноса на килими и хранителни продукти с произход от Иран и износа на търговски самолети. \r\nВторият период, който завършва на 4 ноември, ще бъде по-значим, тъй като тогава влизат в сила ограничителните мерки за купуване на ирански петрол. Високопоставен служител в Белия Дом заяви, че те трябва да имат „показателен ефект“ върху Ислямската република.  \r\nThe Hill припомня, че повторното налагане на санкциите идва, докато в Иран вървят протести, като демонстрантите изразиха недоволство от слабата икономика и финансовата корупция. \r\nВ същото време реалът е загубил половината от стойността си от април, когато се разбра за санкциите на САЩ. \r\nПревод и редакция:", "date": "2018.08.06", "title": "The Hill: Доналд Тръмп е подписал указа за възобновяване на санкциите срещу Иран"}
{"url": "http://www.focus-news.net/news/2018/08/06/2553687/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, съобщи за  Радио „Фокус“ – Видин  дежурният служител в Областно пътно управление - Видин. В посока граничен пункт „Дунав мост 2“ се движат предимно тежкотоварни автомобили, като най-интензивен е трафикът в участъка на главен път Е-79 между Видин и Дунавци.  \r\nДвижението по път III-1411 село Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 в участъка между селата Буковец и Слана бара е ограничено поради авариен ремонт на мост над река Тополовец.  \r\nВ областния център трафикът е натоварен в централната част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.08.06", "title": "Видин: Нормално проходими са пътищата в областта"}
{"url": "http://www.focus-news.net/news/2018/08/06/2553690/mariana-petrova-bchk-varna-okolo-150-detsa-shte-se-vklyuchat-v-tazgodishnoto-izdanie-na-turnira-mlad-spasitel-koeto-shte-se-provede-ot-9-avgust-v-kamchiya.html", "text": "Около 150 деца ще се включат в тазгодишното издание на турнира „Млад спасител“. Това каза в интервю за  Радио „Фокус“ – Варна  Мариана Петрова, специалист по водно спасяване към БЧК – Варна. Традиционно през август БЧК организира състезанието „Млад спасител“, като тази година турнирът ще се проведе от 9 до 11 август, отново в Камчия. Заедно с турнира „Млад спасител“ за втора поредна година ще се състои и турнир „18+“, в който участват по-големите деца, които все още желаят да се състезават, подчерта Мариана Петрова. Тя заяви, че представители на три нови града ще се включат в инициативата тази година, сред които Русе и Ямбол. Ще участват още деца от Варна, София, Благоевград и Велико Търново. „Това е празник за децата и за техните родители. Турнирът „Млад спасител“ се организира с цел превенция на водния травматизъм, но и развива спортно-състезателните умения, както и качества като помощ и взаимопомощ“, каза още Мариана Петрова. От днес до четвъртък в сградата на БЧК във Варна се провежда курс „Млад спасител“, по време на който децата предварително ще бъдат подготвени и в теоретичен аспект, за да приложат знанията си след това на практика. \r\nМарияна ВАЛЕНТИНОВА", "date": "2018.08.06", "title": "Мариана Петрова, БЧК – Варна: Около 150 деца ще се включат в тазгодишното издание на турнира „Млад спасител“, което ще се проведе от 9 август в Камчия"}
{"url": "http://www.focus-news.net/news/2018/08/06/2553692/stara-zagora-v-rayona-na-kazanlak-ima-okolo-64-markirani-turisticheski-pateki-v-stara-planina-i-sredna-gora.html", "text": "Към момента в района на Казанлък в Стара планина има близо 50 маркирани туристически пътеки, каза за  Радио „Фокус“  Христо Ангелов от Туристическо дружество „Орлово гнездо“. Той поясни, че с първата маркировка в района на Казанлък са означени пътеките от град Шипка до връх „Свети Никола“, по време на строежа на Паметника на свободата през 1934 година. След това при строителството на хижа „Бузлуджа“ са маркирани пътеките между върховете „Шипка“ и „Бузлуджа“ и от Крън до връх „Бузлуджа“. \r\nОсновните пътеки в района са маркирани през 50-те и 60-те години на 20 век. От 1998 година, систематично, по правилника на Българския туристически съюз за маркиране и поддържане на туристически пътеки започва основното подновяване на маркировката. Районът в Стара планина обхваща територии от хижа „Мазалат“ до железопътната линия „Кръстец“ на изток, на север до Етнографски комплекс „Етъра“, на юг в полите на Стара планина – от село Скобелево до град Мъгиж. Изходните пунктове са в селата Скобелево, Ясново, Мъглиж, Шипка, Крън, Енина и Горно Изворово. На началните автобусни спирки има жълто-черни стълбове с карти на съответните маршрути и стрелки с часове. С различни цветове е описано и накъде отива съответната пътека.  \r\nВ Средна гора в района на Казанлък има още 14 пътеки, които обхващат разстоянието и местностите от село Ягода на изток до язовир „Копринка“ и залива „Голяма Гюрля“ на запад. Една от последните маркирани пътеки е в местността „Мегалита“ край Бузовград. Тя е направена от Туристическо дружество „Орлово гнездо“ заедно с бузовградските туристи и обхващаща разстоянието и маршрутите от Бузовград през „Мъжкия камък“ и „Мегалита“ да крепостта край Бузовград, местностите „Черковищата“, „Голямата могила“ и отново Бузовград. „Това е един двучасов маршрут, който е облагороден с указателни табели и табла за птиците и растенията за местността и най -характерното за всяка една от близките местности – историческо и туристическо значение“, каза Ангелов.  \r\nОт 2005 до 2007 година са обновени всички пътеки в района. Създадени са две карти – на Стара планина и Средна гора, съответно с описание на маршрутите, накратко на местностите, през които се минава и разстоянието от една местност до друга, общо цялото разстояние в двете посоки, със съответния цвят на пътеката. Христо Ангелов поясни, че планинските пътеки се подновяват постоянно през 7-8 години. В Казанлък има близо 30 души маркировачи – доброволци, туристи и ветерани. През месец март 2018 година са обновени последно маркировъчните стълбове в град Шипка и в Енина, които водят към 17 пътеки в този район. \r\nСлавяна ГАЙДАРОВА", "date": "2018.08.06", "title": "Стара Загора: В района на Казанлък има около 64 маркирани туристически пътеки – в Стара планина и Средна гора"}
{"url": "http://www.focus-news.net/news/2018/08/06/2553689/radostina-gerganova-fondatsiya-priyateli-na-zhivotnite-veliko-tarnovo-namiraneto-na-dom-za-bezdomno-zhivotno-e-po-trudno-otkolkoto-da-se-finansira-lechenieto-mu.html", "text": "Намирането на дом за бездомно животно е по-трудно, отколкото да се финансира му лечението му. Това каза за  Радио „Фокус“ – Велико Търново  Радостина Герганова председател на фондация „Приятели на животните“ – Велико Търново. Тя обясни, че сигналите за ранени животни са много, но максималното, което се прави след това, е да се заведе животното на ветеринар. „Липсва ангажимент да помогнат по друг начин. Важно е да се намери дом на тези животни, защото повечето трябва да имат място, където да се възстановят поне месец, някои са преминали тежки операции, това ни затруднява много“, допълни Радостина Герганова. Тя посочи, че фондацията постоянно набира средства в помощ на безстопанствените животни. „Сега, в момента, ходим по селските базари, организирани от чужденците. Иначе, целогодишно имаме касички, разположени в зоомагазините и ветеринарните клиники, където хората могат да помогнат със средства, и благодарение на тях успяваме да лекуваме животните. \r\nВъв връзка с летните жеги тя припомни, че е изключително важно за бездомните животни да се оставят съдове с вода. \r\nМария НЕДЕВА", "date": "2018.08.06", "title": "Радостина Герганова, фондация „Приятели на животните“ – Велико Търново: Намирането на дом за бездомно животно е по-трудно, отколкото да се финансира лечението му"}
{"url": "http://www.focus-news.net/news/2018/08/06/2553680/the-jerusalem-post-benyamin-netanyahu-pozdravi-donald-tramp-za-sanktsiite-sreshtu-iran.html", "text": "Министър-председателят на Израел Бенямин Нетаняху излезе със съобщение до пресата по случай възобновените санкции на САЩ срещу Иран: „Поздравявам президента (на САЩ Доналд) Тръмп и американското правителство за важното им решение да възобновят санкциите срещу Иран“, пише  израелското електронно издание The Jerusalem Post . \r\n„Това е важен ден за Израел, САЩ, региона и света“, заяви израелският премиер. „Това демонстрира решимостта да се сложи край на регионалната агресия на Иран, както и на плановете му за ядрени оръжия“. \r\nНетаняху допълни: „Призовавам европейските страни, които искат да спрат Иран да се присъединят към санкциите. Дойде време да спрем да говорим и да започнем да действаме. Точно това направи САЩ и това трябва да направи Европа“. \r\nПревод и редакция:", "date": "2018.08.06", "title": "The Jerusalem Post: Бенямин Нетаняху поздрави Доналд Тръмп за санкциите срещу Иран"}
{"url": "http://www.focus-news.net/news/2018/08/06/2553693/dobrich-leten-detski-klub-igray-i-uchi-v-regionalna-biblioteka-dora-gabe-populyarizira-knigi-vklyucheni-v-natsionalnata-kampaniya-za-izbor-na-nay-dobra-detska-kniga.html", "text": "Сред дейностите на летен детски клуб „Играй и учи” в Регионална библиотека „Дора Габе“ в Добрич е популяризирането на книги, включени в Националната кампания за избор на най-добра детска книга „Бисерче вълшебно 2018“ , предаде кореспондентът на  Радио „Фокус” – Варна . В сектор „Работа с деца“ специалист представя на малчуганите част от отличените през тази година книги. Някои от децата участват в инициативата „Големите четат на малките”. Библиотекарите приемат като своя кауза стимулирането на детското четене, подкрепят активността на подрастващите да изразяват собствено мнение като читатели и всяка година се включат активно в поредното издание на Наградата за най-добра детска книга.  \r\nМалчуганите имат възможност да разгледат специално подредената витрина с част от заглавията, номинирани за Националната годишна награда „Бисерче вълшебно“, организирана от фондация „Детски книги“ и единствената българска книжна награда, чието жури са самите деца. Летният клуб предлага занимание „Творческа работилница“, където  децата заедно с библиотечни специалисти и доброволци творят картини, използвайки камъни. Малките творци са пресъздали вече пиратски кораб, кошници с плодове и бонбони, пейзажи, семейство миньони, пингвини и цветя. За своите творби малките художници използват акрилни бои, перманентни маркери и пастели. Определен е и ден за филмови прожекции със специално подбрани за детската аудитория филми. \r\nЖулиета НИКОЛОВА", "date": "2018.08.06", "title": "Добрич: Летен детски клуб „Играй и учи” в Регионална библиотека „Дора Габе“ популяризира книги, включени в Националната кампания за избор на най-добра детска книга"}
{"url": "http://www.focus-news.net/news/2018/08/06/2553676/tass-mvnr-na-rusiya-vrachi-nota-na-gratskiya-poslanik-za-ogledalno-izgonvane-na-diplomati.html", "text": "Посланикът на Гърция в Москва Андреас Фриганас в понеделник е бил привикан в Министерството на външните работи на Русия, където му е връчена нота за приемането на огледални ответни мерки за изгонването на руските дипломати от Атина, се казва в разпространено от външното ведомство съобщение, предава  ТАСС . \r\n„В МВнР на Русия бе привикан посланикът на Гърция в Руската Федерация Андреас Фриганас, където му бе връчена нота, информираща, че руската страна е приела огледални мерки по отношение на недружествените действия на Атина през юли т.г. по отношение на руски дипломатически сътрудници и граждани“, съобщиха от министерството. \r\nТАСС припомня, че на 11 юли вестник „Катимерини“, позовавайки се на свои източници, съобщи, че гръцкото правителство е взело решение да изгони двама руски дипломати и да обяви още двама руски граждани за персона нон грата в страната. Както информира изданието, Атина ги обвини в намеса във вътрешните работи на страната, както и в действия, подриващи националната сигурност. По-късно говорителят на кабинета на министрите на Гърция Димитрис Цанакопулос потвърди информацията в ефира на британската телевизия Sky. \r\nВ последствие официалният представител на руското МВнР Мария Захарова заяви, че това ще се отрази негативно на двустранните отношения и ще последва огледален отговор от руска страна. \r\nПревод и редакция:", "date": "2018.08.06", "title": "ТАСС: МВнР на Русия връчи нота на гръцкия посланик за огледално изгонване на дипломати"}
{"url": "http://www.focus-news.net/news/2018/08/06/2553695/pazardzhik-v-priyuta-za-bezdomni-kucheta-v-selo-malo-konare-sa-sazdadeni-izklyuchitelno-dobri-usloviya-za-zhivotnite-prez-goreshtite-letnite-dni.html", "text": "В приюта за бездомни кучета в село Мало Конаре, община Пазарджик, са създадени изключително добри условия за животните за през горещите летните дни, показа репортерска проверка на  Радио \"Фокус\"-Пазарджик . Кучетата са настанени в обширни клетки с пригодени за почивка места с меки и удобни легла, като всяко куче си има купички за твърда и мека храна, както и големи съдове с прясна студена вода. Има и два обособени за игра двора със съдове, имитиращи басейни, където кучетата могат да се разхладят в горещите дни. В приюта се спазва високо ниво на хигиена, като всеки ден доброволци чистят и разхождат кучетата.  \r\nПриютът е изграден изцяло по инициатива на две момичета от Пазарджик с помощта на техни приятели и съмишленици от града и социалната мрежа. Едно от момичета се занимава от години със спасяването и задомяването на безстопанствени животни от улиците на Пазарджик. С времето се ражда и идеята да се обединят усилията на малобройните доброволци в града, защото случаите на наранени изоставени животни растат с всеки изминал ден. В приюта са настанени близо 50 четириноги, които нямат стопани и търсят дом. За изхранването и спасяването на кучетата обаче са необходими и много средства, с каквито природозащитниците не разполагат.  \r\nВсички кучета в приюта са обезпаразитени, ваксинирани и преминали през ветеринарна клиника. Много от тях се е наложило да бъдат лекувани дългосрочно в клиники, като заплащането на лечението става чрез сметки, които са с отложено плащане. Приютът се нуждае от съмишленици, защото не винаги силите на момичетата достигат. Често се организират и благотворителни базари в помощ на четириногите, на които се събират суми, с които се покриват част от задълженията в клиниките. Желаещите да помогнат със средства или доброволен труд могат да се свържат с природозащитниците от PAW-Pazardjik Animal Welfare. \r\nРадослава МУРДЖЕВА", "date": "2018.08.06", "title": "Пазарджик: В приюта за бездомни кучета в село Мало Конаре са създадени изключително добри условия за животните през горещите летните дни"}
{"url": "http://www.focus-news.net/news/2018/08/06/2553688/talking-points-memo-donald-tramp-podnovi-sanktsiite-za-da-prilozhi-maksimalen-ikonomicheski-natisk-nad-iran.html", "text": "В понеделник президентът на САЩ Доналд Тръмп подписа указа за възобновяване на санкциите срещу Иран, три месеца, след като извади Вашингтон от ядрената сделка с Техеран, като обясни, че целите на Америка са да приложи „максимален икономически натиск“ над Ислямската република, предава  американското електронно издание Talking Points Memo . \r\nВ комюнике до медиите, Тръмп обяснява отново, че сделката за замразяване на иранската ядрена програма срещу вдигане на санкциите е „отвратителна, едностранна сделка“, която е оставила много средства на Техеран, за да разпалва конфликти в Близкия Изток. \r\n„Призоваваме всички нации да предприемат подобни мерки, с които да дадат на Иран ясно да разбере, че е поставен пред избор: или да промени заплашителното и дестаблизиращото си поведение и да се реинтегрира в глобалната икономика, или да продължи по пътя на икономическата изолация“, продължи държавният глава. \r\nТой предупреди, че тези, които не искат да прекъснат икономическите си връзки с Техеран „рискуват тежки последствия“, предвидени във възобновените санкции. \r\nПо думите на държавния секретар Майк Помпео, санкциите срещу Иран ще се прилагат стриктно и ще останат, докато иранското правителство не промени курса си радикално. \r\nВ разговор с журналистите, докато пътуваше за Югоизточна Азия в понеделник, Помпео обясни, че възобновяването на санкциите е важен стълб в американската политика спрямо Иран. Той заяви, че администрацията на Тръмп е отворена за разговори за преодоляване на санкциите, но това ще „изисква огромна промяна“ от Техеран. \r\n„Надяваме се, че можем да намерим начин да продължим напред, но това ще изиска огромна промяна от страна на иранския режим“, заяви той в неделя. „Трябва да се държат като нормална страна. Това е искането. Много е просто. \r\nОт своя страна, външните министри на европейските страни подчертаха в понеделник, че „съжаляват много“ за възобновяването на американските санкции. \r\nВ съобщение от Върховният представител на ЕС по външните работи и политиката на сигурност Федерика Могерини и външните министри на Франция, Германия и Велкиборитания се настоява, че ядрената сделка от 2015 година „работи и изпълнява целите си“ да ограничава ядрената програма на Техеран. Дипломатите обясняват още, че споразумението е „решаващо за сигурността на Европа, региона и целия свят“. \r\nВисокопоставен служител в администрацията пък подчерта в понеделник, че САЩ „не са особено разтревожени“ от опитите на ЕС да защити европейските фирми от възобновяването на санкциите. Той е пожелал да остане неназован. \r\nПревод и редакция:", "date": "2018.08.06", "title": "Talking Points Memo: Доналд Тръмп поднови санкциите, за да приложи „максимален икономически натиск“ над Иран"}
{"url": "http://www.focus-news.net/news/2018/08/06/2553712/shumen-pri-presledvane-v-darzhavno-lovno-stopanstvo-palamara-sa-zadarzhani-dvama-dushi-prevozvashti-nezakonno-dobita-darvesina.html", "text": "При среднощна акция на територията на държавно ловно стопанство „Паламара” горски стражари са преследвали автомобил, превозващ незаконно добита дървесина. Това съобщиха от  Североизточното държавно предприятие . Мобилен контролен екип на предприятието е установил нарушението при обход на горите в района на село Пет могили, община Никола Козлево. Щом усетили, че са разкрити, нарушителите се опитали да избягат. Последвало преследване на автомобила им, натоварен с 1 куб. м нерегламентирано добити дърва за огрев. Акцията завършила със задържането на двамата нарушители. По случая е образувано досъдебно производство.", "date": "2018.08.06", "title": "Шумен: При преследване в държавно ловно стопанство „Паламара” са задържани двама души, превозващи незаконно добита дървесина"}
{"url": "http://www.focus-news.net/news/2018/08/06/2553713/veliko-tarnovo-krepostta-tsarevets-e-nay-predpochitaniyat-obekt-za-poseshtenie-ot-turistite-v-grada-prez-parvata-polovina-na-2018-g.html", "text": "Крепостта Царевец остава най-предпочитаният обект за посещение от туристите във Велико Търново през първата половина на 2018 г. Това съобщи за  Радио „Фокус“ – Велико Търново  Соня Петрова, завеждащ отдел „Връзки с обществеността“ в Регионалния исторически музей. Архитектурно-музейният резерват е разгледан от общо 111 378 души. Църквите в село Арбанаси са посетени от почти 42 000 туристи, като в по-голямата си част това са чужденци. По думите й това се дължи на факта, че в програмата на чуждестранните групи са заложени посещения на Констанцалиева къща и на църквите „Рождество Христово“ и „Архангели Михаил и Гавраил“. Соня Петрова припомни, че през това лято в църквите „Св. Георги“ и „Архангели Михаил и Гавраил“ се е провело осмото издание на летния фестивал „Arbanassi Summer Music“, който също спомага за увеличаването на интереса от страна на туристите към арбанашките църкви. \r\nМултимедийният посетителски център „Царевград Търнов“ е посетен от 20 000 души., предимно учащи. „Това означава, че учащите наистина не подминават този атракцион, за да видят това, което не може вече, поради много исторически обстоятелства, да се види на Царевец“, допълни Соня Петрова. Тя посочи, че остава слаб интересът към втората по важност крепост в средовековната столица Търново – Трапезица. Този обект е отворен за посещение от началото на април до края на октомври. При неблагоприятно време фуникулярът, качващ туристите до върха на хълма, не работи. Затова и броят на преминалите по екопътеката туристи тази година е едва 3090.  \r\n„Това е една цифра, която е под очакванията ни. Интересът към крепостта е под очакванията ни. Може би отдалечеността, може би непознаването на подходите към самата крепост, може би лесното достигане до Царевец и гледането на две крепости в един и същи ден е много изморително. Така че има още много неща, които ние трябва да направим  за популяризацията на Трапезица и за привличането на различните категории туристи. По този начин да завишим интереса към втората по значение крепост на средновековната столица“, посочи Соня Петрова. \r\nНадежда КРЪСТЕВА", "date": "2018.08.06", "title": "Велико Търново: Крепостта Царевец е най-предпочитаният обект за посещение от туристите в града през първата половина на 2018 г."}
{"url": "http://www.focus-news.net/news/2018/08/06/2553683/gazeta-express-kosovo-hashim-tachi-nastoyava-za-korektsiya-na-granitsata-sas-sarbiya.html", "text": "Президентът на Косово Хашим тачи настоя в понеделник на своето предложение за корекция на границите и мирно разрешаване на конфликта със Сърбия. Коментарите му дойдоха в отговор на заявлението на председателя на парламента в Прищина и председател на най-голямата управляваща фракция „Демократическата партия на Косово“ Кадри Весели, който се противопостави на идеята за каквато и да е промяна на границите, пише  базираното в Прищина албанско електронно издание Gazeta Express . \r\nТачи обясни, че предложението му е за мирно разрешаване на конфликта и не става въпрос за разделяне на Косово по етническите линии. „Предложението ми за мирно разрешаване на конфликта със Сърбия е ясно: не на разделянето по етнически линии, но да на корекция на границите и взаимно признаване“, написа държавният глава в „Туитър“. \r\nИзданието припомня, че по-рано в понеделник Весели излезе с коментар по въпроса за разделянето на най-младата балканска държава. Според председателя на парламента, Косово ще стане членка на ООН в сегашните си граници. По неговите думи, самата идея за разделяне е спонсорирана от Сърбия, за да се създадат търкания и да се изпрати послание на международната общност, че Косово не е стабилна държава. \r\nПревод и редакция:", "date": "2018.08.06", "title": "Gazeta Express (Косово): Хашим Тачи настоява за „корекция на границата“ със Сърбия"}
{"url": "http://www.focus-news.net/news/2018/08/06/2553714/sliven-yubileen-sabor-50-godini-haydushka-polyana-se-provede-kray-tvarditsa.html", "text": "На 5 август в Твърдишкия балкан се проведе традиционният събор в местността „Хайдушка поляна”, организиран от Община Твърдица, Туристическо дружество „Чумерна” и Народно читалище „Св.св. Кирил и Методий 1914”.  Това съобщиха  от  Община Твърдица . Тази година се отбелязват 50 години от началото на инициативата през 1968 г., когато е поставена паметна плоча и започват организираните празници на легендарното хайдушко сборище, посрещало войводи като Кара Колю, Пею Буюклията, Филип Тотю, Панайот Хитов, Хаджи Димитър, Стефан Караджа, Димитър Калъчлията, Злати Конарчанина и др. Местността играе важна роля в историята на Твърдица и по време на Освободителната война. През пролетта на 1877г. тук се установява Твърдишката чета на войводата Симеон Стойков, която информира руското командване за движението на турската войска и подпомага преминаването на части от руската армия през Твърдишкшя проход през зимата на 1877/78г. \r\nПо покана на кмета на Община Твърдица Атанас Атанасов на честването гостува извънредният и пълномощен посланик на Украйна Н. пр. Микола Балтажи. В неделната утрин гостът дари икона на църковния храм „Света Петка” в Твърдица, с признателност на потомък, чиито предци са напуснали тази свята земя по време на робството преди 189 г. \r\nСъборът на „Хайдушка поляна” започна с поднасяне на цветя на паметната плоча и тържествено откриване от кмета на Общината Атанас Атанасов. Приветствени слова към участниците и гостите поднесоха Негово превъзходителство господин М. Балтажи и зам.-областният управител на област Сливен Димитринка Петкова. \r\nВ концертната програма участваха 260 изпълнители от читалища и пенсионерски клубове на територията на община Твърдица - кв. Козарево, с. Сборище, гр. Шивачево и гр. Твърдица; от община Раднево - с. Трънково, с. Маца и гр. Раднево; от община Нова Загора – с. Стоил войвода и гр. Нова Загора; от община Лясковец – с. Джулюница и гр. Лясковец и от община Тунджа – с. Маломир. Всяка година в събора се включват гости и нови групи от двете страни на планината, дошли да споделят емоцията на празника и красивата природа, да опитат от вкусния „хайдушки” боб. За най-малките гости на събора туристическото дружество организира щафетни игри. Всички участници в програмата и състезанията получиха грамоти и награди.", "date": "2018.08.06", "title": "Сливен: Юбилеен събор – 50 години „Хайдушка поляна”, се проведе край Твърдица"}
{"url": "http://www.focus-news.net/news/2018/08/06/2553711/trima-balgarski-uchenitsi-sa-sred-postradalite-sled-eksploziyata-kray-letishteto-v-bolonya.html", "text": "Трима български ученици, които са били на екскурзия в Италия, са пострадали след станалата по-рано експлозия на автоцистерна край летището в Болоня, предава  БНР . Те са настанени в болницата в Бацано. Един от тях е в сериозно състояние в резултат на обгаряния и е преместен по спешност в специализираното отделение на болницата в Чезена.", "date": "2018.08.06", "title": "Трима български ученици са сред пострадалите след експлозията край летището в Болоня"}
{"url": "http://www.focus-news.net/news/2018/08/06/2553715/mvnr-sedem-uchenitsi-ot-silistra-sa-leko-postradali-pri-intsidenta-na-magistralata-kray-letishteto-v-bolonya.html", "text": "При взрива на камион-цистерна на магистрала край летището в Болоня по-рано днес са пострадали седем ученици от професионалната гимназия по механотехника „Владимир Комаров“ в град Силистра, оказали се в района на катастрофата. По-голямата част от тях са с леки наранявания, гласи съобщение на  Министерството на външните работи  на България.  \r\nМладежите са част от група от общо 20 единайсетокласници от учебното заведение, които са на практически стаж в местна фирма в Италия. Групата се придружава от четирима преподаватели от училището, сред които няма пострадали. \r\nПо информация на директора на гимназията, която също пътува с групата, двама от младежите вече са изписани. По-късно тази вечер или утре сутрин се очаква да бъдат изписани още трима от учениците. По-тежко е пострадал един ученик, който е с наранявания в областта на долните крайници  без опасност за живота.   \r\nПочетният консул на България в Болоня Франко Кастелини тази вечер ще посети болниците в района, където са настанени българските младежи заедно с преводач от български език, за да получи по-изчерпателна информация за състоянието на учениците.  \r\nУстановен е контакт с родителите на децата. \r\nГенералното ни консулство е в постоянен контакт с местните полицейски власти и службата на гражданска защита, както и с болничните заведения, в които са настанени пострадалите ученици.  Мисията ни е в готовност да окаже и необходимото съдействие на място.  \r\nБългарски граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на Генералното консулство:  00393337826043", "date": "2018.08.06", "title": "МВнР: Седем ученици от Силистра са леко пострадали при инцидента на магистралата край летището в Болоня"}
{"url": "http://www.focus-news.net/news/2018/08/06/2553691/bivshiyat-albanski-prezident-buyar-nishani-kosovo-e-albanskiyat-erusalim.html", "text": "В Албания продължават критиките за косовския държавен глава Хашим Тачи във връзка с неговите искания за „корекция на границата между Косово и Сърбия“. Бившият албански президент Буяр Нишани също се включи в дебата, като заяви, че „Косово е албанският Ерусалим“, предава  македонската агенция „Макфакс“ . \r\nНишани обясни позицията си с това, че всеки албанец е заинтересован от косовския въпрос. \r\n„Когато казвам, че Косово е албанският Ерусалим, имам предвид, че всяка ситуация в Косово е не само важен въпрос за Прищина, но и за всички албанци, където и да живеят“, заяви бившият държавен глава. \r\nАлбанската десница продължава с острите критики по адрес на Тачи, коментира македонската агенция. Освен политиците, с критики излязоха и албанските медии и анализатори, близки до националистите.  \r\nПревод и редакция:", "date": "2018.08.06", "title": "Бившият албански президент Буяр Нишани: Косово е албанският Ерусалим"}
{"url": "http://www.focus-news.net/news/2018/08/06/2553719/sport-vitosha-bistritsa-pobedi-slaviya-s-20-v-mach-ot-treti-krag-na-parva-profesionalna-liga.html", "text": "Витоша Бистрица победи  Славия с 2:0 в мач от трети кръг на Първа професионална лига. \r\nИ двете попадения на стадион „Васил Левски“ в София бяха отбелязани от Даниел Кутев – в 13 и 44 минута.  Виктор Турмаков", "date": "2018.08.06", "title": "Спорт: Витоша Бистрица победи Славия с 2:0 в мач от трети кръг на Първа професионална лига"}
{"url": "http://www.focus-news.net/news/2018/08/06/2553718/alsat-m-hashim-tachi-zayavi-che-predlozhenieto-za-granitsite-znachi-tyahnata-korektsiya-a-ne-etnichesko-podelyane.html", "text": "Скорошното изявление на косовския президент Хашим Тачи за коригирането на границите предизвика широк дебат, след което самият той отново изясни предложението си, като заяви, че не става  дума за етническо разделение, предава скопският телевизионен канал    „Алсат-М“. \r\n„Моето предложение за мирно решение със Сърбия е ясно: това не е подялба по етнически линии, а корекция на границата и взаимно признаване“, заяви Тачи. \r\nПредседателят на парламента на Косово Кадри Весели е категоричен, че разделението на Косово няма да бъде тема на диалога със Сърбия. \r\n„При никакви обстоятелства разделението на Косово няма да бъде тема на диалог. Косово ще започне преговори, за да постигне международен обвързващ договор, който признава Косово и ускорява пътя към евроатлантическата интеграция. Това е нашата съвместна програма със САЩ и ЕС. Няма да има разделение в Косово. Този въпрос няма да бъде обсъждан“, уточни той.  \r\nДиалогът между Косово и Сърбия е в последната си фаза - има слухове в последния период за размяна на територии, вариант, който е отхвърлен от институциите на двете страни.  Виктор Турмаков", "date": "2018.08.06", "title": "„Алсат-М“: Хашим Тачи заяви, че предложението за границите значи тяхната корекция, а не етническо поделяне"}
{"url": "http://www.focus-news.net/news/2018/08/06/2553694/kathimerini-gartsiya-iztochnitsi-ot-atina-tvardyat-che-reshenieto-na-moskva-da-izgoni-gratski-diplomati-e-asimetrichno.html", "text": "Министерството на външните работи на Гърция е привикало посланика на Русия в Атина Андрей Маслов, за да изрази протест срещу решението на Москва от понеделник да изгони дипломати в отговор на подобно действие на гръцкото правителство, пише  електронното издание на вестник Kathimerini . \r\nПо-рано в понеделник руското външно ведомство привика гръцкия посланик в Москва Андреас Фриганас, за да му предаде нота, с която го известява, че „руската страна е наложила огледални мерки“, припомня вестникът. В съобщението от министерството не се уточнява за кои дипломати става дума и кога трябва да напуснат. \r\nДипломатически източници в Атина, съобщава „Катимерини“, са описали руската реакция като „асиметрична“, като са отбелязали, че гръцкото решение през юли е предизвикано от определени действия, докато Русия действа произволно. \r\nПо думите на същите източници, Гърция ще обмисли своя отговор. \r\nПревод и редакция:", "date": "2018.08.06", "title": "Kathimerini (Гърция): Източници от Атина твърдят, че решението на Москва да изгони гръцки дипломати е асиметрично"}
{"url": "http://www.focus-news.net/news/2018/08/06/2553723/a1on-makedoniya-v-gartsiya-e-razbita-mrezha-za-prodazhba-na-detsa-v-koyato-sa-uchastvali-i-balgarski-grazhdani.html", "text": "Гръцката полиция арестува девет души, които са заподозрени, че са част от мрежа, която се е занимавала с продажба на новородени на двойки, които не могат да имат деца, предава скопският телевизионен канал  „A1ON“. \r\nПолицейската акция е била проведена в района на Атина, след като двама служители на полицията, които са се представили като семейна двойка, която няма деца, са влезли в контакт с трафикантите. Според изявленията на фалшивата семейна двойка, трафикантите са предложили за продажба бебе на възраст от четири дни, за сумата от 18000 евро. \r\nСред задържаните има четири българки, едната от които е майката на бебето. От другите три български гражданки, едната е бременна, а другите две са родили наскоро. \r\nСпоред констатациите на гръцката полиция престъпната група е започнала да действа най-малко преди осем месеца.  Виктор Турмаков", "date": "2018.08.06", "title": "„A1ON“ (Македония): В Гърция е разбита мрежа за продажба на деца, в която са участвали и български граждани"}
{"url": "http://www.focus-news.net/news/2018/08/06/2553717/oon-vapreki-deystviyata-na-sasht-yadrenoto-sporazumenie-s-iran-tryabva-da-bade-zapazeno.html", "text": "ООН се обърна към страните участнички в Съвместния всеобхващащ план за действие, по-известен като иранското ядрено споразумение, да съблюдават условията му, въпреки началото на действието на антииранските санкции на САЩ, предава  Regnum. \r\n„Ще изучим влиянието на новите санкции върху ситуацията, но на нас вече ни е ясна важността от продължаването на съблюдаването от страна на Иран и другите участници в споразумението на поетите по-рано задължения, независимо от случващото се“, заяви прессекретарят на ООН Фархан Хак. Той отбеляза, че ООН продължава да уточнява споразумението като „дипломатическо постижение и изразява поддръжка към всички страни-членки“, макар и да не може да оказва влияние върху позицията  на отделните страни. \r\nНА 6 август в сила влизат антииранските санкции на САЩ, които Вашингтон възстанови, излизайки от многостранната ядрена сделка с Иран. \r\nЕС вече заяви, че ще блокира действието на санкциите, въведени от САЩ срещу Иран и както и преди ще съблюдава условията на иранската ядрена сделка.  Виктор Турмаков", "date": "2018.08.06", "title": "ООН: Въпреки действията на САЩ, ядреното споразумение с Иран трябва да бъде запазено"}
{"url": "http://www.focus-news.net/news/2018/08/06/2553686/obshtinskiyat-savetnik-bencho-benchev-i-ostanalite-shestima-zadarzhani-v-istanbul-zaedno-s-dimitar-zhelyazkov-napusnaha-aresta-obzor.html", "text": "Зам.-председателя на Общинския съвет в Бургас Бенчо Бенчев бе освободен от ареста. Той бе един от седемте български граждани, задържани заедно с Димитър Желязков по-известен като Митьо Очите, при полицейска операция в Истанбул. Сред задържаните в Истанбул бе и бившият депутат от ДПС и бивш кмет на Община Руен Несрин Узун. Акцията на турските власти бе в изпълнение на Червената бюлетина на „Интерпол“, с която българската прокуратура обяви Митьо Очите за международно издирване. Заповедта беше издадена след проведена на 2 август специализирана операция в Бургас и региона за за разбиване на престъпна група, занимаваща се с рекет, лихварство и изнудване, чийто ръководител е бил Желязков. Членовете на престъпната група са установявали търговски дружества, развиващи успешен бизнес на територията на Южното Черноморие и по-концентрирано в Слънчев бряг, от които искали „такса спокойствие“.  \r\nПрез почивните дни всички освен Димитър Желязков бяха предадени от турските власти на представители на Министерството на вътрешните работи. Наложени им бяха полицейски мерки за неотклонение за срок до 24 часа. През този период са събрани доказателства, че  част от задържаните - Бенчо Бенчев, Несрин Узун и Йовчо Домусчиев, са съпричастни към укриването на Димитър Желязков в Турция и в Гърция.  \r\nСлед като срокът за задържането им изтече в неделя вечерта всички, бяха освободени без повдигнати обвинения. В неделя при обиск в дома на Бенчев бяха открити пари, оръжия, боеприпаси и черно счетоводство с бележки колко пари трябва да се дадат на Димитър Желязков. Това даде основание на Специализираната прокуратура да разшири предмета на разследването в посока на организирана престъпна група за пране на пари и данъчни престъпления. Пред медии Бенчев заяви, че няма двойно счетоводство и не е направил нищо незаконно. По думите му той познава бегло Митьо Очите. „Това, което се тиражира по медиите, не е вярно. Просто така се случи, че попаднах на неудобно място с неудобни хора”, коментира той. \r\nВ своя позиция БСП отрече информацията Бенчев да е правил дарения за предизборни кампании на партията. „По решение на общинските съветници от БСП в Бургас, групата събира по 70 лв., месечно, за дейността си. Други финансови взаимоотношения БСП няма с Бенчев“, съобщиха от левицата. В неделя лидерът и Изпълнителното бюро на партията настояха Бенчев да напусне поста на общински съветник в Бургас и обясниха, че той е избран за съветник от листата на БСП на местните избори през 2015 г. като част от гражданската квота и не е член на партията. \r\nКъм момента Димитър Желязков – Очите все още се намира в турския арест, като тече процедура по екстрадицията му в България. по закон срокът за екстрадиция е до 60 дни. \r\nВ българския арест пък са пет от общо 20-те лица, които бяха задържани при проведената на 2 август акция в Бургас. Това са Венцислав Христов, Радослав Николов, Йордан Въчев, Иван Найденов и Иван Пишиев, всички с адресна регистрация в Бургас. В събота на закрито заседание Специализираният наказателен съд реши да остави и петимата в ареста.", "date": "2018.08.06", "title": "Общинският съветник Бенчо Бенчев и останалите шестима, задържани в Истанбул заедно с Димитър Желязков, напуснаха ареста (ОБЗОР)"}
{"url": "http://www.focus-news.net/news/2018/08/06/2553722/standard-spored-amerikanski-profesor-eventualnoto-razdelyane-na-kosovo-shte-otvori-kutiyata-na-pandora.html", "text": "Според американския професор от университета „Джон Хопкинс“ Даниел Сървър евентуалната промяна на границите на Косово би отворила кутията на Пандора на Западните Балкани, но и по други държави в света, предава македонското електронно издание    „Стандард“. \r\n„Промяната на границите би довела до нестабилност в Македония и Босна и Херцеговина, но и в други страни по света, например в Украйна и Грузия. САЩ и ЕС имат добро отношение към въпроса за променящите се граници – те се застъпват за целостта на държавите и за границите“, заяви проф.Сървър. \r\nСпоред него, ако Сърбия и Косово искат да бъдат демократични държави и членки на ЕС, няма причина защо „малцинствените общности да не останат там, където са - в съществуващите граници“. \r\nКоментирайки изявленията на сръбския външен министър Ивица Дачич, че новата администрация във Вашингтон променя отношението към Сърбия и Косово, Сървър подчерта, че няма промяна в американските позиция. \r\n„Спекулациите за евентуално разделяне в Косово не са привлекли силно внимание във Вашингтон“,  уточни професорът.  Виктор Турмаков", "date": "2018.08.06", "title": "„Стандард“: Според американски професор евентуалното разделяне на Косово ще отвори кутията на Пандора"}
{"url": "http://www.focus-news.net/news/2018/08/06/2553721/politico-dzhon-boltan-zayavi-che-sasht-ne-iskat-promyana-na-rezhima-v-iran.html", "text": "Съветникът по национална сигурност на Белия дом Джон Болтън заяви, че президентската администрация на Тръмп не иска промяна в режима на Иран, въпреки, че отново налага санкциите срещу Ислямската република, които бяха свалени от администрацията на неговия предшественик Барак Обама в рамките на ядреното споразумение от  2015 г., предава   Politico. \r\n„Нашата политика не е смяна на режима“, заяви Болтън. „Искаме да упражним безпрецедентен натиск спрямо правителството на Иран, за да променим поведението му. За момента не показват, че са готови за това“, уточни той. \r\nСъщевременно съветникът уточни, че протестите в Иран с призиви за реформи „отразяват дългогодишната съпротива в Иран срещу режима“ и „не се дължат на повторното налагане на американските санкции“. „Правителството е на клатеща се основа. Реалният въпрос е дали Корпусът на стражите на Ислямската революция и аятоласите са готови да използват сила срещу собствения си народ“, допълни той. \r\nБолтън заяви, че САЩ ще продължат да се съсредоточават Иран никога да не получи ядрено оръжие и негови носители.  Виктор Турмаков", "date": "2018.08.06", "title": "Politico: Джон Болтън заяви, че САЩ не искат промяна на режима в Иран"}
{"url": "http://www.focus-news.net/news/2018/08/06/2553716/hasan-rouhani-sasht-shte-sazhalyavat-za-vrashtaneto-na-sanktsiite-po-otnoshenie-na-iran.html", "text": "Президентът на Иран Хасан Роухани предупреди Вашингтон за последствията от възобновяването на санкциите по отношение на страната му, предава  ТАСС. \r\n„САЩ ще съжаляват за въведените санкции срещу Иран“, заяви Роухани в обръщение към нацията, призовавайки народа „към единство пред лицето на икономическите трудности“. Той не уточни какви може да са последващите ответни мерки. \r\n„Въпреки санкциите, ще покажем на света, че държим на своята дума и изпълняваме задълженията, дадени в международните договори“, допълни Роухани. Едновременно с това той отбеляза за безсмислени преговорите с неговия американски колега Доналд Тръмп след решението на Вашингтон за частично връщане на санкциите по отношение на Техеран. Според него призивите за преки преговори целят „създаването на разкол в Иран в полза на САЩ“.  Виктор Турмаков", "date": "2018.08.06", "title": "Хасан Роухани: САЩ ще съжаляват за връщането на санкциите по отношение на Иран"}
{"url": "http://www.focus-news.net/news/2018/08/06/2553720/ria-novosti-gratskoto-vanshno-ministerstvo-gotvi-zayavlenie-po-otvetnite-merki-na-rusiya.html", "text": "Обявените от Русия ответни мерки за действията на Гърция ще засегнат ръководителя на политическото бюро на МВнР на балканската държава Йоргос Сакелариу, предава  РИА Новости,  позовавайки се на източник от гръцкото правителство. \r\nВ понеделник руското външно министерство съобщи, че на 6 август е привикало посланика на Гърция в Москва Андреас Фригинас и му е връчило нота за приетите от Русия огледални мерки в отговор на неприятелските действия на Атина през юли по отношение на руските дипломатически сътрудници и граждани. Източникът на РИА Новости съобщава за трима гърци, които са засегнати от ответните мерки на Русия. \r\n„Русия изгонва търговския представител на посолството на Гърция в Москва, а също така отговорния за комуникационната служба на дипломатическия обект. Освен това е забранено влизането в страната на ръководителя на политическото бюро на външния министър на Гърция Йоргос Сакелариу“, заяви източникът. \r\nСакелариу се смята за един от най-близките съратници на гръцкия министър на външните работи Никос Коциас.  \r\nГръцките медии съобщиха на 11 юли, че балканската държава гони двама руски дипломати и забранява влизането в страната на двама руски граждани. Според публикациите Гърция обвинява Русия в опити за подкопаване на националната ѝ сигурност.  Виктор Турмаков", "date": "2018.08.06", "title": "РИА Новости: Гръцкото външно министерство готви заявление по ответните мерки на Русия"}
