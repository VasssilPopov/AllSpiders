{"url": "http://www.focus-news.net/news/2018/09/26/2571611/tass-sasht-sa-gotovi-da-vavedat-sanktsii-sreshtu-litsa-priblizheni-na-ruskiya-prezident.html", "text": "САЩ са готови да въведат санкции срещу лица, приближени на руския президент, заяви заместник-министъра на финансите Маршал Билингслия, който отговаря за финансовото разузнаване и противодействието на финансовия тероризъм, цитиран от  TACC . \r\n\"Решихме, че същността на руското злонамерено поведение е неприемлива, и ние ще се се насочим към вътрешния кръг на президента Владимир Путин,\" - каза Билингслия, говорейки на заседание на една от подкомисиите на комисията по финансовите услуги на Сената. \r\n\"Мисля, че те стигнаха до осъзнаването, че сме сериозни за това и че ще действаме решително, ако тяхното злонамерено поведение продължава\", подчерта представителят на щатската хазна, имайки предвид руските власти. \r\nТой добави, че различните ограничителни мерки на САЩ не могат да бъдат единственият американски възпиращ фактор за Русия. \r\n\"Въпреки, че санкционната ни програма срещу Русия е един от най-активните, санкциите не са и не могат да бъдат единственият инструмент, на които ние разчитаме,\" - се казва в текста на встъпителното обръщение на  Билингслия, подготвени за  \r\n\"Мащабът и сложността на злонамерени действия на Русия са много превишават тези от други страни. Съответно, при определени обстоятелства, ще се използват други инструменти, които ще се допълват или насърчават по много по-ефективен начин за нашите интереси на националната сигурност в борбата срещу руската агресия.\" - казва Билингслия, без да навлиза в подробности.  Юлиян Марков", "date": "2018.09.26", "title": "ТАСС: САЩ са готови да въведат санкции срещу лица, приближени на руския президент"}
{"url": "http://www.focus-news.net/news/2018/09/26/2571578/rakovodstvoto-na-pp-abv-se-sreshtna-s-rakovodstvoto-na-balgarskoto-diplomatichesko-druzhestvo.html", "text": "Председателят на ПП АБВ Румен Петков, президентът на Р България (2002-2012 г.) Георги Първанов и членове на Изпълнителното бюро на партията се срещнаха с ръководството на Българското дипломатическо дружество (БДД) – председателят Филип Боков и членове на Управителния съвет. Това съобщиха от пресцентъра на  АБВ . \r\nВ рамките на срещата Румен Петков информира представителите на БДД за позицията на ПП АБВ по македонския въпрос, бяха обсъдени и възможностите за развитие на отношенията между България и Македония. Председателят на партията сподели и впечатления от скорошната си визита в Ливан.  \r\nПП АБВ заяви своята подкрепа за протеста на БДД срещу предстоящите посланически назначения, формулиран в отворено писмо до държавния глава.  \r\nПредседателят на Българското дипломатическо дружество Филип Боков изрази благодарност към АБВ, първа инициирала среща с дружеството и потърсила професионалния им съвет. Контактите между двете формации ще продължат и за в бъдеще.", "date": "2018.09.26", "title": "Ръководството на ПП АБВ се срещна с ръководството на Българското дипломатическо дружество"}
{"url": "http://www.focus-news.net/news/2018/09/26/2571584/sport-balgariya-v-top-10-na-svetovnoto-po-voleybol.html", "text": "България завърши на девето място в крайното класиране на световното първенство по волейбол за мъже 2018, на което страната ни е домакин заедно с Италия. \r\nМеждународната федерация FIVB публикува подреждането след шесто място, а за крайното класиране е използван следния метод - отборите заели второ място в групите от втория кръг на шампионата, но не попаднали във финалната шестица се класират на седмо място. Това са Белгия и Канада. Отборите, завършили на трето място заемат девето място в крайното класиране . Това са България, Франция, Холандия и Словения. Деветото място носи 45 точки на тимовете за световната ранглиста, като най-вероятно всичките четири страни ще получат равен брой точки.  \r\n13-16 място си поделят Аржентина, Австралия, Финландия и Иран. 17-20 място е за Камерун, Куба, Египет и Япония. На 21-24 място завършват Китай, Доминиканска Република, Пуерто Рико и Турция.", "date": "2018.09.26", "title": "Спорт: България в \"Топ 10\" на Световното по волейбол"}
{"url": "http://www.focus-news.net/news/2018/09/26/2571579/burgas-na-teritoriyata-na-oblastta-sa-registrirani-8-000-gazovi-orazhiya.html", "text": "На територията на област Бургас са регистрирани 8 000 законно притежавани газови оръжия. Това каза за  Радио „Фокус“-Бургас  инспектор Диян Атанасов, служба Контрол на общоопасните средства (КОС) към ОДМВР-Бургас. „Тези оръжия са притежание както на физически, така и на юридически лица“, посочи още Атанасов. По думите му всяко лице, което придобие газово оръжие, е длъжно в 14-дневен срок да го регистрира в служба „Контрол на общоопасните средства“ към районното управление, на чиято територия лицето пребивава постоянно. „Ако не се спази определения срок, санкцията е в размер на 500 лв“, заяви инспекторът. На въпрос какво се следва в случай, че оръжието бива използвано след употреба на алкохол или на обществени места, той отговори, че извършителят бива санкциониран с глоба в размер от 500 до 3000 лева. По данни на Атанасов от началото годината до този момент са регистрирани общо 6 инцидента с газово-огнестрелно оръжие в областта. \r\nТой коментира също, че за придобиване на газово оръжие се изисква лицето да е навършило 18-годишна възраст, като в закона е предвидена санкция за лица, които предоставят газово оръжие на непълнолетни или допускат употреба на газово оръжие от страна на такива. На въпрос какво се случва с газовото оръжие, след като притежателят му вече не е сред живите, той отговори, че се сменя собствеността на оръжието. „Или да се се предаде в районното управление по постоянен адрес, където е било регистрирано то, а ако някой иска да го придобие от наследниците, със съответното удостоверение за наследници може да бъде прехвърлено“, отбеляза още Атанасов. \r\nИнспектор Диян Атанасов съобщо, че от началото на годината досега са констатирани 3 случая на нерегистрирано газово оръжие и съответно са предприети административно-наказателни мерки спрямо лицата, които не са спазили 14-дневния срок за регистриране на газово оръжие. По думите му нарушителите се установяват чрез проверка на лице или в дом от служителите на районите управления. „След като се констатира такова оръжие, лицето трябва да представи удостоверение за извършена регистрация. При липсата на такова удостоверение бива санкциониран“, каза още инспектор Атанасов. Според него в този случай режимът не е като при огнестрелните оръжия, а регистрационен. \r\n„Газовите пистолети много често биват преправяни“, добави Атанасов. От газово ги преработвали на бойно и по този начин били пригодени за стрелба със съчми. „От газово става вид огнестрелно оръжие и лицата, които са притежатели на такъв вид оръжие съответно се подвеждат под наказателна отговорност за незаконно притежание на огнестрелно оръжие. Наказанието бива по чл. 339 от НК, лишаване от свобода“, заяви инспектор Атанасов. \r\nДеница ДИМИТРОВА", "date": "2018.09.26", "title": "Бургас: На територията на областта са регистрирани 8 000 газови оръжия"}
{"url": "http://www.focus-news.net/news/2018/09/26/2571581/predstoyashti-mezhdunarodni-sabitiya-za-27-septemvri-agentsiya-fokus.html", "text": "Президентът на Турция Реджеп Тайип Ердоган ще пристигне в Берлин за официална тридневна визита в Германия. \r\n***  Трети ден от Общото събрание на ООН, като лидерите на Израел и Палестинската автономия ще изнесат реч. \r\n***  Държавният секретар на САЩ Майк Помпео ще председателства заседание на Съвета за сигурност на ООН, посветено на Северна Корея. \r\n***  В полунощ приключва кампанията за референдума в Македония. \r\n***  Започва мониторинг процеса в Македония. \r\n***  Съветът на ООН по правата на човека ще гласува дали да удължи разследването за военни престъпления в Йемен. \r\n***  Директорът на Европейската централна банка Марио Драги ще говори на конференция, организирана от Европейския борд за системен риск. \r\n***  Министърът на вътрешните работи на Италия Матео Салвини ще посети Тунис. \r\n***  Италия ще публикува части от бюджета си за 2019 година. \r\n***  Канцлерът на Германия Ангела Меркел ще изнесе реч пред „Фондация Конрад Аденауер“ озаглавена „Германия: Следващата глава“. \r\n***", "date": "2018.09.26", "title": "Предстоящи международни събития за 27 септември (Агенция \"Фокус\")"}
{"url": "http://www.focus-news.net/news/2018/09/26/2571585/pazardzhik-obshtina-velingrad-se-vklyuchva-s-initsiativa-v-svetovniya-den-na-hodeneto-29-septemvri.html", "text": "Община Велинград се включва с инициатива в Световния ден на ходенето – 29 септември, който се провежда за 26-ти пореден път в България, съобщиха от  Общината . Мероприятието има за цел да популяризира здравословния начин на живот, чрез практикуване на най-лесно достъпната и естествена физическа активност- ходенето, защото то може да се практикува навсякъде, по всяко време и не изисква финансови средства. \r\nВсички желаещи велинградчани и гости могат да се включат в Световния ден на ходенето, който във Велинград ще се проведе на 29 септември (събота). Стартът е в 10.00 часа пред „Паметник на съпротивата” с крайна точка „Вазова поляна”, а по-дългият маршрут е до връх Острец. \r\nОбщина Велинград кани всички, които имат възможност, да се включат в инициативата и да прекарат един приятен и забавен ден сред природата.", "date": "2018.09.26", "title": "Пазарджик: Община Велинград се включва с инициатива в Световния ден на ходенето – 29 септември"}
{"url": "http://www.focus-news.net/news/2018/09/26/2571583/d-r-yanka-draganova-rzi-varna-v-oblastta-nyama-registriran-sluchay-na-zapadnonilska-treska-no-vnimanieto-na-lekarite-e-povisheno.html", "text": "Във Варна и областта на този етап няма регистрирани случаи на западнонилска треска. Това каза в интервю за  Радио „Фокус“ – Варна  директорът на Дирекция „Надзор на заразните болести“ в Регионалната здравна инспекция (РЗИ) д-р Янка Драганова. По думите й основно човек се заразява при ухапване от комари, носители на вируса, особено през периода юли, август и септември. С понижаване на температурите обаче вече се наблюдава намаляване на популацията на комари. \r\n„Заболяването се предава след ухапване от заразен комар. В 80% от случаите протича леко с грипоподобни симптоми – температура, болки по тялото, по ставите, главоболие, обща отпадналост, като много бързо отзвучават симптомите. В 20% от случаите болните получават някаква неврологична ситуация и това е основното на зара треска, когато се получи менингит и менингоенцефалит. \r\nУведомили сме всички лечебни заведения, има информация и в диференциално-диагностичен план да се има предвид западнонилската треска при лица, завърнали се от страни, в които има регистрирани случаи на западнонилска треска, а това са всички около България. При неясни температурни състояния, менингити и менингоенцефалити да се има предвид също менингоенцефалит. Ако пациентът се прегледа в извънболнично заведение, да се праща за консулт при инфекционист. На този етап нямаме такива случаи“, посочи д-р Янка Драганова. \r\nЗападнонилската треска е остро инфекциозно заболяване, което се характеризира с трескаво състояние, сънливост, макуло-папулозен обрив, ставни болки, менингеален синдром и рядко развитие на енцефалит. Предава се по трансмисивен път с преносители комари от рода Culex. Естествен резервоар на заразата са различни видове мигриращи и синантропни птици и животни. Възможно е и възникване на инфекция при органна трансплантация и преливане на кръв от заразен човек, а също и при ухапване от кърлеж. Смята се, че 1 на 150 лица, заразени с вируса на Западен Нил, развиват по-тежка форма на болестта. Симптомите на тежко заболяване може да продължат няколко седмици, въпреки че неврологични последици могат да останат цял живот. При наличие на неясни фебрилни състояния с температура, отпадналост и силно главоболие е необходимо гражданите да се обърнат към личен лекар или инфекционист. Диагнозата на западнонилска треска се поставя по епидемиологични и клинични данни, както и лабораторно. Треска „Западен Нил“ е сезонно заболяване. Разпространението му зависи от биологичните особености на живия преносител – комара. Пикови месеци за летежа на комарите в Централна Европа са от май до септември. Все още няма лекарство, което да лекува пряко вирусната инфекция. Повечето хора се възстановяват напълно от болестта. При по-тежки случаи е наложителна интензивна поддържаща терапия с често включваща хоспитализация, интравенозни вливания на течности, предотвратяване на вторични инфекции. Най-важните превантивни мерки са насочени към максимално ограничаване на разпространението на комарите в населените места чрез провеждане на дезинсекционни мероприятия и постоянен контрол върху тяхната ефективност. \r\nМарияна ВАЛЕНТИНОВА", "date": "2018.09.26", "title": "Д-р Янка Драганова, РЗИ – Варна: В областта няма регистриран случай на западнонилска треска, но вниманието на лекарите е повишено"}
{"url": "http://www.focus-news.net/news/2018/09/26/2571588/emsc-zemetresenie-s-magnitud-50-po-skalata-na-rihter-e-registrirano-v-indoneziya.html", "text": "Земетресение с магнитуд 5.0 по скалата на Рихтер е регистрирано в северната част на остров Суматра, Индонезия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 00:51 часа местно време (20:51 часа българско време) на дълбочина от 10 км. Епицентърът е на 19 км северозападно от град Лангса и на 142 км северозападно от град Медан. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.09.26", "title": "EMSC: Земетресение с магнитуд 5.0 по скалата на Рихтер е регистрирано в Индонезия"}
{"url": "http://www.focus-news.net/news/2018/09/26/2571580/400-dka-iglolistna-gora-izgoryaha-pri-pozhar-v-rayona-na-selo-drenkovo-obzor.html", "text": "400 дка иглолистна гора изгоряха при пожар в района на село Дренково. Огнената стихия се разрази във вторник, а сигналът за пожара е подаден малко след 18.00 часа на телефон 112. На място веднага са се отзовали екипи на Регионална дирекция „Пожарна безопасност и защита на населението“ – Благоевград, Югозападно държавно предприятие и доброволци от населеното място, предимно ловци. Поради силния вятър, огънят, първоначално възникнал в сухи треви, бързо се разраства до близката гора. На места пожарът става върхов, засягайки голям брой дървета. Около 20.00 часа на 25 септември дейностите по потушаването на огъня са преустановени, като през цялата нощ на място остават екипи, които да следят пожара и да не допускат усложняване на ситуацията. Въпреки предприетите мерки, пожарът се разраства. Около 06.00 часа в сряда дейностите по овладяването на огъня са подновени. Инж. Дамян Дамянов, директор на Югозападно държавно предприятие съобщи, че към сутрешните часове на деня засегната територия е била приблизително 250 дка. Малко по-късно директорът на Регионална дирекция „Пожарна безопасност и защита на населението“ – Благоевград инж. Георги Пармаков информира, че засегната площ е над 300 дка. До към 09.00 часа на терен работеха около 100 човека, които бяха разположени по целия периметър на пожара. Имаше и доста техника, като от Регионална дирекция „Пожарна безопасност и защита на населението“-Благоевград, така и от Югозападно държавно предприятие, които се включиха в гасенето освен с хора и с шест противопожарни високопроходими автомобили. Около 10.00 часа пожарът бе локализиран, като бяха направени и полоси, чиято цел бе да се ограничи вероятно ново възпламеняване. Теренът на пожара постоянно бе обливан и с вода. Малко преди 12.00 часа стана ясно, че пожарът е потушен. Инж. Георги Пармаков отбеляза, че екипите и техниката ще останат на място да дежурят, тъй като продължава да духа вятър и не е изключено да има вътрешни огнища, които могат да се активизират и гората да се възпламени отново. Към 15.00 часа инж. Дамян Дамянов информира, че е имало 1 – 2 нови възпламенявания, но те бързо са били потушени. \r\nМеждувременно от Югозападно държавно предприятие съобщиха, че общо 37 пожара са възникнали от началото на годината на територията на ЮЗДП. Засегнати са над 1000 декара горски територии, основната част от които са иглолистни култури. Човешката небрежност продължава да е основен фактор за възникване на горските пожари. Опасността от нови запалвания остава изключително висока заради сухото време и високите треви. От ЮЗДП призоваха гражданите за повишено внимание при боравене с огън и напомниха, че е забранено паленето на стърнища и растителни остатъци в земеделски земи на по-малко от 100 метра от границите с горските територии. При констатиране на нарушения се налага глоба до 500 лв., а предвидената имуществена санкция е до 1000 лв. Законът за горите предвижда същото наказание и за нарушителите, които палят огън в горски територии извън определените зони от държавните горски и ловни стопанства. \r\nЛивия НИНОВА", "date": "2018.09.26", "title": "400 дка иглолистна гора изгоряха при пожар в района на село Дренково (ОБЗОР)"}
{"url": "http://www.focus-news.net/news/2018/09/26/2571211/pregled-na-osnovnite-temi-v-svetovniya-pechat-agentsiya-fokus.html", "text": "Бреговата охрана на САЩ ще предаде два военни катера на Украйна на церемония в Балтимор, която трябва да се състои в четвъртък, съобщиха американски медии, като уточняват, че това се прави във връзка с нарасналото в последно време напрежение между Киев и Москва в Азовско море, пише  американският вестник The Hill . \r\nНа 20 септември, припомня изданието, украинският президент Петро Порошенко потвърди плановете на правителството да построи нова военноморска база в Азовско море. \r\nРусия построи мост от Крим до Таманския п-ов, който, както се твърди, използва като предлог, за да тормози украинските транспортни кораби, отбелязва вестникът и припомня, че по този повод говорителят на държавния депарамент Хедър Науърт е излязла с изявление, в част от което се казва: \r\n„САЩ осъждат руския тормоз над международното корабоплаване в Азовско море и Керченския пролив“. \r\n„Русия забави стотици търговски съдове от април, а през последните седмици е спряла най-малко 16 търговски кораби, опитващи се да достигнат до украинските пристанища“. \r\nДвата военни катера на Бреговата охрана на САЩ, построени с финансиране от програма на Пентагона, трябва да помогнат на Украйна да преодолее количественото и качественото си изоставане във военноморския флот, коментира The Hill. \r\nИзданието привежда данни от „Стратфор“, според които украинския ВМФ разполага с 66 бойни кораба, докато руските им колеги имат 2800, както и 10 хиляди военнослужещи повече. \r\nЕвентуалното предаване е в съответствие с решението на американското ръководство за оказване на военна помощ на Украйна след преврата в страната през 2013 година, отбелязва изданието. \r\n*** Европейският съюз разкри как мисли да заобиколи санкциите на САЩ срещу Иран, но планът, обявен от върховния представител на ЕС за външните работи и политиката на сигурност няма да проработи, предвиди Том Роуган в статия за  американския вестник  Washington Examiner , представена без редакторска намеса. \r\nНа хартия всичко изглежда много умно. Със създаването на т.нар. „Дружество със специална цел“, или с други думи –база за финансови транзакции между европейските компании и Иран, Съюзът се надява да имунизира тези европейски компании от санкциите на САЩ. Някои от ограничителните мерки вече бяха наложени от администрацията на президента Доналд Тръмп, но много по-важните санкции ще влязат в сила в началото на ноември. \r\nТова предизвика опасения сред европейците по две причини. Първо, защото ще означава загубата на милиарди долари, които вече са инвестирани. Второ, защото ЕС вярва, че прилагането американските санкции ще накара Иран да се изключи от ядрената сделка. \r\nНезависимо от това, има много малки шансове – даже, нулеви шансове – този гамбит да проработи. Могерини заяви, че чрез дружеството със специална цел ще „ще се извършват легални финансови транзакции с Иран и това ще позволи на европейските компании да продължат да търгуват с Иран в съответствие със законодателството на Европейския съюз и тя може да бъде отворена и за други партньори по света“. Тя очевидно вярва, че поставяйки европейските компании под фактическата защита на управляващото тяло на Съюза може да спре САЩ от това да предприеме директни компании срещу тях, защото ще предизвикат още по сериозен разрив с ЕС. \r\nНо тя греши жестоко. Администрацията на Тръмп е решена да промени фундаментално поведението на Иран дори самата природа на иранския режим. В тази връзка, президентът Тръмп и държавният секретар Майк Помпео няма просто да се откажат от натиска над Иран само, защото ЕС се опитва да ги накара да го направят. \r\nНапротив, САЩ почти със сигурност ще наложи санкции на дружеството със специална цел на Съюза. Като заплаши със санкции всички компании, които си служат с дружеството и като проследява паричните потоци, САЩ може ефективно да направи това, което в момента прави. А то е – да накара европейските компании да разберат, че или ще правят бизнес на американския пазар, или на иранския, но в никакъв случай и на двата. Това ще предотврати европейските транзакции с Иран, защото американският пазар е много по-важен и носи значително по-големи печалби. \r\nВъпреки това, случаят показва разширяващата се схизма между Вашингтон и основните му съюзници извън Израел и Саудитска Арабия. По-голямата част от останалия свят в момента открито се противопоставя на политиката на Тръмп спрямо Иран. \r\n*** Европейският съюз ще създаде нови разплащателни канали в обход на американските санцкии, за да запази петролните и другите си бизнес сделки с Иран, заяви Федерика Могерини, върховният представител на Съюза по външните работи и политиката на сигурност, пише  електронното издание Tehran Times . \r\nОбявлението на Могерини дойде след среща с външните министри на Великобритания, Франция, Германия, Русия, Китай и Иран в кулоарите на Общото събрание на ООН в Ню Йорк. \r\n„На практика, това означава, че страните-членки на ЕС ще създадат институция, чрез която ще се извършват легални финансови транзакции с Иран и това ще позволи на европейските компании да продължат да търгуват с Иран в съответствие със законодателството на Европейския съюз и тя може да бъде отворена и за други партньори по света“, заяви върховният представител пред журналистите след срещата, която се проведе при затворени врата. \r\nЕвропейският съюз, Русия и Китай заявиха чрез съвместно изявление, че т.нар. „Дружество със специална цел“ ще „подпомага и подсигурява икономическите оператори, които искат да правят законен бизнес с Иран“. \r\nВ документа се добавя, че страните, които подписаха ядреното споразумение през 2015 година „препотвърдиха своят ангажимент за пълно и ефективно му прилагане с добронамереност и конструктивна атмосфера“. \r\n***  Израелските отбранителни сили ще продължат да поразяват ирански позиции в Сирия. Това увери министър-председателят Бенямин Нетаняху преди отпътуването си за Ню Йорк за 73-та годишна сесия на Общото събрание на ООН, коментирайки решението на Москва да предаде на Дамаск зенитно-ракетни системи С-300, съобщава вестник  The Jerusalem Post . \r\n„През последните три години Израел се справя много успешно в предотвратяване на военното укрепване на Иран в Сирия и в опитите за доставка на смъртоносно оръжие на „Хизбула“ в Ливан\", заяви Нетаняху.  \r\nОт редакцията припомнят, че в Ню Йорк Нетаняху ще проведе среща с държавния глава на САЩ Доналд Тръмп – петата им по ред. Решението на Русия да предаде на Сирия С-300 ще бъде важна част от дискусията между двамата лидери. Подчертава се, че Вашингтон също се противопоставя на решението на Москва да подсили сирийската ПРО. Опасенията на Израел са, че системата ще затрудни армията в усилията й да поразява ирански позиции в Сирия. \r\nМосква обяви предаването на С-300 на Дамаск в отговор на инцидента със свалянето на руския разузнавателен самолет „Ил-20“ в Източното Средиземноморие. Русия обвини Израел за катастрофата, при която загинаха 15 военнослужещи на Москва. На свой ред Израел хвърли вината върху Сирия и Иран. \r\nВ понеделник руският президент Владимир Путин разговаря по телефона с Нетаняху и двамата постигнаха съгласие да продължат координацията си в Сирия. Ден по-късно Нетаняху проведе специална среща с кабинета си, на която информира министрите за събитията. \r\n„Ще продължим да предотвратяваме укрепването на иранското военно присъствие в Сирия и координацията между израелската и руската армия“, увери Нетаняху, като допълни, че Путин се е съгласил в близко време да бъде проведена среща между представители на армиите на двете страни, за да обсъдят координацията си в Сирия.", "date": "2018.09.26", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/26/2571587/kevr-shte-se-proiznasya-posledna-po-sdelkite-v-energetikata-obzor.html", "text": "Комисията за енергийно и водно регулиране (КЕВР) ще се произнася последна по сделките в енергетиката. Това реши парламентът с приемането на второ четене на промени в Закона за енергетиката. Комисията ще се произнася след наличие на разрешение или одобрение на други държавни органи, компетентни да разглеждат сделките. Промените са допълнение на приетия в средата на годината текст, с който се дават правомощия на КЕВР да се произнася по такива сделки. \r\nСрещу тази поправка възразиха от ДПС, според които при подобни предложения, направени между първо и второ четене извън обсега на предложения от Министерски съвет законопроект, винаги има съмнения за лобизъм. „Няма как да подкрепим закононарушенията, които са още в първия параграф на законопроекта“, коментира народният представител от ДПС Рамадан Алтай. \r\nПредседателят на енергийната комисия в парламента и депутат от ГЕРБ Делян Добрев обясни, че единственото, което прави новата поправка, е да уточни моментът, в който КЕВР се произнася по сделките. „По този начин се внася яснота, а не се променя същността на текста. И това, че КЕВР ще се произнася последна не значи, че ще има решаващ глас“, обясни Добрев. \r\nНародните представители от ПГ на „БСП за България“ също подкрепиха промените. Депутатът от левицата Красимир Янков, обясни, че държавата трябва да покаже сила да защити гражданите. „И този текст от закона е необходим, за да може КЕВР да има възможността да се произнася „За“ или „Против“ смяна на собственост в електроразпределителните дружества“, каза още Янков и посочи като пример сделката за ЧЕЗ. \r\nС останалите изменения в Закона за енергетиката, които бяха приети от парламента, се цели пълно и точно транспониране на изисквания на европейски директиви в националното законодателство. Създава се необходимата правна рамка по отношение на операторите на публично достъпни зарядни точки за зареждане на електрически превозни средства, която липсваше в националното законодателство допреди това. Част от промените са свързани и с учредяването на вещни права и с изграждането на линейни енергийни обекти – газопроводи, електропроводи, нефтопроводи и т.н.  \r\nЧрез новите изменения се отнема съществуващата допреди това възможност операторите на електропреносната и електроразпределителните мрежи да отказват достъп до тях поради влошаване на условията за снабдяване. Въвежда се задължението при отказ от присъединяване на нови потребители, операторите на мрежите да мотивират писмено решението си. Основната цел е да се гарантира по-голяма правна сигурност на ползвателите на енергийни услуги. \r\nЦветилена СИМЕОНОВА", "date": "2018.09.26", "title": "КЕВР ще се произнася последна по сделките в енергетиката (ОБЗОР)"}
{"url": "http://www.focus-news.net/news/2018/09/26/2571590/politologat-parvan-simeonov-otchuzhdenieto-mezhdu-polititsi-i-obshtestvo-e-vidimo.html", "text": "Отчуждението между политици и общество е видимо и най-яркият пример за това са постоянните изблици на популизъм. Хората не се чувстват представени в достатъчно голяма степен и се оглеждат за поредния нов политически играч. Това каза за обзорното предаване на  Радио „Фокус“  „Това е България“ политологът Първан Симеонов. „Такава е ситуацията, но тя не се усеща като числа. Напротив – като числа всичко изглежда като безметежност. Но социолозите знаят, че трябва не просто да чуват общественото мнение, но и да го чувстват. Добрите изследователи чувстват, че когато отгоре е спокойно и няма вълни, отдолу мъртвото вълнение може да вземе и политически жертви“, коментира политологът.  \r\nПърван Симеонов каза още, че обективно погледнато, икономическите данни показват, че българите живеят по-добре, но субективно хората още не могат да го усетят.", "date": "2018.09.26", "title": "Политологът Първан Симеонов: Отчуждението между политици и общество е видимо"}
{"url": "http://www.focus-news.net/news/2018/09/26/2571212/predstoyashti-sabitiya-v-stranata-za-26-septemvri-agentsiya-fokus.html", "text": "***   \r\nОт 09.00 часа ще се проведе заседание на Народното събрание.  \r\n***   \r\nОт 9.00 в зала „Европа“, 2 ет. на сградата на КНСБ на пл. „Македония“ 1, ще се  проведе международна конференция за интеграция на мигрантите на пазара на труда. \r\n***   \r\nОт 10.50 часа в Народното събрание председателят на българския парламент Цвета Караянчева ще разговаря с делегация на Комисията по европейска интеграция на парламента на Черна гора, водена от нейния председател Адриян Вуксанович, която ще бъде на официално посещение в България. В 15.00 часа ще започне срещата на делегацията с депутатите от Комисията по европейски въпроси и контрол на европейските фондове.  След срещата – около 16.30 часа, председателите на двете комисии Кристиан Вигенин и Адриян Вуксанович ще дадат изявления за медиите. \r\n***   \r\nОт 9.00 часа в зала „Средец“ на „София хотел Балкан“ министърът на регионалното развитие  и благоустройството Петя Аврамова ще участва в Oсмия дискусионен форум „Строителството през 2019 г. – перспективи и предизвикателства”. \r\n***   \r\nОт 9.00 часа Софийският университет „Св. Климент Охридски“ ще бъде домакин на разширения семинар „Държавни и бизнес стратегии за икономиките в преход в ерата на деглобализацията“. \r\n***   \r\nОт 9.00 часа в сградата на Китайския културен център ще се проведе българо-китайски бизнес форум на тема „Иновации в текстилната промишленост“. \r\n***   \r\nОт 9.30 часа в хотел „Силвър“ ще се проведе заключителната конференция, на която ще бъдат представени резултатите от СЦ  5 „Трафик на хора“, на проект „Повишаване интегритета и мотивацията на прокурорите. \r\n***   \r\nОт 10.30 часа с тържествено събрание в Аулата на Ректората на Софийския университет започва двудневното честване на 1 3 0-годишнината на Университетската библиотека „Св. Климент Охридски”. \r\n***   \r\nОт 10.30 часа в сградата на КЕВР ще се проведе открито заседание за обсъждане на доклад относно изменение на цените на енергията, произведена от централи с високоефективно комбинирано производство на електрическа и топлинна енергия във връзка с изменение на цените на природния газ от 01.10.2018г. От 11.00 часа ще се проведе открито заседание за обсъждане на доклад относно изменение на цените на електрическата енергия. \r\n***   \r\nОт 11.00 часа  в Национален пресклуб БТА ще бъде представено изданието „Моята България\" - първото учебно помагало, което хронологично покрива  \r\nцялата история на България. \r\n***   \r\nОт 11.30 часа в Националния дворец на културата, Зала 3, ще се проведе Национална кръгла маса, посветена на бъдещето на здравеопазването.  \r\n***   \r\nОт 13.30 часа Прокурорската колегия на Висшия съдебен съвет ще проведе изслушването на кандидатите и провеждането на избора за административен ръководител на Апелативна специализирана прокуратура. \r\n***   \r\nОт 14.00 часа на ул. „Неделчо Бончев“ 3 „Екопак България“ АД ще открие новата инсталация за сортиране на отпадъци от опаковки и първия образователен център на Екопак. На събитието ще присъства кметът на София Йорданка Фандъкова.  \r\n***   \r\nОт 16.00 часа в Големия салон на БАН Издателството на БАН „Проф. Марин Дринов“, Българската академия на науките и Българското хирургическо дружество организират заключително представяне  на многотомно „Ръководство по хирургия“ под редакцията на акад. Дамян Дамянов. \r\n***   \r\nОт 17.30 часа в музей \"Земята и хората\" ще бъде открит „Панаирът на езиците“. \r\n***   \r\nОт 17.30 часа къща музей „Димитър Димов ще отбележи Европейския ден на езиците с беседа за преводите на романа „Тютюн“ на различните езици и за техните преводачи, образователно-развлекателна игра и четене на откъси от романа. \r\n***   \r\nОт 20.00 часа в зала 1 на НДК ще се проведе самостоятелен  концерт-спектакъл „Фолклорни класици“. \r\n***   \r\nНационалната художествена академия открива своята 122-а учебна година в София и във Филиал Бургас. Откриването на учебната година в София ще се състои от 10.30 часа в двора на НХА, ул. „Шипка“ 1. Откриване във Филиал Бургас ще бъде от 17.00 часа на „Магазия 1“, Пристанищен комплекс Бургас. \r\n***   \r\nОт 17.30 часа народните представители Явор Божанков, Валентин Ламбев и Теодора Халачева ще се срещнат с гражданите на град Белослав в читалището на града във връзка с общественото обсъждане на „Визия за България”. \r\n*** \r\nОт 18.00 часа в Морска гара - Бургас ще бъде представи късометражният филм \"Поробени\". Историята е базирана на българска легенда за жестокостта на еничарите и силния дух на българските момичета през XVIII век.  \r\n***   \r\nОт 18.00 часа депутатите Донка Симеонова, Чавдар Велинов, Румен Георгиев и Тодор Байчев ще разговарят с гражданите от град Бяла в залата на Културния институт във връзка с общественото обсъждане на „Визия за България”. \r\n*** \r\nОт 10.00 часа в гранд хотел „Варна“ ще се проведе форум „Туризъм и кулинария“, в рамките на който след 10-годишно прекъсване ще бъде подновен конкурсът „Готвач на годината“. Кулинарното състезание е на тема „Иновативна балканска кухня – новаторство и стил“.  \r\n*** \r\nОт 10.00 часа в Просветния център \"Св. архангел Михаил\" ще се състои пресконференция за тазгодишната кампания православните семейни ценности  срещу хазарта.    \r\nОт 11.00 часа в Клуба на моряка депутатите Георги Търновалийски, Васил Антонов, Иван Генов и Николай Тишев ще се срещнат с представители от морския бранш - Морската камара и морски Клъстер във връзка с общественото обсъждане на „Визия за България”. \r\n*** \r\nОт 12.10 часа на гише „Информация“ летище Варна за първи път ще отбележи 2 милиона пътници.  \r\n***   \r\nОт 13.30 часа във Военноморския музей във Варна ще бъде открита фотоизложбата „България и Германия през Първата световна война. Приятелство или интереси“. \r\n***   \r\nОт 14.00 часа в Клуба на стопанския деятел народните представители Надя Клисурска, Илиян Тимчев, Александър Паунов и Радослав Стойчев ще проведат среща със Съюза на пенсионерите „Варна – 2004” и Съюза на синдикалистите ветерани във връзка с общественото обсъждане на „Визия за България”. \r\n***   \r\nОт 15.30 часа в сградата на СОСЗР на ул. „Г. Столетов” 3 депутатите Кольо Милев, Димитър Стоянов, Никола Динков и Михаил Христов ще проведат среща със Съюза на офицерите и сержантите от запаса и резарва във връзка с общественото обсъждане на „Визия за България”. \r\n***   \r\nОт 15.00 часа Кристина Сидорова и Йордан Младенов ще се срещнат с хората от с. Гроздьово в паметната зала на кметството във връзка с общественото обсъждане на „Визия за България”. \r\n***   \r\nОт 15.00 часа Даниел Йорданов и Иван Ибришимов ще се срещнат с хората от с. Старо Оряхово в местното читалище във връзка с общественото обсъждане на „Визия за България”. \r\n***   \r\nОт 15.30 часа Таско Ерменков и Цветан Топчиев ще се срещнат с хората от с. Бозвелийско в пенсионерския клуб на селото във връзка с общественото обсъждане на „Визия за България”. \r\n*** \r\nОт 16.00 часа на пешеходната зона, бул. „Княз Борис I“ (до „Дупката“), ще бъде отбелязан Европейският ден на езиците. Жителите и гостите на града могат да участват като напишат любовно послание към личност по техен избор на езика, който пожелаят върху голямо пано. Събитието се организира от Франкофонски център Варна, в партньорство с Община Варна и Европейски информационен център „Европа директно” – Варна.  \r\n*** \r\nОт 17.00 часа в 128 аудитория (академична сграда) на Икономически университет – Варна ще се състои публична лекция на д-р Волфганг Шусел – „доктор хонорис кауза“ на Икономически университет – Варна, на тема „Бъдещето на Европа“. Лекцията ще бъде изнесена на немски език със симултанен превод на български. \r\n***   \r\nОт 17.00 часа на входа на Морската градина тържествено ще бъде открит световният шампионат по пожароприложен спорт.  \r\n***   \r\nОт 17.00 часа народните представители Петър Витанов, Валентина Найденова, Николай Иванов и Димитър Георгиев ще се срещнат с хората от с. Аврен в местното читалище във връзка с общественото обсъждане на „Визия за България”. \r\n***   \r\nОт 18.00 часа народните представители Крум Зарков, Тома Томов, проф. Румен Гечев, проф. Анелия Клисарова и Иван Иванов ще се срещнат с обществеността на Варна, членове и симпатизанти на БСП за обсъждане \"Визия на България\" в Пленарна зала на Община Варна. \r\n***   \r\nОт 10.00 часа в голямата зала на общината децата и младежите от Дневен център за деца с увреждания „Дъга“ ще изнесат концерт. Те ще зпълнят на пиано част за оркестър от концерт на Моцарт KV 466, първо действие. \r\n***   \r\nВ 11.00 часа в зала 302 ще бъде анонсиран есенният дял на кампанията „Движи се и победи\".  \r\n***  \r\nОт 13.00 часа в конферентната зала на хотел „Севастократор“ Асоциация на земеделските производители в България (АЗПБ) организира семинар на тема: „Подпомагане на агросектора и развитието на селските райони чрез Общата селскостопанска политика на ЕС през 2019 г.“.  \r\n*** \r\nОт 19.00 часа МДТ „Константин Кисимов“ – „Да си богат не е лесно“ – премиерен спектакъл – драматична пиеса на Пиеш Шено. \r\n***   \r\nОт 11.00 часа пред централния вход на ГПЧЕ „Йордан Радичков“ ще бъде организирано събитие във връзка със старта на инвестиционен проект „Въвеждане на мерки за енергийна ефективност на сградата на ГПЧЕ „Йордан Радичков“. \r\n***   \r\nОт 13.30 часа в хотел „UVA NESTUM Wine&SPA“ официално ще бъде открит Пети годишен конгрес на Българския съюз по балнеология и спа туризъм. \r\n***   \r\nОт 18.00 часа в местното читалище започва среща на Вяра Емилова, член на ИБ на БСП и народните представители Станислав Владимиров и Николай Божкилов с хората от града във връзка с общественото обсъждане на „Визия за България”. \r\n***   \r\nОт 09.30 часа в детска градина №26 и от 10.30 часа в детска градина №20 ще се играе куклени спектакли „Таласъмът Тропалан“.  \r\n***   \r\nОт 11.00 часа в Окръжен съд - Добрич ще бъде открита „синя стая“, предназначена за щадящо изслушване на деца, влезли по една или друга причина в досег с правосъдието.   \r\n***   \r\nОт 11.00 часа в Концертна зала „Добрич“ ще се състои Образователен концерт на Духов оркестър – Добрич. \r\n***   \r\nОт 18.00 часа в Народно читалище „Мевляна – 2012  г.“ ще се проведе Музикално ателие за деца и ученици. \r\n***   \r\nОт 19.00 часа в Драматичен театър „Йордан Йовков“ ще се състои премиера на спектакъла „Службогонци“ от Иван Вазов. \r\n***   \r\nОт 17.00 часа в залата на Общинския съвет народните представители Ирена Анастасова, Пенчо Милков, Стефан  Бурджев и Любомир Бонев ще се срещнат с хора, работещи в сферата на образованието във връзка с общественото обсъждане на „Визия за България”. \r\n***   \r\nОт 11.00 часа пред паметника между с. Душанци и с. Антон посланикът на Русия в България ще вземе участие във възпоменателна церемония по повод 74 години от гибелта на петима руски летци от 681-ви бомбардировъчен полк. \r\n***   \r\nОт 09.50 часа в двора на езикова гимназия „Пловдив“ и от 11.00 часа в двора на езиков гимназия „Иван Вазов“ ще се раздават различни информационни материали за Европа, като посетителите ще имат възможност да напишат на нашето импровизирано „пано - простор“ любими думи и фрази на различни езици. От 13.30 часа в залата на  ЕГ „Иван Вазов“ ще се проведе викторина от трите езикови училища в града под тепетата с допълнително включилите се младши посланици на Европейския парламент от ФЕГ на Пловдив.  \r\n***   \r\nОт 10.30 часа ще бъде направена първа копка на детска площадка, която EVN България дарява към проекта за реставрация на Епископската базилика на Филипопол - най-големият раннохристиянски храм, открит в България. Мястото на събитието е източната част на Епископската базилика на бул. „Княгиня Мария Луиза“, срещу църквата Света Петка.  Участници в събитието ще са председателят на Съвета на директорите на EVN България Робърт Дик, кметът на Община Пловдив, инж. Иван Тотев, посланикът на САЩ Н.Пр. Ерик Рубин и председателят на Борда на директорите на Фондация „Америка за България“, Крис Матлън.  \r\n*** \r\nОт 11.00 часа в Голяма конферентна зала, Дом на културата „Борис Христов“ ще се проведе пресконференция със световноизвестния гръцки хореограф Димитрис Папайоану. Събитието ще се проведе само два дни преди първото гостуване на най-новия му спектакъл „Великият укротител“ в България. \r\n*** \r\nОт 16 до 20 часа в алеята в парк „Бунарджика” ще се проведе традиционният Фермерски пазар, с участието на майсторките от Белащица.  \r\n*** \r\nОт 18.00 часа в къща Нишанян  (Старинен Пловдив, ул. Омуртаг № 1) ще бъде официално закрит Международния пленер по живопис 2018 (15-26.09.2018 г.) и ще бъде открита официално ИЗЛОЖБАТА с творбите на участниците в него. \r\n*** \r\nОт 12.30 часа в Пресклуб на БТА-Плевен ще се състои откриваща пресконференция за представяне на проекта  \"Център за компетентност по персонализирана медицина, 3d и телемедицина, роботизирана и минимално инвазивна хирургия\". \r\n***   \r\nОт 18.00 часа депутатите Таско Ерменков, Иван Ченчев, Цветан Топчиев и Николай Пенев ще се срещнат с гражданите в зала 204 на общината във връзка с общественото обсъждане на „Визия за България”. \r\n***   \r\nОт 17.30 часа в зала „Русе“ на Историческия музей ще бъде открита изложба „135 години Дойче шуле – Русе“. \r\n***   \r\nОт 18.00 часа в къща музей „Гео Милев“ ще бъде представен сборник с разкази, сатира и стихотворения от Пламен Петков – „Голямата работа“.  \r\n***   \r\nОт 18.00 часа от площад „Кристал“ ще поеме пъстро дефиле за откриване на 163-тия творчески сезон на ДКТ“Васил Друмев“.", "date": "2018.09.26", "title": "Предстоящи събития в страната за 26 септември (Агенция „Фокус“)"}
{"url": "http://www.focus-news.net/news/2018/09/26/2571591/plovdiv-vremennata-organizatsiya-na-dvizhenie-na-am-trakiya-v-rayona-kadeto-izgoryaha-dva-kamiona-ostava-v-sila-i-prez-noshtta.html", "text": "Временната организация на движение на АМ Тракия в района, където изгоряха два камиона, остава в сила и през нощта. Това съобщи за  Радио \"Фокус\"-Пловдив  говорителят на ОДМВР-Пловдив. Автомобилите могат да преминават само в лявата лента. Ограничението е обозначено със знаци от Агенция \"Пътна инфраструктура\". Очаква се утре сутрин да се поднови работата по почистване на пътното платно.  \r\nЦветана ТОНЧЕВА", "date": "2018.09.26", "title": "Пловдив: Временната организация на движение на АМ Тракия в района, където изгоряха два камиона, остава в сила и през нощта"}
{"url": "http://www.focus-news.net/news/2018/09/26/2571213/futbol-inter-pobedi-fiorentina-s-21-v-mach-ot-shestiya-krag-na-italianskata-seriya-a.html", "text": "Футбол: Интер победи Фиорентина с 2:1 в мач от шестия кръг на италианската Серия А. Головете отбелязаха Мауро Икарди  от дузпа и Д‘Амброзио след двойно подаване с Икарди. За гостите от Флоренция точен беше Федерико Киеза. След победата Интер се премести на пето място във временното класиране, но останалите мачове от кръга предстоят.", "date": "2018.09.26", "title": "Футбол: Интер победи Фиорентина с 2:1 в мач от шестия кръг на италианската Серия А"}
{"url": "http://www.focus-news.net/news/2018/09/26/2571215/reuters-iranskiyat-prezident-zayavi-pred-oon-che-stranata-mu-ne-zhelae-voyna-sanktsii-i-zaplahi.html", "text": "Иранският президент Хасан Роухани заяви пред ООН, че страната му не желае война, санкции и заплахи, предава  Reuters . \r\nРоухани заяви в реч пред Общото събрание на ООН, че Съединените щати водят \"икономическа война\" срещу Иран, като са повторили едностранни санкции, които бяха отменени в рамките на многонационалното ядрено споразумение от 2015 г. в замяна на прекратяването на ядрената програма на Техеран. \r\n\"Политиката на Съединените щати спрямо Ислямска република Иран е погрешна от самото начало и нейният едностранен подход да се противопостави на желанията на иранския народ, изразен в многобройните избори, е обречен на неуспех\", каза Роухани. \r\n\"Икономическата война, която Съединените щати започна под рубриката на нови санкции, не само че се отразява  на иранския народ, но също така има вредни последици за хората от други страни и  предизвиква смущения в състоянието на световната търговия\", казва Роухани. \r\n\"Това, което казва Иран, е ясно: Да няма  война, да няма санкции, да няма заплахи, да няма тормоз - просто да се действа  в съответствие със закона и изпълнението на задълженията. \" \r\nТехеран е намеквал, че може да предприеме военни действия в Персийския залив, за да блокира износа на петрол от други страни в отговор на санкциите в САЩ, предназначени да спрат продажбите на суров петрол. Вашингтон поддържа флота в Персийския залив, който защитава петролните маршрути. \r\n\"Сигурността на Персийския залив и пролива Ормуз винаги е била важна за нас ... ние ще застанем срещу  всякакви разрушителни усилия в този критичен воден път в бъдеще\", каза Роухани. \r\nПроливът на Ормуз е стратегическа артерия, свързваща производителите на суров петрол в Близкия Изток с ключови пазари в Азиатско-тихоокеанския регион, Европа, Северна Америка и извън нея. Една трета от световния петрол минава през пролива до южната част на Иран.  Юлиян Марков", "date": "2018.09.26", "title": "Reuters: Иранският президент заяви пред ООН, че страната му не желае война, санкции и заплахи"}
{"url": "http://www.focus-news.net/news/2018/09/26/2571592/reuters-dzhastin-tryudo-zayavi-che-novo-sporazumenie-za-nafta-ne-e-garantirano.html", "text": "Министър-председателят на Канада Джъстин Трюдо пренебрегна натиска от САЩ за бързо сключване на споразумение за НАФТА и даде индикации, че е възможно преговорите за нов пакт да се провалят, предава  Reuters . \r\nКоментарите му хвърлят сянка върху бъдещето на Северноамериканското споразумение за свободна търговия (НАФТА), което е в основната на 1.2 трилиона долара печалби от ежегодната търговия между Канада, Мексико и САЩ. Пазарите и бизнес групите открито се опасяват от щетите, които един провал в преговорите може да предизвика. \r\nАдминистрацията на американския президент Доналд Тръмп, която настоява за сериозни промени в споразумението от 1994 година, вече сключи договореност с Мексико и заплашва да изключи Канада, ако тя откаже да се съгласи на условията до 30 септември. \r\n„Ще работим колкото е нужно, за да сключим правилното споразумение за Канада“, заяви Трюдо пред журналисти в ООН. Той неколкократно заяви, че е готов да се откаже от преговорите, вместо да подпише документ, който смята за лош. \r\nДвете страни са все още далеч по основните въпроси. В отделен коментар, посланикът на Канада във Вашингтон заяви, че по скалата от 1 до 10, шансовете за споразумение до 30 септември се оценяват на 5. \r\n„Ако не се случи до края на тази седмица, тогава ще продължим да работим и да се опитваме да сключим най-доброто споразумение за Канада“, заяви посланик Дейвид МакНоутън по време на събитие в Торонто. \r\nПреговорите се водят между екипи от двете страни, начело с търговския представител на САЩ Робърт Лайтхайзер и външния министър на Канада Кристия Фрийланд.  Йонислав Дочев", "date": "2018.09.26", "title": "Reuters: Джъстин Трюдо заяви, че ново споразумение за НАФТА не е гарантирано"}
{"url": "http://www.focus-news.net/news/2018/09/26/2571218/tass-frantsiya-iska-da-privleche-i-drugi-strani-v-grupata-na-g-7.html", "text": "Франция иска да привлече и други страни в групата на Г-7, да разшири Съвета за сигурност на ООН и ограничи възможността за налагане на вето в него от страните-постоянни членки предава  TACC . \r\nФранция, която през 2019 г. ще председателства  Групата на седемте (Г-7), иска да привлече към този международен формат други държави. Това заяви във вторник френският президент Еманюел Макрон пред общото политическо обсъждане на 73-ата сесия на Общото събрание на ООН. \r\n\"Искам да се преразгледа дълбоко формата, за да бъдат привлечени в него много други държави и да се работи върху нови форми на координация\" - каза Макрон. \r\nФренският лидер каза още, че основната тема на предстоящата среща на върха на Г-7 във Франция ще бъде  борбата срещу неравенството в доходите. Доходите в богатите страни са 50 пъти по-високи,  отколкото в бедните страни.  \"Възможно ли е да се постигне баланс в такива условия? Не и затова трябва да действаме. \" \r\nМакрон подчерта, че \"иска да обяви приоритетната тема в дневния ред на френското председателство на Г-7 в ООН\". Той обеща да се отчете другата година пред същата трибуна, като отбеляза, че времето когато страните от Г-7 са опраделяли съотношението на силите  в света.   \r\nГ-7 е неформален международен клуб, включващ Великобритания, Германия, Италия, Канада, САЩ, Франция и Япония. Срещата на върха на Г-7 ще се проведе в Биариц, Франция, през септември 2019 г. \r\nСпоред Макрон, съставът на Съвета за сигурност на ООН трябва да бъде разширен, за да отразява по-добре равновесието на силите в съвременния свят. \"Ще защитим разширяването на Съвета за сигурност в две категории от неговите членове, така че неговият състав да отразява сегашния баланс на властта\", каза той. Според него  Съвета за сигурност трябва \"да засили координацията на решенията като място, а не да бъде място, където има препятствия.\" \r\nМакрон счита, че правото на вето на постоянните членове на Съвета за сигурност трябва да се ограничава в случаите, когато става въпрос за мащабни бруталните престъпления. \"Ние ще направим така, до края на годината, това Общо събрание с две трети от гласовете на членовете си да успява да запази ограниченията на правото на вето в случаи на масови жестокости,\" - каза той. \r\nСъветът за сигурност на ООН има 15 членове. Сред тях - пет постоянни членове с право на вето: Великобритания, Китай, Русия, САЩ и Франция. Благодарение на правото на вето една страна може да блокира всяка смислена резолюция на Съвета за сигурност на ООН, независимо от това колко гласа общо са подадени в подкрепа на конкретен документ.  Юлиян Марков", "date": "2018.09.26", "title": "ТАСС: Франция иска да привлече и други страни в групата на Г-7"}
{"url": "http://www.focus-news.net/news/2018/09/26/2571582/afp-hasan-rouhani-zayavi-che-sasht-otnovo-shte-se-prisaedinyat-kam-yadrenoto-sporazumenie.html", "text": "Президентът на Иран Хасан Роухани прогнозира, че САЩ в крайна сметка ще се върнат в ядреното споразумение, заявявайки че разговорите през тази седмица в ООН са разкрили изолацията на американския му колега Доналд Тръмп, предава  AFP . \r\n„САЩ все някога, рано или късно, ще се върнат. Това не може да продължава“, заяви Роухани по време на пресконференция. \r\nТой отново повтори, че Иран ще остане в ядреното споразумение, докато страната му има полза от това.  Йонислав Дочев", "date": "2018.09.26", "title": "AFP: Хасан Роухани заяви, че САЩ отново ще се присъединят към ядреното споразумение"}
{"url": "http://www.focus-news.net/news/2018/09/26/2571589/beliyat-dom-kitayskata-namesa-v-sasht-dostigna-nepriemlivo-nivo.html", "text": "Намесата на китайското правителство в американската политика, медии и бизнес е достигнала „неприемливо ниво“, заяви представител на Белия дом, предава  AFP . \r\nПредставителят, който пожела анонимност, заяви пред журналисти, че Китай използва икономически, военни и информационни инструменти, за да разпространява влияние и да подкопава правителството на САЩ. \r\n„Тези действия достигнаха неприемливо ниво“, поясни той.  Йонислав Дочев", "date": "2018.09.26", "title": "Белият дом: Китайската намеса в САЩ достигна неприемливо ниво"}
{"url": "http://www.focus-news.net/news/2018/09/26/2571219/temata-za-detskoto-pravosadie-e-strategicheska-za-balgarskoto-pravitelstvo-obzor.html", "text": "Темата за детското правосъдие е стратегическа за българското правителство, защото поставя в центъра правата на детето и отговорността на държавата при тяхното гарантирането. Това заяви министърът на правосъдието Цецка Цачева по време на заключителната конференция по проект „Укрепване на правния и институционалния капацитет на съдебната система в сферата на Правосъдието за деца“, финансиран от Българо-швейцарската програма за сътрудничество. Министър Цачева коментира, че в рамките на проекта са за работа с деца са обучени 112 съдии, прокурори, полицейски служители и социални работници в страната. Изградени са 12 „сини стаи“ за щадящо изслушване на малолетни и непълнолетни. Цачева посочи, че се е пристъпило и към синхронизиране на системата за правосъдие за деца у нас с европейските и международни стандарти.  \r\nТя отбеляза още, че законодателната политика на България приема семейството като естествена среда, в която се отглежда и възпитава детето и припомни, че в тази връзка Министерството на правосъдието е изготвило промени в Наказателния кодекс, предвиждащи повишаване ефективността на превенцията и борбата със сексуалното насилие и със сексуалната експлоатация на деца, както и с детската порнография и укрепване защитата на жертвите на тези престъпления. При изпълнението на проекта са изготвени и допълнения в Наказателно процесуалния кодекс, които предвиждат щадящ режим за изслушване на деца в досег със съдебната система.   \r\n„Най-голямото предизвикателство бе изготвения през 2016 г. проект на  Закон за отклоняване от наказателно производство и налагане на възпитателни мерки на непълнолетни лица. Организирано бе широкото му обществено обсъждане през януари т.г. и се работи по преодоляване на спорните моменти по отношение режима на малолетните деца и ситуирането на Националната служба за възпитателна подкрепа“, заяви министър Цачева. По думите й работата по законопроекта продължава до намиране на най-точните решения в краткосрочен план.  \r\nПосланикът на Швейцария у нас Мюриел Берсе Коен допълни, че децата са нашето бъдеще и ние трябва непрекъснато да работим за подобряването на правната рамка, за да защитим техните права. Тя акцентира върху необходимостта обученията на магистрати и експерти да продължат и в бъдеще, а работата на пилотните съдилища по проекта да се ползва като насока за останалите в страната. \r\nПо проекта са създадени специализирани съдебни състави в 5 пилотни съдилища  - окръжните съдилища във Варна и Пловдив и районните съдилища във Варна, Пловдив и Козлодуй, в които работят голяма част от магистратите преминали през специализираното обучение. От ноември 2015 г. до сега те са разгледали общо над 5 200 граждански дела с участието на деца по повод развод по взаимно съгласие и по исков ред и недействителност на брака, изменение, ограничение или лишаване от родителски права, издръжка на дете, защита срещу домашно насилие, дела от Закона за закрила на детето – настаняване извън семейството.  Разгледаните от тези специализирани съдебни състави наказателни дела с участието на деца жертви, свидетели или правонарушители, са над 1100. \r\nОт своя страна зам.-министърът на правосъдието Евгени Стоянов коментира, че благодарение на финансовата помощ на Българо-швейцарската програма за сътрудничество по проекта са изградени и оборудвани 12 помещения за щадящо изслушване на малолетни и непълнолетни по граждански и наказателни производства. По думите му председателите на окръжните и районните съдилища във Варна, Плевен, Козлодуй, Враца, Хасково, Смолян, Добрич, Разград, Силистра, Кърджали, Търговище и Ловеч са създали организация, така че сините стаи да се ползват, както от съда и прокуратурата, така и от полицейските органи и социални служби в съдебните им райони.  Стоянов добави, че 26 деца са били изслушани в първите 4 „сини стаи“, които са открити между 2016 г. и началото на 2018 г. във Варна, Плевен, Козлодуй и Враца. От тях 18 са малолетни и 8 са непълнолетни. Зам.-министърът уточни, че децата са били изслушани в щадяща среда, близка до семейната, от обучен експерт, така че да бъдат предпазени от стреса, който биха изпитали в строгата атмосфера на съдебните сгради или полицейски управления и далеч от евентуален насилник или възрастен свидетел, от който биха могли да изпитват страх.", "date": "2018.09.26", "title": "Темата за детското правосъдие е стратегическа за българското правителство (ОБЗОР)"}
{"url": "http://www.focus-news.net/news/2018/09/26/2571220/izvestiya-gotvi-se-otmyana-na-sanktsiite-zabranyavashti-poseshteniyata-v-sasht-na-ruski-parlamentaristi.html", "text": "Готви се отмяна на санкциите забраняващи посещенията в САЩ на руски парламентаристи, пише руският вестник  “Известия“ . \r\nРепубликанският сенатор Кентъки Ранд Пол е подготвил законопроект, който включва премахването на част от санкциите срещу Русия. \r\nСпоред американските медии, документът ще бъде представен на среща на сенатската комисия по външните отношения в сряда, 26 септември. Тя предвижда премахването на забраната за влизане в САЩ на руски парламентаристи в замяна на премахването на подобна мярка срещу Конгреса от страна на Москва. \r\nПредставителят на сенатора Серджо Гор обясни, че Пол се застъпва за развитието на диалога и двустранните отношения, които са \"жизненоважни за световния мир\". Той подчерта, че това е особено важно за САЩ и Русия, които контролират над 90% от всички ядрени оръжия в света.  Юлиян Марков", "date": "2018.09.26", "title": "Известия: Готви се отмяна на санкциите забраняващи посещенията в САЩ на руски парламентаристи"}
{"url": "http://www.focus-news.net/news/2018/09/26/2571221/the-times-roman-abramovich-e-obvinen-v-prane-na-pari-ot-shveytsarskata-politsiya.html", "text": "Руският милиардер Роман Абрамович беше обвинен в пране на пари и връзки с организираната престъпност в изтекъл швейцарски полицейски доклад, пише британският вестник  The Times . \r\nЗаявлението на собственика на Челси за швейцарско гражданство бе оттеглено, след като в доклада се казва, че той се смята за заплаха за обществената безопасност и потенциално опетняване на репутацията на страната. \r\nРоман  Абрамович, чието състояние възлиза на  9 млрд лири,не  се е появявал във Великобритания, след като не успя да поднови визата си тази година, когато се повиши напрежението между Лондон и Москва. След това той отложи схема за 1 млрд. лири за реконструкция на стадиона  \"Стамфорд Бридж\" на Челси, цитирайки \"настоящия неблагоприятен инвестиционен климат\". През май той взе израелското гражданство, след като опитът за преместване в Швейцария се провали. \r\nШвейцарският полицейски доклад е изтекъл в най-големите вестници в страната в началото на годината, но адвокатите на Абрамович са успели да се сдобият със заповед да предотвратят публикуването. Заповедта бе отхвърлена в понеделник. В доклада се казва, че Абрамович е  известен с \"предполагаемо пране на пари и предполагаеми контакти с престъпни организации\". \r\nВ доклада се твърди: \"Имаме няколко полицейски информации, които показват, че Роман Абрамович има контакти с руски престъпни организации. Смятаме, че присъствието му в Швейцария е заплаха за обществената безопасност и риск за репутацията на Швейцария. \"  Юлиян Марков", "date": "2018.09.26", "title": "The Times: Роман Абрамович е обвинен в „пране на пари“ от швейцарската полиция"}
{"url": "http://www.focus-news.net/news/2018/09/26/2571217/amerikanskiyat-prezident-donald-tramp-vze-na-pritsel-globalizatsiyata-pishe-ruskiyat-ezhednevnik-nezavisimaya-gazeta.html", "text": "От трибуната той критикува системата на многостранната дипломация и, между другото, самата ООН. \r\nТой критикува системата на многостранна дипломация и самия процес на ООН и неговите институции, като например Съвета по правата на човека и Международния наказателен съд, макар и не толкова рязко, както при дебютната си реч пред Общото събрание миналата година. Очевидно, както каза постоянният представител на САЩ в Обединените нации Ники Хейли, тя повече или по-малко успя да убеди президента за стойността на тази организация. В края на краищата Хейли успя да убеди Съвета за сигурност на ООН да затегне санкциите срещу Пхенян. \r\nЩо се отнася до Северна Корея, Тръмп подчертава \"огромния напредък\", постигнат от неговата администрация в севернокорейския въпрос. \"Ракетите от Северна Корея вече не летят във всички посоки и военните инсталации се разглобяват\", отбеляза той с удовлетворение. Похвалата за Ким Чен-ун звучеше точно една година след като от същата трибуната Тръмп заплаши, че ще унищожи Северна Корея и нейния лидер, наречен „Rocketman“. \r\nРъководителят на Белия дом отхвърли идеологията на глобализма, говори за условията на подготвения от неговата администрация нов договор между Израел и Палестина, разкритикува \"социалистическия режим във Венецуела, който донесе на богатата на петрол страна  бедност.\" Той също така обеща да продължи курса на протекционизъм в търговията и нови санкции срещу държави, кампании и отделни лица. \r\nВ тази връзка, не се размина споменаването на  Иран, чийто петролни приходи Тръмп заплашва да намали до нула с помощта на енергийни санкции, които ще бъдат възобновени на 5 ноември. Според него Техеран използва приходите от износа на петрол, за да спонсорира световния тероризъм и да подкопае мира в целия Близък Изток, особено в Сирия.  Юлиян Марков", "date": "2018.09.26", "title": "„Независимая газета“: Доналд Тръмп взе на прицел глобализацията"}
{"url": "http://www.focus-news.net/news/2018/09/26/2571223/speshni-promeni-v-nk-zaradi-nelegalnite-aktsizni-stoki-obzor.html", "text": "В Министерството на финансите се проведе среща между министъра на финансите Владислав Горанов, министъра на вътрешните работи Младен Маринов, министъра на правосъдието Цецка Цачева, главния прокурор Сотир Цацаров, директора на Агенция „Митници“ Георги Костов и председателите на комисии в Народното събрание Данаил Кирилов и Емил Димитров. Темата на разговора беше контролът на производството на акцизни стоки и необходимите в тази връзка промени в акцизното законодателство.  Министър Владислав Горанов  заяви, че парламентът трябва максимално бързо да започне разглеждането на законодателни изменения, които да преодолеят празнотите в Наказателния кодекс.  Финансовият министър уточни, че целта на проведената среща е била създаването на организация на дефицитите в НК. „Тук според мен ролята на Българския парламент е максимално бързо да започне разглеждането на законодателни изменения, които да преодолеят празнотите в наказателното законодателство, което да даде възможност за разкритие и поемане на наказателна отговорност за определен тип дейности“, заяви още министър Горанов. \r\nОт своя страна  главният прокурор  Сотир Цацаров  коментира, че необходимите промени в акцизното законодателство са закъснели, но все още необходими. Той поясни, че от прокуратурата предлагат промени в няколко насоки - Наказателният кодекс да преследва нелегалното производство на акцизни стоки, а не само държането или продажбата им; промяна в дефиницията на изпълнителното деяние „продавам“. Като то трябва да бъде заменено с „разпространявам под каквото и да е форма“. Третото предложение е въвеждане на регистрационен режим по отношение на машините и съоръженията, които са необходими за производство на такива стоки, тъй като съществуващия свободен пазар дава възможност нелегалното производство - било на алкохол или цигари- да бъде мобилно и да се извършва както на територията на страната, така и в чужбина. Министърът на правосъдието Цецка Цачева  заяви, че в спешен порядък, още в по-късните часове на вторник експертна група от Министерство на правосъдието заедно с представители на прокуратурата и на Министерството на финансите ще имат задача да изработят законопроект за промени в чл. 234 на Наказателния кодекс. Срокът за изработването е краят на другата седмица, след което ще бъде предоставен на народните представители. По думите й само чрез административно наказателните уредби не може да бъде предотвратено незаконното производство на акцизни стоки, тъй като в държавата липсва информация за нарушения до момента на проверките. \r\nПредседателят на правната комисия и народен представител от ПП ГЕРБ  Данаил Кирилов  заяви, че нелегалното производство на акцизни стоки е обект само на административно наказателна отговорност, като според него депутатите ще приемат да криминалиизрат това деяние. Кирилов ще докладва на коалиционните партньори подробности от проведената среща, а най-вероятно следващия вторник ще им представи и готови текстове, за да получат съдействието на патриотите в парламента. По думите му предмет на парламентарен дебат ще бъде дали „държавната наказателна репресия“ да бъде разширена и в частта детайли на производството.  \r\nОтносно проверките на Агенция „Митници“ в складовете край Карнобат и дали не е трябвало и митничар да следи дейността на „Винпром Карнобат“, Владислав Горанов коментира, че не може на всеки ъгъл и кран да се постави митничар. По думите му, след като е констатирано нарушение от Министерство на финансите са предприети мерки. Министърът поясни, че установеният нелегален спиртопровод не е съществувал, когато на завода е издаден лиценз от Министерството и допълни, че кракът е поставен допълнително. Той заяви, че категорично в случая става дума за нарушаване на технологичната схема на данъчния склад и от Горанов добави, че Министерството ще предприеме съответните действия от гледна точка на закона и похвали Агенция „Митници“ за добре свършената работа.", "date": "2018.09.26", "title": "Спешни промени в НК заради нелегалните акцизни стоки (ОБЗОР)"}
{"url": "http://www.focus-news.net/news/2018/09/26/2571586/ria-novosti-kitay-otgovori-na-obvineniyata-na-sasht-za-namesa-v-izborite.html", "text": "Китай не се меси във вътрешните работи на другите страни и не приема безпочвените обвинения по свой адрес, заяви министърът на външните работи на Китай Ван И по време на заседание на Съвета за сигурност на ООН, предава  РИА Новости . \r\n„Не сме се месили и няма да се месим във вътрешните дела на други страни. Отказваме да приемаме подобни безпочвени обвинения по отношение на Китай. Също така призоваваме другите страни да уважават Устава на ООН и да не се месят във вътрешните работи на други държави“, заяви Ван И. \r\nТой подчерта, че Китай винаги се е придържал към принципа на ненамеса във вътрешните работи на други страни. „Това е традиция на външната политика на Китай“, добави дипломатът. \r\nПо-рано през деня президентът на САЩ Доналд Тръмп заяви, че Китай ще направи опит да се намеси в предстоящите междинни избори за Конгрес през ноември.  Йонислав Дочев", "date": "2018.09.26", "title": "РИА Новости: Китай отговори на обвиненията на САЩ за намеса в изборите"}
{"url": "http://www.focus-news.net/news/2018/09/26/2571214/vzglyad-zashto-nikoga-nyama-da-prostyat-na-donald-tramp-otkaza-ot-globalizma.html", "text": "Защо никога няма да простят на Доналд Тръмп отказа от глобализма, пише руският ежедневник  “Взгляд“ . \r\nРечта на Доналд Тръмп в ООН отразява цялата двойственост на личното му положение и настоящата роля на САЩ в света. Несъмнените икономически успехи на Тръмп се изравняват с най-силната агитация срещу него в Щатите и на Запад като цяло. В същото време, причината за  атаки срещу Тръмп е на повърхността - това са неговите възгледи за глобализацията, вярност към които той потвърдени в речта си пред Общото събрание на ООН. \r\nПоложението е различно – става дума  за начина , по който Тръмп се възприема от потребителите на международните , най-вече англосаксонските медии. Американски и европейски медии представят Тръмп като некомпетентен ексцентричен, който се държи по света като слон в стъкларски магазин, мразен от повечето от собствения си народ, а дори и случайно попаднал в президентството, което, освен това,във всеки един момент може да загуби поради импийчмънт. Това е виртуалната реалност, в която мнозина вярват, включително и в залата на Общото събрание на ООН. Затова те се смеят на Тръмп. Въпреки че всъщност Тръмп каза абсолютната истина: \r\n\"Пазарът на акции се увеличава, безработицата пада. Увеличихме сигурността на нашите граници, започнахме да изграждаме стена на границата. Скоро нашата военна индустрия ще стане по-мощна от всякога. \" \r\nПо времето на избора му  позициите на САЩ като световен хегемон са безвъзвратно загубени, както и отношението към тях в света продължава да се влошава. Позициите в Близкия изток са сериозно засегнати в резултат на безумната  политика на Вашингтон и поради нарастващото влияние на Русия, която умело се възползва от ситуацията. \r\nОтношенията с Европа са обтегнати, преговорите за трансатлантическото партньорство, на които заложи Обама се провалиха , а принудата  ЕС да окаже натиск върху Русия в причини сериозно недоволство в Стария свят,. Отношенията с Русия бяха напълно развалени след неуспешния опит тя да бъде изолирана. Сближаването между Москва и Пекин набира скорост. Тоест, всичко е загубено още преди Тръмп. \r\nТръмп се нуждаеше от натиска върху Северна Корея за получаване на отстъпки  в геополитическата и търговската и икономическа война с Китай. И поради тази причина дори изпрати самолетоносачи до бреговете на Корея и намекна за възможността за военно решение на \"ядрения проблем\". Дали Тръмп е получил отстъпки от Китай? Временно - да, но търговската война между Вашингтон и Пекин така или иначе вече започна. \r\nСега Тръмп заплашва Иран, безсмислено го нарече спонсор на \"световния тероризъм\". Иран е цел за него, не защото иска да започне нова война в Близкия изток, а защото чрез нагнетяване на \"иранската тема» той очаква да върне в САЩ ролята на главен посредник в Близкия изток, за да възстановят загубеното от саудитците - основните противници на Иран, доверие в САЩ , за натиск върху Европа, разчитаща на печелившите ирански договори. \r\nСтрого погледнато, точно за отхвърлянето на идеологията на глобализма, Тръмп е мразен от глобалистическия елит. Ето защо те се опитват да подкопаят властта му в САЩ и да го направят за посмешище на световната арена - и в тази война не може да има примирие.  Юлиян Марков", "date": "2018.09.26", "title": "„Взгляд“ Защо никога няма да простят на Доналд Тръмп отказа от глобализма"}
{"url": "http://www.focus-news.net/news/2018/09/26/2571225/voleybol-teodor-salparov-e-parvi-sred-zashtitnitsite-sled-vtorata-faza-na-svetovnoto-parvenstvo.html", "text": "Волейбол:Теодор Салпаров е първи сред защитниците след втората фаза на Световното първенство. 36-годишният опитен волейболист, който играе като либеро, е със средно 2,31 перфектни спасявания на гейм (общо 65).  След Салпаров в подреждането са Талес Хос (Бразилия), полякът Павел Заторски и французинът Женя Гребенников. Нападателят Тодор Скримов е на седмо място при изпълнителите на начален удар на световното първенство със средно 0,39 аса на гейм (общо 11), а Георги Сеганов е на седмата позиция при разпределителите.  25-годишният волейболист е със средно 4,18 перфектни паса на гейм.", "date": "2018.09.26", "title": "Волейбол: Теодор Салпаров е първи сред защитниците след втората фаза на Световното първенство"}
{"url": "http://www.focus-news.net/news/2018/09/26/2571227/tsenata-na-prirodniya-gaz-za-potrebitelite-shte-se-povishi-s-okolo-8-ot-oktomvri-obzor.html", "text": "Повишаването на цената на природния газ за битови и бизнес потребители ще бъде с не повече от 8%. Това заяви председателят на Комисията за енергийно и водно регулиране доц. Иван Иванов след открито заседание на енергийния регулатор, на което бе обсъдено заявлението на „Булгаргаз“ ЕАД за утвърждаване на цената на природния газ за IV-тото тримесечие на 2018 г. \"Булгаргаз\" внесе предложение в Комисията за увеличение на природния газ от 1 октомври 2018г. с 13.89% или 456.65 лв. за 1000 куб. м без цени за достъп, пренос, акциз и ДДС. От обществения доставчик обосноваха искането си с очакваните по-високи доставни цени на природния газ от внос, по-високия курс на щатския долар спрямо лева, както и в резултат на акумулирания ефект от утвърдената продажна цена за 3-ото тримесечие на 2018 г., която е по-ниска от разходите за доставка. Регулаторът подкрепи това искане, като уточни, че според разчетите то ще доведе до около 8% поскъпване на сметките за газ на битовите потребители и бизнеса. На въпрос защо не са взети осреднени цени на котировките на алтернативните горива, който беше зададен и от омбудсмана Мая Манолова, председателят на КЕВР заяви, че изчисленията, които са направени от заявителя и след това от експерти на КЕВР са приети така, както изисква нормативът. Иванов заяви още, че ако повишението на цената на природния газ се задържи в рамките на 5% за първото тримесечие на 2019 година, няма да има допълнително увеличение на цените на топлинна енергия. \r\nПо думите му Комисията за енергийно и водно регулиране е намерила необходимия буфер, поради това, че има излишък от средства и към момента докладът е с предложение да не се променя цената на електрическата енергия, като в случая КЕВР се явява като стабилизиращ фактор. Иванов допълни още, че когато КЕВР има възможност за въздействие го прави в името на обществения интерес \r\nОмдусманът на Република България Мая Манолова призова за пълна прозрачност при работата и решенията на КЕВР и заяви, че всяка една десета от увеличението на цената на природния газ трябва да може да бъде проверена и обоснована. Окончателно решение за цената на природния газ регулаторът ще вземе на закрито заседание в края на този месец. \r\nЦветелин ДИМИТРОВ", "date": "2018.09.26", "title": "Цената на природния газ за потребителите ще се повиши с около 8% от октомври (ОБЗОР)"}
{"url": "http://www.focus-news.net/news/2018/09/26/2571216/moskovskiy-komsomolets-donald-tramp-zabravi-za-rusiya-pred-obshtoto-sabranie-na-oon.html", "text": "Доналд Тръмп „забрави“ за Русия пред Общото събрание, пише руският ежедневник „Московский Комсомолец“ \r\nРечта на американския президент Доналд Тръмп на Общото събрание на ООН предизвика много дискусии през първите няколко часа. Сред най-важните въпроси за Русия е препоръката да се търсят други доставчици, която Тръмп даде на Германия, както и критиките на страните с комунистическа и социалистическа система. Експерти обясниха за изданието, какво имаше предвид американския президент. \r\nРечта на Тръмп в Общото събрание на ООН започна с похвала за себе си: американският президент отбеляза, че за по-малко от две години той успя да постигне повече от всеки от предшествениците си като държавен глава. \r\n„Тръмп започна предизборната програма: точно преди една година той вече беше казал същото. Може да се заключи, че той продължава към старите си предизборни обещания и прави някои \"заготовки\" за бъдещето, за следващите избори, - обясни в разговор с кореспондент  на вестника  политическият анализатор Алексей Мухин  думите на американския президент за собствените му постижения. \r\nВ залата на Общото събрание на ООН тези думи предизвикаха смях, но самият Тръмп го прие като \"нормално\" и продължи изпълнението. След като президентът обсъди работата на собствената си администрация, той обърна внимание на въпросите на външната политика. Най-ревностни бяха думите му за недопустимостта на комунистическата и социалистическата система. \r\n\"Почти навсякъде, където бяха тествани социализмът или комунизмът, те доведоха до корупция, страдание и упадък. Стремежът на социалистите към власт води до разширяване, инвазия и потисничество. Всички страни по света трябва да устоят на социализма и страданията, които носи \", каза Тръмп. \r\nВъпреки че потребителите на социални мрежи вече смятат тези думи за камъче в руската градина, експертите са сигурни, че американският лидер е имал предвид много различни страни. \r\n„Доналд Тръмп е противник на комунизма. Но трябва да разберете някои от нюансите. За него съвременната Русия не е комунистическа страна, а по-скоро наследник на Руската империя, със специален път и специална роля на църквата. Ето защо е малко вероятно той да хвърли камък по Русия. Друго нещо е, че Тръмп е нарекъл списъка на враговете си на световната сцена и Русия не е сред тях. За него врагът е Иран и Венецуела и е било необходимо да се обясни с какво точно са лоши. Беше необходимо да се критикува режимът на Мадуро, който доведе Венецуела на ръба на колапса. Така се появи антикомунистическа теория. За нас това няма нищо общо, освен че Русия има свои собствени интереси във Венецуела \", обясни политическият анализатор Алексей Макаркин. \r\nСпоред него, не трябва да се приемат твърде сериозно и думите на Тръмп за икономическата зависимост на Германия от руските доставки. Редакцията припомня, че  Доналд Тръмп  заяви, че Германия трябва да се пренасочи към други източници за снабдяване с енергия, иначе става зависима от Русия. \r\n„За Тръмп \"Северен поток\" е преди всичко икономически и не политически проблем. За него това е конкуренция \", добави Макаркин. \r\nПо-рано официалният представител на руското външно министерство Мария Захарова заяви, че думите на Тръмп засягат не само САЩ, но и всички страни по света. \r\n\"Русия очевидно реши да не я споменава изобщо. Той каза само, че Германия трябва незабавно да се преориентира към други енергийни възможности, в противен случай ще зависи от Русия. На тези думи, делегацията на Германия се кикотеше \", - каза Захарова.  Юлиян Марков", "date": "2018.09.26", "title": "„Московский Комсомолец“: Доналд Тръмп „забрави“ за Русия пред Общото събрание на ООН"}
{"url": "http://www.focus-news.net/news/2018/09/26/2571230/emsc-registrirano-e-zemetresenie-s-magnitud-59-v-rayona-na-ostrovite-fidzhi.html", "text": "Регистрирано е земетресение с магнитуд 5.7 в района на островите Фиджи, показва справка на страницата на  Европейския средиземноморски сеизмологичен институт . \r\nЗеметресението е станало в 12:37 местно време ( 3:37 българско време) на 371 километра източно от столицата Сува на дълбочина 568 километра. Земетресението е усетено на островите в района на епицентъра. Няма информация за пострадали хора и нанесени материални щети. Не е обявена опасност от възникване на цунами.  Юлиян Марков", "date": "2018.09.26", "title": "EMSC: Регистрирано е земетресение с магнитуд 5.9 в района на островите Фиджи"}
{"url": "http://www.focus-news.net/news/2018/09/26/2571231/ovladeni-sa-pozharite-v-tets-sliven-i-na-teritoriyata-na-zavod-dinamo-obzor.html", "text": "Овладени са пожарите в ТЕЦ - Сливен и на територията на завод „Динамо“. Това съобщи на брифинг комисар Владимир Демирев - директор на Регионалната дирекция „Пожарна безопасност и защита на населението” в Сливен.  \r\nСедем пожарни автомобила на районните служби в Сливен, Нова Загора и Ямбол са гасили цяла нощ няколко огнища в индустриалната зона на град Сливен. „Пожарната обстановка на територията на цялата сливенска област на 24 септември е била изключително сложна. За едно денонощие пожарни екипи са ликвидирали 22 произшествия, сигналите за които са получени след 20.00 часа, като силният вятър е създал сериозни пречки на екипите за бързото им овладяване и е създал предпоставки за разгаряне и опасност огънят да се пренесе върху други обекти“, обясни комисар Демирев.  \r\nТой уточни, че в двора на ТЕЦ - Сливен са се запалили бали със слама, които бързо са се разгорели. „Най-вероятната причина е близостта на балите до складирани въглища, които са част от производствения процес в ТЕЦ-а. Според самата специфика на въглищата те имат способността да се самозапалват. Започнал е вчера такъв процес, при който служители на предприятието са разтиквали с гребла въглищата, като вследствие на силния вятър е прехвръкнал запален въглен към балите със слама“, обясни комисар Демирев. По думите му предстои да се направи обследване по случая, за да се провери дали е имало нарушения при съхранението на горимите материали. \r\n„В завод „Динамо“ са горели общо четири обекта - три склада и леярски цех, като най-пострадал е единият от складовете с размери 12 на 30 метра, който е изгорял изцяло. В него са се съхранявали стари материали и машини. От втория склад са изгорели около 40 кв. м. от конструкцията, като няма значителни щети по складираните изделия. Пожарът в леярския цех е започнал от дървени материали в приземните етажи, като по въздухопровод се е пренесъл в подпокривното пространство, където е нанесъл щети на около 5 кв. м.“, обясни комисар Демирев. Той уточни, че останалите щети са около 11 декара сухи треви и отпадъци на територията най-вече на завод „Динамо“. По думите на директора на РДПБЗН най-вероятната причина са електрическите проводници, които са бил точно над мястото за изхвърляне на отпадъци и които вследствие на силния вятър са се запалили от получена искра. \r\nМинистърът на вътрешните работи Младен Маринов коментира, че няма данни за умишлено предизвикване на пожарите.", "date": "2018.09.26", "title": "Овладени са пожарите в ТЕЦ - Сливен и на територията на завод „Динамо“ (ОБЗОР)"}
{"url": "http://www.focus-news.net/news/2018/09/26/2571232/pregled-na-osnovnite-temi-v-ruskiya-pechat-agentsiya-fokus.html", "text": "Защо никога няма да простят на Доналд Тръмп отказа от глобализма, пише руският ежедневник  “Взгляд“ . \r\nРечта на Доналд Тръмп в ООН отразява цялата двойственост на личното му положение и настоящата роля на САЩ в света. Несъмнените икономически успехи на Тръмп се изравняват с най-силната агитация срещу него в Щатите и на Запад като цяло. В същото време, причината за  атаки срещу Тръмп е на повърхността - това са неговите възгледи за глобализацията, вярност към които той потвърдени в речта си пред Общото събрание на ООН. \r\nПоложението е различно – става дума  за начина , по който Тръмп се възприема от потребителите на международните , най-вече англосаксонските медии. Американски и европейски медии представят Тръмп като некомпетентен ексцентричен, който се държи по света като слон в стъкларски магазин, мразен от повечето от собствения си народ, а дори и случайно попаднал в президентството, което, освен това,във всеки един момент може да загуби поради импийчмънт. Това е виртуалната реалност, в която мнозина вярват, включително и в залата на Общото събрание на ООН. Затова те се смеят на Тръмп. Въпреки че всъщност Тръмп каза абсолютната истина: \r\n\"Пазарът на акции се увеличава, безработицата пада. Увеличихме сигурността на нашите граници, започнахме да изграждаме стена на границата. Скоро нашата военна индустрия ще стане по-мощна от всякога. \" \r\nПо времето на избора му  позициите на САЩ като световен хегемон са безвъзвратно загубени, както и отношението към тях в света продължава да се влошава. Позициите в Близкия изток са сериозно засегнати в резултат на безумната  политика на Вашингтон и поради нарастващото влияние на Русия, която умело се възползва от ситуацията. \r\nОтношенията с Европа са обтегнати, преговорите за трансатлантическото партньорство, на които заложи Обама се провалиха , а принудата  ЕС да окаже натиск върху Русия в причини сериозно недоволство в Стария свят,. Отношенията с Русия бяха напълно развалени след неуспешния опит тя да бъде изолирана. Сближаването между Москва и Пекин набира скорост. Тоест, всичко е загубено още преди Тръмп. \r\nТръмп се нуждаеше от натиска върху Северна Корея за получаване на отстъпки  в геополитическата и търговската и икономическа война с Китай. И поради тази причина дори изпрати самолетоносачи до бреговете на Корея и намекна за възможността за военно решение на \"ядрения проблем\". Дали Тръмп е получил отстъпки от Китай? Временно - да, но търговската война между Вашингтон и Пекин така или иначе вече започна. \r\nСега Тръмп заплашва Иран, безсмислено го нарече спонсор на \"световния тероризъм\". Иран е цел за него, не защото иска да започне нова война в Близкия изток, а защото чрез нагнетяване на \"иранската тема» той очаква да върне в САЩ ролята на главен посредник в Близкия изток, за да възстановят загубеното от саудитците - основните противници на Иран, доверие в САЩ , за натиск върху Европа, разчитаща на печелившите ирански договори. \r\nСтрого погледнато, точно за отхвърлянето на идеологията на глобализма, Тръмп е мразен от глобалистическия елит. Ето защо те се опитват да подкопаят властта му в САЩ и да го направят за посмешище на световната арена - и в тази война не може да има примирие. \r\n*** Доналд Тръмп „забрави“ за Русия пред Общото събрание, пише руският ежедневник „Московский Комсомолец“ \r\nРечта на американския президент Доналд Тръмп на Общото събрание на ООН предизвика много дискусии през първите няколко часа. Сред най-важните въпроси за Русия е препоръката да се търсят други доставчици, която Тръмп даде на Германия, както и критиките на страните с комунистическа и социалистическа система. Експерти обясниха за изданието, какво имаше предвид американския президент. \r\nРечта на Тръмп в Общото събрание на ООН започна с похвала за себе си: американският президент отбеляза, че за по-малко от две години той успя да постигне повече от всеки от предшествениците си като държавен глава. \r\n„Тръмп започна предизборната програма: точно преди една година той вече беше казал същото. Може да се заключи, че той продължава към старите си предизборни обещания и прави някои \"заготовки\" за бъдещето, за следващите избори, - обясни в разговор с кореспондент  на вестника  политическият анализатор Алексей Мухин  думите на американския президент за собствените му постижения. \r\nВ залата на Общото събрание на ООН тези думи предизвикаха смях, но самият Тръмп го прие като \"нормално\" и продължи изпълнението. След като президентът обсъди работата на собствената си администрация, той обърна внимание на въпросите на външната политика. Най-ревностни бяха думите му за недопустимостта на комунистическата и социалистическата система. \r\n\"Почти навсякъде, където бяха тествани социализмът или комунизмът, те доведоха до корупция, страдание и упадък. Стремежът на социалистите към власт води до разширяване, инвазия и потисничество. Всички страни по света трябва да устоят на социализма и страданията, които носи \", каза Тръмп. \r\nВъпреки че потребителите на социални мрежи вече смятат тези думи за камъче в руската градина, експертите са сигурни, че американският лидер е имал предвид много различни страни. \r\n„Доналд Тръмп е противник на комунизма. Но трябва да разберете някои от нюансите. За него съвременната Русия не е комунистическа страна, а по-скоро наследник на Руската империя, със специален път и специална роля на църквата. Ето защо е малко вероятно той да хвърли камък по Русия. Друго нещо е, че Тръмп е нарекъл списъка на враговете си на световната сцена и Русия не е сред тях. За него врагът е Иран и Венецуела и е било необходимо да се обясни с какво точно са лоши. Беше необходимо да се критикува режимът на Мадуро, който доведе Венецуела на ръба на колапса. Така се появи антикомунистическа теория. За нас това няма нищо общо, освен че Русия има свои собствени интереси във Венецуела \", обясни политическият анализатор Алексей Макаркин. \r\nСпоред него, не трябва да се приемат твърде сериозно и думите на Тръмп за икономическата зависимост на Германия от руските доставки. Редакцията припомня, че  Доналд Тръмп  заяви, че Германия трябва да се пренасочи към други източници за снабдяване с енергия, иначе става зависима от Русия. \r\n„За Тръмп \"Северен поток\" е преди всичко икономически и не политически проблем. За него това е конкуренция \", добави Макаркин. \r\nПо-рано официалният представител на руското външно министерство Мария Захарова заяви, че думите на Тръмп засягат не само САЩ, но и всички страни по света. \r\n\"Русия очевидно реши да не я споменава изобщо. Той каза само, че Германия трябва незабавно да се преориентира към други енергийни възможности, в противен случай ще зависи от Русия. На тези думи, делегацията на Германия се кикотеше \", - каза Захарова. \r\n*** От трибуната той критикува системата на многостранната дипломация и, между другото, самата ООН. \r\nТой критикува системата на многостранна дипломация и самия процес на ООН и неговите институции, като например Съвета по правата на човека и Международния наказателен съд, макар и не толкова рязко, както при дебютната си реч пред Общото събрание миналата година. Очевидно, както каза постоянният представител на САЩ в Обединените нации Ники Хейли, тя повече или по-малко успя да убеди президента за стойността на тази организация. В края на краищата Хейли успя да убеди Съвета за сигурност на ООН да затегне санкциите срещу Пхенян. \r\nЩо се отнася до Северна Корея, Тръмп подчертава \"огромния напредък\", постигнат от неговата администрация в севернокорейския въпрос. \"Ракетите от Северна Корея вече не летят във всички посоки и военните инсталации се разглобяват\", отбеляза той с удовлетворение. Похвалата за Ким Чен-ун звучеше точно една година след като от същата трибуната Тръмп заплаши, че ще унищожи Северна Корея и нейния лидер, наречен „Rocketman“. \r\nРъководителят на Белия дом отхвърли идеологията на глобализма, говори за условията на подготвения от неговата администрация нов договор между Израел и Палестина, разкритикува \"социалистическия режим във Венецуела, който донесе на богатата на петрол страна  бедност.\" Той също така обеща да продължи курса на протекционизъм в търговията и нови санкции срещу държави, кампании и отделни лица. \r\nВ тази връзка, не се размина споменаването на  Иран, чийто петролни приходи Тръмп заплашва да намали до нула с помощта на енергийни санкции, които ще бъдат възобновени на 5 ноември. Според него Техеран използва приходите от износа на петрол, за да спонсорира световния тероризъм и да подкопае мира в целия Близък Изток, особено в Сирия. \r\n*** Готви се отмяна на санкциите забраняващи посещенията в САЩ на руски парламентаристи, пише руският вестник  “Известия“ . \r\nРепубликанският сенатор Кентъки Ранд Пол е подготвил законопроект, който включва премахването на част от санкциите срещу Русия. \r\nСпоред американските медии, документът ще бъде представен на среща на сенатската комисия по външните отношения в сряда, 26 септември. Тя предвижда премахването на забраната за влизане в САЩ на руски парламентаристи в замяна на премахването на подобна мярка срещу Конгреса от страна на Москва. \r\nПредставителят на сенатора Серджо Гор обясни, че Пол се застъпва за развитието на диалога и двустранните отношения, които са \"жизненоважни за световния мир\". Той подчерта, че това е особено важно за САЩ и Русия, които контролират над 90% от всички ядрени оръжия в света.", "date": "2018.09.26", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/09/26/2571222/the-guardian-donald-tramp-prizovava-sveta-da-se-otkazhe-ot-globalizma.html", "text": "Американският президент Доналд Тръмп призовава света да се откаже от глобализма, пише британският вестник  The Guardian . \r\nДоналд Тръмп призова други народи да отхвърлят глобализацията и да възприемат патриотизма в реч пред Обединените нации, прекъсната от подигравателен смях от други световни лидери, пише изданието. \r\nВ хода на бомбастичното обръщение Тръмп изтъкна постиженията на своето президентство, нахвърли се върху враговете си - най-вече Иран  и се противопостави на мултилатерализма в неговия духовен дом - Общото събрание на ООН. \r\nВ един от най-забележителните моменти в историята на годишната среща на върха на ООН залата избухна в спонтанен смях след твърдението на Тръмп, че \"за по-малко от две години администрацията ми е постигнала повече от почти всяка администрация в историята на нашата страна\". \r\nЯвно изненадан, Тръмп каза: \"Не очаквах тази реакция, но това е добре.\" \r\n„Америка се управлява от американци - каза Тръмп. \"Ние отхвърляме идеологията на глобализма и прегръщаме доктрината на патриотизма\". \r\nВ своя акцент върху суверенитета 34-минутната реч отразява голяма част от първата му реч на Общото събрание на ООН миналата година. \r\nОсновната тема на речта на Тръмп обаче беше патриотизмът и той призова държавите да се съсредоточат върху собствените си национални интереси. \r\nТой каза: \"Навсякъде по света отговорните народи трябва да се защитават срещу заплахи за суверенитета не само от глобалното управление, но и от други форми на принуда и господство\". \r\nТонът и темата на речта бяха в пряко противоречие с лидерите, които го предхождаха и го последваха на подиума. Генералният секретар на ООН Антонио Гутериш заяви, че \"демократичните принципи са под обсада\". \r\nТой каза: \"Светът е по-свързан, но обществата стават все по-фрагментирани. Предизвикателствата растат навън, докато много хора се обръщат навътре. Мултилатерализмът е подложен на огън точно когато имаме нужда от него най-много. \"  Юлиян Марков", "date": "2018.09.26", "title": "The Guardian: Доналд Тръмп призовава света да се откаже от глобализма"}
{"url": "http://www.focus-news.net/news/2018/09/26/2571224/the-independent-badeshto-leybaristko-pravitelstvo-tryabva-da-otlozhi-brekzit-kato-udalzhi-deystvieto-na-chlen-50.html", "text": "Бъдещо лейбъристко правителство трябва да отложи Брекзит, като удължи действието на член 50 ако спечели бързи предсрочни избори, заяви Емили Торнбери – външен министър в сянка на лейбъристите, пише  The Independent . \r\nТя настоя, че Обединеното кралство не може да напусне ЕС \"при сегашните обстоятелства\", като по този начин посочи каква трябва да е предизборната стратегия на лейбъристите. \r\n\"В нашия манифест трябва да кажем, че ще се придържаме към резултата от референдума, очевидно обаче  не можем да напуснем при настоящите обстоятелства, трябва да удължим член 50 за неопределено време\", каза тя на заседание на конференцията. \r\nЛейбъристите  ще започнат отново преговорите, като отидат в Брюксел и заявят, че \"възрастните са се появили сега, да седнем и да говорим\". \r\nТова са първите коментари в подобна посока, а именно, че ако Лейбъристката партия успее да спечели  изборите, часовникът за Брекзит ще трябва да бъде спрян. \r\nСмята се, че ЕС вероятно би се съгласил с искане за удължаване на член 50, за да позволи на ново правителство да представи своите предложения за излизане, но това би изисквало съгласието на всички останали 27 държави от ЕС. \r\nРазвитието дойде, след като Сър Киър Стармър, Министърът в сянка за  Брекзит, спечели огромни овации от конференцията, настоявайки, че Лейбъристката партия не изключва опцията за оставане в ЕС ако има нов референдум.  Юлиян Марков", "date": "2018.09.26", "title": "Тhe Independent: Бъдещо лейбъристко правителство трябва да отложи Брекзит, като удължи действието на член 50"}
{"url": "http://www.focus-news.net/news/2018/09/26/2571233/pregled-na-osnovnite-temi-v-britanskiya-pechat-agentsiya-fokus.html", "text": "Руският милиардер Роман Абрамович беше обвинен в пране на пари и връзки с организираната престъпност в изтекъл швейцарски полицейски доклад, пише британският вестник  The Times . \r\nЗаявлението на собственика на Челси за швейцарско гражданство бе оттеглено, след като в доклада се казва, че той се смята за заплаха за обществената безопасност и потенциално опетняване на репутацията на страната. \r\nРоман  Абрамович, чието състояние възлиза на  9 млрд лири,не  се е появявал във Великобритания, след като не успя да поднови визата си тази година, когато се повиши напрежението между Лондон и Москва. След това той отложи схема за 1 млрд. лири за реконструкция на стадиона  \"Стамфорд Бридж\" на Челси, цитирайки \"настоящия неблагоприятен инвестиционен климат\". През май той взе израелското гражданство, след като опитът за преместване в Швейцария се провали. \r\nШвейцарският полицейски доклад е изтекъл в най-големите вестници в страната в началото на годината, но адвокатите на Абрамович са успели да се сдобият със заповед да предотвратят публикуването. Заповедта бе отхвърлена в понеделник. В доклада се казва, че Абрамович е  известен с \"предполагаемо пране на пари и предполагаеми контакти с престъпни организации\". \r\nВ доклада се твърди: \"Имаме няколко полицейски информации, които показват, че Роман Абрамович има контакти с руски престъпни организации. Смятаме, че присъствието му в Швейцария е заплаха за обществената безопасност и риск за репутацията на Швейцария. \" \r\n*** Американският президент Доналд Тръмп призовава света да се откаже от глобализма, пише британският вестник  The Guardian . \r\nДоналд Тръмп призова други народи да отхвърлят глобализацията и да възприемат патриотизма в реч пред Обединените нации, прекъсната от подигравателен смях от други световни лидери, пише изданието. \r\nВ хода на бомбастичното обръщение Тръмп изтъкна постиженията на своето президентство, нахвърли се върху враговете си - най-вече Иран  и се противопостави на мултилатерализма в неговия духовен дом - Общото събрание на ООН. \r\nВ един от най-забележителните моменти в историята на годишната среща на върха на ООН залата избухна в спонтанен смях след твърдението на Тръмп, че \"за по-малко от две години администрацията ми е постигнала повече от почти всяка администрация в историята на нашата страна\". \r\nЯвно изненадан, Тръмп каза: \"Не очаквах тази реакция, но това е добре.\" \r\n„Америка се управлява от американци - каза Тръмп. \"Ние отхвърляме идеологията на глобализма и прегръщаме доктрината на патриотизма\". \r\nВ своя акцент върху суверенитета 34-минутната реч отразява голяма част от първата му реч на Общото събрание на ООН миналата година. \r\nОсновната тема на речта на Тръмп обаче беше патриотизмът и той призова държавите да се съсредоточат върху собствените си национални интереси. \r\nТой каза: \"Навсякъде по света отговорните народи трябва да се защитават срещу заплахи за суверенитета не само от глобалното управление, но и от други форми на принуда и господство\". \r\nТонът и темата на речта бяха в пряко противоречие с лидерите, които го предхождаха и го последваха на подиума. Генералният секретар на ООН Антонио Гутериш заяви, че \"демократичните принципи са под обсада\". \r\nТой каза: \"Светът е по-свързан, но обществата стават все по-фрагментирани. Предизвикателствата растат навън, докато много хора се обръщат навътре. Мултилатерализмът е подложен на огън точно когато имаме нужда от него най-много. \" \r\n*** Бъдещо лейбъристко правителство трябва да отложи Брекзит, като удължи действието на член 50 ако спечели бързи предсрочни избори, заяви Емили Торнбери – външен министър в сянка на лейбъристите, пише  The Independent . \r\nТя настоя, че Обединеното кралство не може да напусне ЕС \"при сегашните обстоятелства\", като по този начин посочи каква трябва да е предизборната стратегия на лейбъристите. \r\n\"В нашия манифест трябва да кажем, че ще се придържаме към резултата от референдума, очевидно обаче  не можем да напуснем при настоящите обстоятелства, трябва да удължим член 50 за неопределено време\", каза тя на заседание на конференцията. \r\nЛейбъристите  ще започнат отново преговорите, като отидат в Брюксел и заявят, че \"възрастните са се появили сега, да седнем и да говорим\". \r\nТова са първите коментари в подобна посока, а именно, че ако Лейбъристката партия успее да спечели  изборите, часовникът за Брекзит ще трябва да бъде спрян. \r\nСмята се, че ЕС вероятно би се съгласил с искане за удължаване на член 50, за да позволи на ново правителство да представи своите предложения за излизане, но това би изисквало съгласието на всички останали 27 държави от ЕС. \r\nРазвитието дойде, след като Сър Киър Стармър, Министърът в сянка за  Брекзит, спечели огромни овации от конференцията, настоявайки, че Лейбъристката партия не изключва опцията за оставане в ЕС ако има нов референдум. \r\n*** Общи избори преди Брекзит не са в интерес на Великобритания, заяви британският премиер Тереза Мей, цитирана от лондонския вестник  Evening Standard . \r\nПри пристигането си в Ню Йорк за сесията на Общото събрание на ООН министър-председателят отхвърли предложенията за избори през есента, въпреки информациите, че кабинета \"гради стратегии\" за предсрочни избори. Следващите избори трябва да са през  2022 г., но лейбъристите настояват за предсрочен вот, ако депутатите отхвърлят всяка сделка между Великобритания и ЕС. \r\nГоворейки на репортери, тя каза: \"Това, което правя, е да работя за постигането на добра сделка с Европа в национален интерес. Няма да е в националния интерес да има избори.\" \r\nПремиерът също така обяви във вторник, че идеята за  търговска сделка в стил Канада, която се  появи в Обединеното кралство, ще бъде по-лоша от напускане без сделка. „Брюксел показа желание за споразумение“, заяви тя, но каза, че всеки ход, който ще постави граница в Ирландско море, ще бъде \"лош\" резултат. \r\nТереза Мей каза това, след като водещи евроскептични консерватори  включително Дейвид Дейвис и Джейкъб Рийс-Мог, подкрепиха предложението към правителството за \"базово\" споразумение за свободна търговия за стоки от вида между ЕС и Канада. Те посочиха, че подобна стъпка вече беше предложена от Брюксел. \r\nСпоред източници от кабинета подобно  предложение ще означава, че \"Северна Ирландия действително остава в части от единния пазар и митническия съюз\". \r\nВ разговор с репортерите по време на полета си до Ню Йорк премиерът заяви: \"Преди всичко, винаги съм казвала, че липса на сделка е по-добре от лоша сделка\". \r\n\"Мисля, че една лоша сделка ще бъде например сделка, която ще доведе до разделение на Обединеното кралство. Искаме да запазим единството на Обединеното кралство“, подчерта Мей.", "date": "2018.09.26", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/26/2571228/tass-mirniyat-dogovor-mezhdu-yaponiya-i-rusiya-shte-sposobstva-za-protsavtyavaneto-na-aziya.html", "text": "Подписването на мирния договор между Япония и Руската федерация ще помогне да се постигне мир и просперитет в Североизточна Азия, съобщи във вторник японският премиер Шиндзо Абе пред  Общото събрание на ООН в Ню Йорк, предава  TACC . \r\n\"Трябва да уредим териториалния въпрос и да сключим мирен договор. Когато мирният договор между Япония и Русия стане реалност, мирът и благоденствието в Североизточна Азия ще придобият по-ясна основа\", каза той. Абе отбеляза, че положението в отношенията между Япония и Русия остава необичайно, тъй като мирен договор между страните не съществува повече от 70 години. \"Заедно с руския президент Владимир Путин ние работим за преодоляване на безизходицата, в която се намират нашите държави\", добави той. \r\nРъководителят на японското правителство също заяви, че очаква да проведе двустранна среща с руския лидер в близко бъдеще.  Юлиян Марков", "date": "2018.09.26", "title": "ТАСС: Мирният договор между Япония и Русия ще способства за процъвтяването на Азия"}
{"url": "http://www.focus-news.net/news/2018/09/26/2571234/futbol-manchestar-yunayted-otpadna-u-doma-ot-turnira-za-karabao-kap-ot-derbi-kaunti-sled-duzpi-na-old-traford.html", "text": "Футбол:Манчестър Юнайтед отпадна у дома от турнира за „Карабао Къп“ от Дерби Каунт, чийто треньор е бившият играч на Челси Франк Лампард, след изпълнение на дузпи на Олд Трафорд. В редовното време мачът завърши 2:2. Домакините поведоха с ранен гол на Франк Мата в 3-ата минута. След това гостите от Дерби отбелязаха два гола на Уилсън в 59-ата минута и Мариот в 85-ата минута. Маруан Фелайни вкара изравнителния гол за Манчестър в добавеното време. Дерби спечели след изпълнение на по осем дузпи, като Фил Джоунс пропусна за Манчестър Юнайтед.", "date": "2018.09.26", "title": "Футбол: Манчестър Юнайтед отпадна у дома от турнира за „Карабао Къп“ от Дерби Каунти след дузпи на Олд Трафорд"}
{"url": "http://www.focus-news.net/news/2018/09/26/2571236/pregled-na-mezhdunarodnite-novini-do-6-chasa-agentsiya-fokus.html", "text": "При липса на цензус отговорност за Договора с Гърция ще носи парламентът, заяви председателят на македонския парламент Талат Джафери, цитиран от македонския телевизионен канал  21.TV . \r\n\"Ако няма цензус(при бойкот на референдума – бел.ред.), това не е краят на света за държавните институции. Държавните институции функционират на базата на избори и се променят чрез избори. Така че парламентът е носител на този процес \", заяви Талат Джафери, председател на Събранието на Република Македония. \r\nСъщото казва и анализаторът Насер Зибери. Той припомни, че референдумът е консултативен и че законовата валидност се дава от парламента, а политическите последици се поемат от партиите. \r\n\"Законът за референдумите ясно определя какво е успешен референдум. Така че трябва да участват необходимият брой избиратели, който се споменава в закона. Но Събранието в решението за обявяване на референдума, каза, че референдумът ще бъде консултативен. И днес, още веднъж министърът на външните работи заяви, че въпросът за организирането и провеждането на референдума, не е ключов съществен правен елемент за валидността на Договора, т.е. независимо от резултата. Правната валидност на споразумението ще бъде определена само в парламента, когато става дума за конституционни промени. Политическите последици са нещо друго. Политическите последици се поемат от правителството в зависимост от това дали е успешен референдумът\", каза анализаторът пред телевизионния канал. \r\n*** Френският президент Еманюел Макрон настоява на Иран да бъде позволено да продава петрол, предава  AFP . \r\nТой заяви това пред журналисти след изказването си пред  Общото събрание на ООН. \r\nСпоред него иранските продажби ще намалят цената на петрола – нещо, за което изказа загриженост  американския президент Доналд Тръмп. \r\n\"Би било добре за цената на петрола Иран да може да продава. Добре е за мира и е добре за международната цена на петрола\", каза Макрон. \r\nФранция и други европейски сили създават начин да позволят на фирмите да продължат да правят бизнес в Иран с надеждата да избегнат санкциите на Съединените щати, които се оттеглиха от ядрената сделка от 2015 година. \r\n\"Какво ще донесе истинско решение на ситуацията в Иран и кое  вече я стабилизира? Законът на силните? Едностранен натиск?\" Не! - каза Макрон в речта си. \r\n\"Знаем, че Иран беше на път да се сдобие с ядрено оръжие, но какво го спря? Виенското споразумение от 2015 година\". \r\n*** „Хората казват думата си като гласуват“,  заяви в Струмица македонският външен министър Никола Димитров, цитиран от македонския вестник  \"Нова Македония\" . \r\nХората казват думата си, като гласуват. Демокрацията означава гласуване. И ако от 2005 г. насам говорим все за  референдум, референдум, референдум, ето остават още няколко дни до 30 септември. Само тези, които  кажат за или против ще участват в решението за бъдещето на Македония, каза тази вечер министърът на външните работи Николай Димитров  от трибуната в Струмица. \r\nВ обръщение към присъстващите граждани той обясни генезиса на спора за името с Гърция и при това подчерта, че споразумението с южната съседка е неизбежно, защото „няма начин да накарате Гърция да ви обича и да подпише договор, без който тя може“. \r\n\"Живеехме дълго време с мисълта, че ще намерим начин да се присъединим към НАТО и ЕС. Няма начин да принудим (Гърция) да ни иска, ако не сме приятели. Не може да тъпчем все на едно и също място, защото те могат и без нас и затова, когато казваме, че искаме в ЕС и НАТО в действителност това означава, че трябва да убедим първо съседите, че е и в техен интерес е да бъдем там, каза Димитров. \r\nДимитров добави, че битката дали сме македонци не се води 2400 години назад в древността, а в системата на европейските ценности, където самоопределението не е спорно и е скандално някой да спори, ако кажете, че сте македонец. Той подчерта, че македонският език е потвърден в Споразумението от  Преспа и е равен на всички останали езици. \r\n„Македонството не се защитава с фасадна политика, а ще се защити, ако си оправим държавата,  ако бъдем по-богати и по-успешни и децата ни остават тук и да си изнасяме продуктите, а не да изнасяме младост, каза Димитров. \r\n*** Държавният секретар на САЩ Майкъл Помпео е „обезпокоен“ от плана за разплащане между ЕС и Иран \r\nДържавният секретар на САЩ Майкъл Помпео отхвърли във вторник план на Европейския съюз за създаване на начин за запазване на бизнеса с Иран и за избягване на подновените американски санкции. \r\nОбръщайки се към групата за натиск „Обединени срещу ядрен Иран“, Помпео заяви, че е \"разстроен и наистина дълбоко разочарован\" от съобщението в понеделник от останалите страни от иранската ядрена сделка. \r\n\"Това е една от най-контрапродуктивните мерки, които можем да си представим за регионалния мир и сигурност\", каза Помпео, обвинявайки Европейския съюз в \"укрепването на ранга на Иран като най-новия държавен спонсор на тероризма\". \r\n\"Предполагам, че корумпираните аятоласи и Иранската революционна гвардия се смеят тази сутрин\", добави Помпео на събитието в Ню Йорк, в реч, която няколко пъти беше прекъсната от антивоенни протестиращи. \r\n*** Иранският президент Хасан Роухани заяви пред ООН, че страната му не желае война, санкции и заплахи, предава  Reuters . \r\nРоухани заяви в реч пред Общото събрание на ООН, че Съединените щати водят \"икономическа война\" срещу Иран, като са повторили едностранни санкции, които бяха отменени в рамките на многонационалното ядрено споразумение от 2015 г. в замяна на прекратяването на ядрената програма на Техеран. \r\n\"Политиката на Съединените щати спрямо Ислямска република Иран е погрешна от самото начало и нейният едностранен подход да се противопостави на желанията на иранския народ, изразен в многобройните избори, е обречен на неуспех\", каза Роухани. \r\n\"Икономическата война, която Съединените щати започна под рубриката на нови санкции, не само че се отразява  на иранския народ, но също така има вредни последици за хората от други страни и  предизвиква смущения в състоянието на световната търговия\", казва Роухани. \r\n\"Това, което казва Иран, е ясно: Да няма  война, да няма санкции, да няма заплахи, да няма тормоз - просто да се действа  в съответствие със закона и изпълнението на задълженията. \" \r\nТехеран е намеквал, че може да предприеме военни действия в Персийския залив, за да блокира износа на петрол от други страни в отговор на санкциите в САЩ, предназначени да спрат продажбите на суров петрол. Вашингтон поддържа флота в Персийския залив, който защитава петролните маршрути. \r\n\"Сигурността на Персийския залив и пролива Ормуз винаги е била важна за нас ... ние ще застанем срещу  всякакви разрушителни усилия в този критичен воден път в бъдеще\", каза Роухани. \r\nПроливът на Ормуз е стратегическа артерия, свързваща производителите на суров петрол в Близкия Изток с ключови пазари в Азиатско-тихоокеанския регион, Европа, Северна Америка и извън нея. Една трета от световния петрол минава през пролива до южната част на Иран. \r\n*** Франция иска да привлече и други страни в групата на Г-7, да разшири Съвета за сигурност на ООН и ограничи възможността за налагане на вето в него от страните-постоянни членки предава  TACC . \r\nФранция, която през 2019 г. ще председателства  Групата на седемте (Г-7), иска да привлече към този международен формат други държави. Това заяви във вторник френският президент Еманюел Макрон пред общото политическо обсъждане на 73-ата сесия на Общото събрание на ООН. \r\n\"Искам да се преразгледа дълбоко формата, за да бъдат привлечени в него много други държави и да се работи върху нови форми на координация\" - каза Макрон. \r\nФренският лидер каза още, че основната тема на предстоящата среща на върха на Г-7 във Франция ще бъде  борбата срещу неравенството в доходите. Доходите в богатите страни са 50 пъти по-високи,  отколкото в бедните страни.  \"Възможно ли е да се постигне баланс в такива условия? Не и затова трябва да действаме. \" \r\nМакрон подчерта, че \"иска да обяви приоритетната тема в дневния ред на френското председателство на Г-7 в ООН\". Той обеща да се отчете другата година пред същата трибуна, като отбеляза, че времето когато страните от Г-7 са опраделяли съотношението на силите  в света.   \r\nГ-7 е неформален международен клуб, включващ Великобритания, Германия, Италия, Канада, САЩ, Франция и Япония. Срещата на върха на Г-7 ще се проведе в Биариц, Франция, през септември 2019 г. \r\nСпоред Макрон, съставът на Съвета за сигурност на ООН трябва да бъде разширен, за да отразява по-добре равновесието на силите в съвременния свят. \"Ще защитим разширяването на Съвета за сигурност в две категории от неговите членове, така че неговият състав да отразява сегашния баланс на властта\", каза той. Според него  Съвета за сигурност трябва \"да засили координацията на решенията като място, а не да бъде място, където има препятствия.\" \r\nМакрон счита, че правото на вето на постоянните членове на Съвета за сигурност трябва да се ограничава в случаите, когато става въпрос за мащабни бруталните престъпления. \"Ние ще направим така, до края на годината, това Общо събрание с две трети от гласовете на членовете си да успява да запази ограниченията на правото на вето в случаи на масови жестокости,\" - каза той. \r\nСъветът за сигурност на ООН има 15 членове. Сред тях - пет постоянни членове с право на вето: Великобритания, Китай, Русия, САЩ и Франция. Благодарение на правото на вето една страна може да блокира всяка смислена резолюция на Съвета за сигурност на ООН, независимо от това колко гласа общо са подадени в подкрепа на конкретен документ. \r\n*** Готви се отмяна на санкциите забраняващи посещенията в САЩ на руски парламентаристи, пише руският вестник  “Известия“ . \r\nРепубликанският сенатор Кентъки Ранд Пол е подготвил законопроект, който включва премахването на част от санкциите срещу Русия. \r\nСпоред американските медии, документът ще бъде представен на среща на сенатската комисия по външните отношения в сряда, 26 септември. Тя предвижда премахването на забраната за влизане в САЩ на руски парламентаристи в замяна на премахването на подобна мярка срещу Конгреса от страна на Москва. \r\nПредставителят на сенатора Серджо Гор обясни, че Пол се застъпва за развитието на диалога и двустранните отношения, които са \"жизненоважни за световния мир\". Той подчерта, че това е особено важно за САЩ и Русия, които контролират над 90% от всички ядрени оръжия в света. \r\n*** „Вашингтон ще реализира агресивно и непоколебимо санкциите срещу Иран“, заяви съветникът по националната сигурност на президента на САЩ Доналд Тръмп Джон Болтън в отговор на европейската идея за създаване на структура, която да  може да извършва бизнес с Иран въпреки американските санкции, предава  РИА Новости . \r\nСАЩ няма да позволят на Европейския съюз или на никого другиго да заобиколи санкциите на САЩ срещу Иран \r\n\"Ще следваме развитието на тази структура, която все още не е установена и няма дата за нейното създаване\", обеща Болтън. \r\nТой добави, че Вашингтон ще бъде \"агресивен\" и \"непоколебим“ в реализацията на  санкциите си срещу Иран. \r\nПо-рано в кулоарите на Общото събрание на ООН след срещата на \"петте\" международни посредници (Русия, Обединеното кралство, Франция, Германия, Китай) и Иран ръководителят на дипломацията на ЕС Федерика Могерини обяви създаването на специален механизъм, който ще позволи на европейските компании да правят бизнес с Иран, въпреки излизането на Съединените щати от ядрената сделка с Техеран и заплахата от санкциите на САЩ. \r\n*** Подписването на мирния договор между Япония и Руската федерация ще помогне да се постигне мир и просперитет в Североизточна Азия, съобщи във вторник японският премиер Шиндзо Абе пред  Общото събрание на ООН в Ню Йорк, предава  TACC . \r\n\"Трябва да уредим териториалния въпрос и да сключим мирен договор. Когато мирният договор между Япония и Русия стане реалност, мирът и благоденствието в Североизточна Азия ще придобият по-ясна основа\", каза той. Абе отбеляза, че положението в отношенията между Япония и Русия остава необичайно, тъй като мирен договор между страните не съществува повече от 70 години. \"Заедно с руския президент Владимир Путин ние работим за преодоляване на безизходицата, в която се намират нашите държави\", добави той. \r\nРъководителят на японското правителство също заяви, че очаква да проведе двустранна среща с руския лидер в близко бъдеще. \r\n*** Президентът на Южна Корея Мун Джей-ин се надява Доналд Тръмп и Ким Чен-ун да се срещнат до края на годината в интервю пред телевизионния канал Fox News, цитиран от  TACC . \r\n\"Очаквам, че срещата на върха между лидера на Северна Корея  Ким Чен-ун и президент на САЩ Доналд Тръмп ще се проведе в не много далечно бъдеще\", - каза Мун Джей-ин.  \r\nПрезидентът на Южна Корея, който тези дни е в Ню Йорк, за да присъства на 73-то заседание на Общото събрание на ООН, заяви, че миналата седмица той посети Пхенян, където проведе\"много добър\" разговор с Ким Чен-ун. Според него, по време на консултациите, страните са постигнали \"определен напредък в премахването на ядреното оръжие\" на Корейския полуостров. Както отбеляза Мун Джей-ин, Доналд Тръмп го е поздравил за неговите \"големи успехи\", по време на срещата.", "date": "2018.09.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/26/2571226/tereza-mey-obshti-izbori-predi-brekzit-ne-sa-v-interes-na-velikobritaniya.html", "text": "Общи избори преди Брекзит не са в интерес на Великобритания, заяви британският премиер Тереза Мей, цитирана от лондонския вестник  Evening Standard . \r\nПри пристигането си в Ню Йорк за сесията на Общото събрание на ООН министър-председателят отхвърли предложенията за избори през есента, въпреки информациите, че кабинета \"гради стратегии\" за предсрочни избори. Следващите избори трябва да са през  2022 г., но лейбъристите настояват за предсрочен вот, ако депутатите отхвърлят всяка сделка между Великобритания и ЕС. \r\nГоворейки на репортери, тя каза: \"Това, което правя, е да работя за постигането на добра сделка с Европа в национален интерес. Няма да е в националния интерес да има избори.\" \r\nПремиерът също така обяви във вторник, че идеята за  търговска сделка в стил Канада, която се  появи в Обединеното кралство, ще бъде по-лоша от напускане без сделка. „Брюксел показа желание за споразумение“, заяви тя, но каза, че всеки ход, който ще постави граница в Ирландско море, ще бъде \"лош\" резултат. \r\nТереза Мей каза това, след като водещи евроскептични консерватори  включително Дейвид Дейвис и Джейкъб Рийс-Мог, подкрепиха предложението към правителството за \"базово\" споразумение за свободна търговия за стоки от вида между ЕС и Канада. Те посочиха, че подобна стъпка вече беше предложена от Брюксел. \r\nСпоред източници от кабинета подобно  предложение ще означава, че \"Северна Ирландия действително остава в части от единния пазар и митническия съюз\". \r\nВ разговор с репортерите по време на полета си до Ню Йорк премиерът заяви: \"Преди всичко, винаги съм казвала, че липса на сделка е по-добре от лоша сделка\". \r\n\"Мисля, че една лоша сделка ще бъде например сделка, която ще доведе до разделение на Обединеното кралство. Искаме да запазим единството на Обединеното кралство“, подчерта Мей.  Юлиян Марков", "date": "2018.09.26", "title": "Тереза Мей: Общи избори преди Брекзит не са в интерес на Великобритания"}
{"url": "http://www.focus-news.net/news/2018/09/26/2571237/emsc-registrirano-e-zemetresenie-s-magnitud-49-v-rayona-na-ostrov-krit.html", "text": "Регистрирано е земетресение с магнитуд 4.9 в района на остров Крит, показва справка на интернет страницата на  Европейския средиземноморски сеизмологичен център . \r\nЗеметресението е станало в  5:52 местно време (съвпада с българското) на 32 километра североизточно от Палекастро и на 130 километра източно от главния град на острова Ираклион на дълбочина от 47 километра. Земетресението е усетено силно на остров Крит и на близките острови. Засега няма информация за пострадали хора и нанесени материални щети.  Юлиян Марков", "date": "2018.09.26", "title": "EMSC: Регистрирано е земетресение с магнитуд 4.9 в района на остров Крит"}
{"url": "http://www.focus-news.net/news/2018/09/26/2571238/gd-granichna-politsiya-intenziven-e-trafikat-na-gkpp-kapitan-andreevo-gkpp-dunav-most-i-gkpp-dunav-most-2-a-gkpp-kardam-i-feribot-oryahovo-vremenno-ne-rabotyat.html", "text": "Интензивен е трафикът на ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-турската граница на трафикът е интензивен на „Капитан Андреево“ за товарни автомобили на изход. На българо-румънската граница трафикът е интензивен гранични контролно-пропускателни пунктове ГКПП „Дунав мост“ и ГКПП „Дунав мост 2“. Ферибот „Оряхово“ временно не работи. ГКПП „Кардам“ временно не функционира поради пътен инцидент на румънска територия. На българо-сръбската, българо-македонската и българо-гръцката граница трафикът е нормален  на всички гранични контролно-пропускателни пунктове.", "date": "2018.09.26", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Дунав мост“ и ГКПП „Дунав мост 2“, а ГКПП „Кардам“ и ферибот „Оряхово“ временно не работят"}
{"url": "http://www.focus-news.net/news/2018/09/26/2571240/xinhua-iran-arestuva-22-za-napadenieto-po-vreme-na-voenniya-parad-v-ahvaz.html", "text": "Иран арестува 22 за нападението по време на военния парад в Ахваз, предава китайската информационна агенция  Xinhua . \r\nИранското министерство на разузнаването арестува 22 души във връзка с нападението в събота срещу военен парад в иранския южен град Ахваз, съобщиха от Tehran Times във вторник, цитирани от агенцията. \r\n„Бяха иззети оръжия и  изключителна материална и комуникационна техника \" от хората, участващи в атаката, се казва в доклада. \r\nНе бяха разкрити повече подробности за арестуването или самоличността на заподозрените, но Министерството на разузнаването заяви, че \"терористите са били спонсорирани от някои реакционни арабски режими\", съобщи във вторник информационната агенция \"Тасим\". \r\nМинистерството каза, че в нападението са участвали  петима  терористи, макар че според по-ранни официални съобщения броят на нападателите е бил четири. Двама от нападателите бяха убити. \r\nСлед терористичната атака разузнавателните сили нахлуха в скривалищата и арестуваха 22 заподозрени за подготовката на фаталната атака в Ахваз. \r\n„Чуждестранни спонсори и ръководители на терористичната атака бяха идентифицирани“, съобщи министерството, като добави, че по-подробни данни за инцидента ще бъдат публикувани по-късно. \r\nВ събота сутринта няколко въоръжени лица, облечени в униформи на корпуса на Иранската ислямска революция гвардия (IRGC), атакуваха военния парад в Ахваз, който отбеляза годишнината от войната между Иран и Ирак през 1980-1988 г. \r\nНай-малко 25 души са били убити и 60 други са били атакувани. Войници и цивилни бяха сред жертвите. \r\nИран обвини Съединените щати и техните съюзници в региона за атаката.  Юлиян Марков", "date": "2018.09.26", "title": "Xinhua: Иран арестува 22 за нападението по време на военния парад в Ахваз"}
{"url": "http://www.focus-news.net/news/2018/09/26/2571243/predstoyashti-mezhdunarodni-sabitiya-za-26-septemvri-agentsiya-fokus.html", "text": "*** Вторият ден на 73-ото Общо събрание на ООН \r\n*** Президентът на САЩ Доналд Тръмп е домакин на срещата на членовете на Съвета за сигурност на ООН за неразпространение на ядрените оръжия в кулоарите на Общото събрание на ООН \r\n*** Президентът на Иран Хасан Роухани ще даде пресконференция в кулоарите на Общото събрание на ООН \r\n*** САЩ и Мексико ще продължат преговорите за НАФТА \r\n*** Министър-председателят на Русия Дмитрий Медведев пристига на посещение във Финландия \r\n*** Лех ще свидетелства по дело, повдигнато срещу него от лидера на управляващата партия в Полша „Право и Справедливост“ Ярослав Качински \r\n***", "date": "2018.09.26", "title": "Предстоящи международни събития за 26 септември ( Агенция „Фокус“ )"}
{"url": "http://www.focus-news.net/news/2018/09/26/2571239/tass-ot-damask-zayavyavat-che-dostavkata-na-zenitno-raketni-kompleksi-s-300-shte-otkazhe-izrael-ot-udari-po-siriya.html", "text": "От Дамаск заявяват, че доставката на зенитно-ракетни комплекси С-300 ще откаже Израел от удари по Сирия, заяви заместник министъра на външните работи на Сирия Фейсал Мекдад пред китайската агенция  Xinhua , цитиран от  TACC . \r\n„Израел, който използва различни предлози за извършване на редица атаки срещу страната, трябва да преразгледа отношението си и да помислете, преди да атакува отново \"- заяви Мекдад. \r\nНа 24 септември руският министър на отбраната Сергей Шойгу заяви, че смъртта на екипажа на IL-20 в Сирия заради действията на израелските военни принуждава Москва да вземе допълнителни мерки за сигурност. В рамките на  две седмици, там ще бъде доставен Зенитно-ракетен комплекс  С-300 . Командните центрове на сирийската ПВО ще бъдат оборудвани с руски автоматични системи, които могат да \"познаят\" руските самолети и руските средства за радиоелектронна борба ще противодействат на авиацията, атакуваща обекти в Сирия.  Юлиян Марков", "date": "2018.09.26", "title": "ТАСС: От Дамаск заявяват, че доставката на зенитно-ракетни комплекси С-300 ще откаже Израел от удари по Сирия"}
{"url": "http://www.focus-news.net/news/2018/09/26/2571242/predstoyashti-sabitiya-v-stranata-za-26-septemvri-agentsiya-fokus.html", "text": "***   \r\nОт 09.00 часа ще се проведе заседание на Народното събрание.  \r\n***   \r\nОт 9.00 в зала „Европа“, 2 ет. на сградата на КНСБ на пл. „Македония“ 1, ще се  проведе международна конференция за интеграция на мигрантите на пазара на труда. \r\n***   \r\nОт 10.50 часа в Народното събрание председателят на българския парламент Цвета Караянчева ще разговаря с делегация на Комисията по европейска интеграция на парламента на Черна гора, водена от нейния председател Адриян Вуксанович, която ще бъде на официално посещение в България. В 15.00 часа ще започне срещата на делегацията с депутатите от Комисията по европейски въпроси и контрол на европейските фондове. След срещата – около 16.30 часа, председателите на двете комисии Кристиан Вигенин и Адриян Вуксанович ще дадат изявления за медиите. \r\n***   \r\nОт 9.00 часа в зала „Средец“ на „София хотел Балкан“ министърът на регионалното развитие и благоустройството Петя Аврамова ще участва в Oсмия дискусионен форум „Строителството през 2019 г. – перспективи и предизвикателства”. \r\n***   \r\nОт 9.00 часа Софийският университет „Св. Климент Охридски“ ще бъде домакин на разширения семинар „Държавни и бизнес стратегии за икономиките в преход в ерата на деглобализацията“. \r\n***   \r\nОт 9.00 часа в сградата на Китайския културен център ще се проведе българо-китайски бизнес форум на тема „Иновации в текстилната промишленост“. \r\n***   \r\nОт 9.30 часа в хотел „Силвър“ ще се проведе заключителната конференция, на която ще бъдат представени резултатите от СЦ 5 „Трафик на хора“, на проект „Повишаване интегритета и мотивацията на прокурорите. \r\n***   \r\nОт 10.30 часа с тържествено събрание в Аулата на Ректората на Софийския университет започва двудневното честване на 130-годишнината на Университетската библиотека „Св. Климент Охридски”. \r\n***   \r\nОт 10.30 часа в сградата на КЕВР ще се проведе открито заседание за обсъждане на доклад относно изменение на цените на енергията, произведена от централи с високоефективно комбинирано производство на електрическа и топлинна енергия във връзка с изменение на цените на природния газ от 1 октомври 2018 г. От 11.00 часа ще се проведе открито заседание за обсъждане на доклад относно изменение на цените на електрическата енергия. \r\n***   \r\nОт 11.00 часа  в Национален пресклуб БТА ще бъде представено изданието „Моята България\" - първото учебно помагало, което хронологично покрива цялата история на България. \r\n***   \r\nОт 11.30 часа в Националния дворец на културата, Зала 3, ще се проведе Национална кръгла маса, посветена на бъдещето на здравеопазването.  \r\n***   \r\nОт 13.30 часа Прокурорската колегия на Висшия съдебен съвет ще проведе изслушването на кандидатите и провеждането на избора за административен ръководител на Апелативна специализирана прокуратура. \r\n***   \r\nОт 14.00 часа на ул. „Неделчо Бончев“ 3 „Екопак България“ АД ще открие новата инсталация за сортиране на отпадъци от опаковки и първия образователен център на Екопак. На събитието ще присъства кметът на София Йорданка Фандъкова.  \r\n***   \r\nОт 16.00 часа в Големия салон на БАН Издателството на БАН „Проф. Марин Дринов“, Българската академия на науките и Българското хирургическо дружество организират заключително представяне  на многотомно „Ръководство по хирургия“ под редакцията на акад. Дамян Дамянов. \r\n***   \r\nОт 17.30 часа в музей „Земята и хората\" ще бъде открит „Панаирът на езиците“. \r\n***   \r\nОт 17.30 часа къща музей „Димитър Димов\" ще отбележи Европейския ден на езиците с беседа за преводите на романа „Тютюн“ на различните езици и за техните преводачи, образователно-развлекателна игра и четене на откъси от романа. \r\n***   \r\nОт 20.00 часа в зала 1 на НДК ще се проведе самостоятелен концерт-спектакъл „Фолклорни класици“. \r\n***   \r\nНационалната художествена академия открива своята 122-ра учебна година в София и във Филиал Бургас. Откриването на учебната година в София ще се състои от 10.30 часа в двора на НХА, ул. „Шипка“ 1. Откриване във Филиал Бургас ще бъде от 17.00 часа на „Магазия 1“, Пристанищен комплекс - Бургас. \r\n***   \r\nОт 17.30 часа народните представители Явор Божанков, Валентин Ламбев и Теодора Халачева ще се срещнат с гражданите на град Белослав в читалището на града във връзка с общественото обсъждане на „Визия за България”. \r\n*** \r\nОт 18.00 часа в Морска гара - Бургас ще бъде представи късометражният филм „Поробени\". Историята е базирана на българска легенда за жестокостта на еничарите и силния дух на българските момичета през XVIII век.  \r\n***   \r\nОт 18.00 часа депутатите Донка Симеонова, Чавдар Велинов, Румен Георгиев и Тодор Байчев ще разговарят с гражданите от град Бяла в залата на Културния институт във връзка с общественото обсъждане на „Визия за България”. \r\n*** \r\nОт 10.00 часа в гранд хотел „Варна“ ще се проведе форум „Туризъм и кулинария“, в рамките на който след 10-годишно прекъсване ще бъде подновен конкурсът „Готвач на годината“. Кулинарното състезание е на тема „Иновативна балканска кухня – новаторство и стил“.  \r\n*** \r\nОт 10.00 часа в Просветния център „Св. архангел Михаил\" ще се състои пресконференция за тазгодишната кампания православните семейни ценности срещу хазарта.    \r\nОт 11.00 часа в Клуба на моряка депутатите Георги Търновалийски, Васил Антонов, Иван Генов и Николай Тишев ще се срещнат с представители от морския бранш - Морската камара и морски Клъстер във връзка с общественото обсъждане на „Визия за България”. \r\n*** \r\nОт 12.10 часа на гише „Информация“ летище „Варна\" за първи път ще отбележи 2 милиона пътници.  \r\n***   \r\nОт 13.30 часа във Военноморския музей във Варна ще бъде открита фотоизложбата „България и Германия през Първата световна война. Приятелство или интереси“. \r\n***   \r\nОт 14.00 часа в Клуба на стопанския деятел народните представители Надя Клисурска, Илиян Тимчев, Александър Паунов и Радослав Стойчев ще проведат среща със Съюза на пенсионерите „Варна – 2004” и Съюза на синдикалистите ветерани във връзка с общественото обсъждане на „Визия за България”. \r\n***   \r\nОт 15.30 часа в сградата на СОСЗР на ул. „Г. Столетов” 3 депутатите Кольо Милев, Димитър Стоянов, Никола Динков и Михаил Христов ще проведат среща със Съюза на офицерите и сержантите от запаса и резарва във връзка с общественото обсъждане на „Визия за България”. \r\n***   \r\nОт 15.00 часа Кристина Сидорова и Йордан Младенов ще се срещнат с хората от с. Гроздьово в паметната зала на кметството във връзка с общественото обсъждане на „Визия за България”. \r\n***   \r\nОт 15.00 часа Даниел Йорданов и Иван Ибришимов ще се срещнат с хората от с. Старо Оряхово в местното читалище във връзка с общественото обсъждане на „Визия за България”. \r\n***   \r\nОт 15.30 часа Таско Ерменков и Цветан Топчиев ще се срещнат с хората от с. Бозвелийско в пенсионерския клуб на селото във връзка с общественото обсъждане на „Визия за България”. \r\n*** \r\nОт 16.00 часа на пешеходната зона, бул. „Княз Борис I“ (до „Дупката“), ще бъде отбелязан Европейският ден на езиците. Жителите и гостите на града могат да участват като напишат любовно послание към личност по техен избор на езика, който пожелаят върху голямо пано. Събитието се организира от Франкофонски център Варна, в партньорство с Община Варна и Европейски информационен център „Европа директно” – Варна.  \r\n*** \r\nОт 17.00 часа в 128 аудитория (академична сграда) на Икономически университет – Варна ще се състои публична лекция на д-р Волфганг Шусел, носител на званието „доктор хонорис кауза“ на Икономически университет – Варна, на тема „Бъдещето на Европа“. Лекцията ще бъде изнесена на немски език със симултанен превод на български. \r\n***   \r\nОт 17.00 часа на входа на Морската градина тържествено ще бъде открит световният шампионат по пожароприложен спорт.  \r\n***   \r\nОт 17.00 часа народните представители Петър Витанов, Валентина Найденова, Николай Иванов и Димитър Георгиев ще се срещнат с хората от с. Аврен в местното читалище във връзка с общественото обсъждане на „Визия за България”. \r\n***   \r\nОт 18.00 часа народните представители Крум Зарков, Тома Томов, проф. Румен Гечев, проф. Анелия Клисарова и Иван Иванов ще се срещнат с обществеността на Варна, членове и симпатизанти на БСП за обсъждане „Визия на България\" в Пленарна зала на Община Варна. \r\n***   \r\nОт 10.00 часа в голямата зала на общината децата и младежите от Дневен център за деца с увреждания „Дъга“ ще изнесат концерт. Те ще изпълнят на пиано част за оркестър от концерт на Моцарт KV 466, първо действие. \r\n***   \r\nВ 11.00 часа в зала 302 ще бъде анонсиран есенният дял на кампанията „Движи се и победи\".  \r\n***  \r\nОт 13.00 часа в конферентната зала на хотел „Севастократор“ Асоциация на земеделските производители в България (АЗПБ) организира семинар на тема: „Подпомагане на агросектора и развитието на селските райони чрез Общата селскостопанска политика на ЕС през 2019 г.“.  \r\n*** \r\nОт 19.00 часа МДТ „Константин Кисимов“ – „Да си богат не е лесно“ – премиерен спектакъл – драматична пиеса на Пиеш Шено. \r\n***   \r\nОт 11.00 часа пред централния вход на ГПЧЕ „Йордан Радичков“ ще бъде организирано събитие във връзка със старта на инвестиционен проект „Въвеждане на мерки за енергийна ефективност на сградата на ГПЧЕ „Йордан Радичков“. \r\n***   \r\nОт 13.30 часа в хотел „UVA NESTUM Wine&SPA“ официално ще бъде открит Пети годишен конгрес на Българския съюз по балнеология и спа туризъм. \r\n***   \r\nОт 18.00 часа в местното читалище започва среща на Вяра Емилова, член на ИБ на БСП и народните представители Станислав Владимиров и Николай Божкилов с хората от града във връзка с общественото обсъждане на „Визия за България”. \r\n***   \r\nОт 09.30 часа в детска градина №26 и от 10.30 часа в детска градина №20 ще се играе куклени спектакли „Таласъмът Тропалан“.  \r\n***   \r\nОт 11.00 часа в Окръжен съд - Добрич ще бъде открита „синя стая“, предназначена за щадящо изслушване на деца, влезли по една или друга причина в досег с правосъдието.   \r\n***   \r\nОт 11.00 часа в Концертна зала „Добрич“ ще се състои Образователен концерт на Духов оркестър – Добрич. \r\n***   \r\nОт 18.00 часа в Народно читалище „Мевляна – 2012  г.“ ще се проведе Музикално ателие за деца и ученици. \r\n***   \r\nОт 19.00 часа в Драматичен театър „Йордан Йовков“ ще се състои премиера на спектакъла „Службогонци“ от Иван Вазов. \r\n***   \r\nОт 17.00 часа в залата на Общинския съвет народните представители Ирена Анастасова, Пенчо Милков, Стефан Бурджев и Любомир Бонев ще се срещнат с хора, работещи в сферата на образованието във връзка с общественото обсъждане на „Визия за България”. \r\n***   \r\nОт 11.00 часа пред паметника между с. Душанци и с. Антон посланикът на Русия в България ще вземе участие във възпоменателна церемония по повод 74 години от гибелта на петима руски летци от 681-ви бомбардировъчен полк. \r\n***   \r\nОт 09.50 часа в двора на езикова гимназия „Пловдив“ и от 11.00 часа в двора на езиков гимназия „Иван Вазов“ ще се раздават различни информационни материали за Европа, като посетителите ще имат възможност да напишат на нашето импровизирано „пано - простор“ любими думи и фрази на различни езици. От 13.30 часа в залата на ЕГ „Иван Вазов“ ще се проведе викторина от трите езикови училища в града под тепетата с допълнително включилите се младши посланици на Европейския парламент от ФЕГ на Пловдив.  \r\n***   \r\nОт 10.30 часа ще бъде направена първа копка на детска площадка, която EVN България дарява към проекта за реставрация на Епископската базилика на Филипопол - най-големият раннохристиянски храм, открит в България. Мястото на събитието е източната част на Епископската базилика на бул. „Княгиня Мария Луиза“, срещу църквата Света Петка. Участници в събитието ще са председателят на Съвета на директорите на EVN България Робърт Дик, кметът на Община Пловдив инж. Иван Тотев, посланикът на САЩ Н. Пр. Ерик Рубин и председателят на Борда на директорите на Фондация „Америка за България“ Крис Матлън.  \r\n*** \r\nОт 11.00 часа в Голяма конферентна зала, Дом на културата „Борис Христов“ ще се проведе пресконференция със световноизвестния гръцки хореограф Димитрис Папайоану. Събитието ще се проведе само два дни преди първото гостуване на най-новия му спектакъл „Великият укротител“ в България. \r\n*** \r\nОт 16 до 20 часа в алеята в парк „Бунарджика” ще се проведе традиционният Фермерски пазар, с участието на майсторките от Белащица.  \r\n*** \r\nОт 18.00 часа в къща Нишанян (Старинен Пловдив, ул. „Омуртаг\" 1) ще бъде официално закрит Международния пленер по живопис 2018 (15 - 26 септември 2018 г.) и ще бъде открита официално изложбата с творбите на участниците в него. \r\n*** \r\nОт 12.30 часа в Пресклуб на БТА - Плевен ще се състои откриваща пресконференция за представяне на проекта „Център за компетентност по персонализирана медицина, 3D и телемедицина, роботизирана и минимално инвазивна хирургия\". \r\n***   \r\nОт 18.00 часа депутатите Таско Ерменков, Иван Ченчев, Цветан Топчиев и Николай Пенев ще се срещнат с гражданите в зала 204 на Общината във връзка с общественото обсъждане на „Визия за България”. \r\n***   \r\nОт 17.30 часа в зала „Русе“ на Историческия музей ще бъде открита изложба „135 години Дойче шуле – Русе“. \r\n***   \r\nОт 18.00 часа в къща музей „Гео Милев“ ще бъде представен сборник с разкази, сатира и стихотворения от Пламен Петков – „Голямата работа“.  \r\n***   \r\nОт 18.00 часа от площад „Кристал“ ще поеме пъстро дефиле за откриване на 163-тия творчески сезон на ДКТ „Васил Друмев“.", "date": "2018.09.26", "title": "Предстоящи събития в страната за 26 септември (Агенция „Фокус“)"}
{"url": "http://www.focus-news.net/news/2018/09/26/2571244/nimh-dnes-shte-bade-predimno-slanchevo-no-hladno.html", "text": "Атмосферното налягане е по-високо от средното за септември и ще продължи да се повишава. Днес ще бъде предимно слънчево, но хладно. В следобедните часове ще има временни увеличения на облачността. Ще духа умерен, в югоизточната половина на страната и временно силен североизточен вятър. Максималните температури ще са между 14° и 19°, в София – около 14°. Това съобщи за  Агенция „Фокус“  дежурният синоптик от НИМХ Евгения Егова.  \r\nНад Черноморието ще е слънчево, с повече облаци в крайните южни райони, където са възможни слаби валежи. Ще духа умерен и временно силен вятър от север-североизток. Максималните температури ще са между 16°-19°. Температурата на морската вода е 22-23°. Вълнението на морето ще е 3-4 бала. \r\nНад планините ще е предимно слънчево. Около и след обяд ще има временни увеличения на облачността, но ще е без валежи. Ще духа умерен и силен североизточен вятър. Максималната температура на височина 1200 метра ще е около 5°, на 2000 метра – около минус 2°.", "date": "2018.09.26", "title": "НИМХ: Днес ще бъде предимно слънчево, но хладно"}
{"url": "http://www.focus-news.net/news/2018/09/26/2571229/dzhon-boltan-vashington-shte-realizira-agresivno-i-nepokolebimo-sanktsiite-sreshtu-iran.html", "text": "„Вашингтон ще реализира агресивно и непоколебимо санкциите срещу Иран“, заяви съветникът по националната сигурност на президента на САЩ Доналд Тръмп Джон Болтън в отговор на европейската идея за създаване на структура, която да  може да извършва бизнес с Иран въпреки американските санкции, предава  РИА Новости . \r\nСАЩ няма да позволят на Европейския съюз или на никого другиго да заобиколи санкциите на САЩ срещу Иран \r\n\"Ще следваме развитието на тази структура, която все още не е установена и няма дата за нейното създаване\", обеща Болтън. \r\nТой добави, че Вашингтон ще бъде \"агресивен\" и \"непоколебим“ в реализацията на  санкциите си срещу Иран. \r\nПо-рано в кулоарите на Общото събрание на ООН след срещата на \"петте\" международни посредници (Русия, Обединеното кралство, Франция, Германия, Китай) и Иран ръководителят на дипломацията на ЕС Федерика Могерини обяви създаването на специален механизъм, който ще позволи на европейските компании да правят бизнес с Иран, въпреки излизането на Съединените щати от ядрената сделка с Техеран и заплахата от санкциите на САЩ.  Юлиян Марков", "date": "2018.09.26", "title": "Джон Болтън: Вашингтон ще реализира агресивно и непоколебимо санкциите срещу Иран"}
{"url": "http://www.focus-news.net/news/2018/09/26/2571247/interfaks-seul-smyata-za-neobhodimo-prisastvieto-na-amerikanskite-voyski-na-koreyskiya-poluostrov.html", "text": "Сеул смята за необходимо присъствието на американските войски на Корейския полуостров, предава агенция  Интерфакс . \r\nЮжнокорейският президент Мун Джей-ин заяви, че необходимостта от американско военно присъствие на Корейския полуостров ще продължи и след подписването на мирен договор със Северна Корея. \r\n\"Смятам, че е необходимо за поддържането на мира и стабилността на присъствието на американски войски в Южна Корея, дори след подписването на мирния договор и дори след обединението (на двете Кореи-ИФ)\", каза той пред Fox News, цитиран от агенцията. \r\nСпоред него военното присъствие на САЩ в региона \"играе важна роля за запазването на мира и стабилността в Североизточна Азия\". \r\nМун Джей-ин изрази надежда втората среща на върха между Съединените щати и Северна Корея да се проведе преди края на тази година.  Юлиян Марков", "date": "2018.09.26", "title": "Интерфакс: Сеул смята за необходимо присъствието на американските войски на Корейския полуостров"}
{"url": "http://www.focus-news.net/news/2018/09/26/2571248/delegatsiya-na-komisiyata-po-evropeyska-integratsiya-na-parlamenta-na-cherna-gora-vodena-ot-neyniya-predsedatel-adriyan-vuksanovich-e-na-ofitsialno-poseshtenie-v-balgariya.html", "text": "Делегация на Комисията по европейска интеграция на парламента на Черна гора, водена от нейния председател Адриян Вуксанович, е на официално посещение в България днес. Това съобщиха от пресцентъра на  Народното събрание . Визитата е по покана на председателя на Комисията по европейски въпроси и контрол на европейските фондове на Народното събрание Кристиан Вигенин.  \r\nПредседателят на българския парламент Цвета Караянчева ще разговаря с черногорските парламентаристи в 10.50 часа. Непосредствено след това те ще имат среща с народните представители от Групата за приятелство България - Черна гора в 44-тото Народно събрание в зала „Изток“ на парламента.  \r\nВ 15.00 часа в зала 134 на Народното събрание, на пл. „Княз Александър І“ 1, ще започне срещата на делегацията на Комисията по европейска интеграция на парламента на Черна гора с депутатите от Комисията по европейски въпроси и контрол на европейските фондове.  \r\nОколо 16.30 часа председателят на Комисията по европейски въпроси и контрол на европейските фондове Кристиан Вигенин и на Комисията по европейска интеграция на парламента на Черна гора Адриян Вуксанович ще дадат изявления за представителите на медиите.  \r\nВ рамките на визитата са предвидени срещи със заместник-председателя на 44-тото Народно събрание Явор Нотев, с министъра за Българското председателство на Съвета на ЕС Лиляна Павлова и със заместник-министъра на външните работи Емилия Кралева. Черногорските парламентаристи ще посетят Рилския манастир, който е сред обектите на световното историческо наследство на ЮНЕСКО, и храм-паметника „Свети Александър Невски”.", "date": "2018.09.26", "title": "Делегация на Комисията по европейска интеграция на парламента на Черна гора, водена от нейния председател Адриян Вуксанович, е на официално посещение в България"}
{"url": "http://www.focus-news.net/news/2018/09/26/2571241/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще бъде предимно слънчево, но хладно. В следобедните часове ще има временни увеличения на облачността. Ще духа умерен, в югоизточната половина на страната и силен североизточен вятър и с него нахлуването на студен въздух ще продължи. Максималните температури ще са между 14° и 19°, в София – около 14°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nВ последния предпразничен ден или петък от 13:00 часа до 13:00 часа на първия празничен ден - обособяване на две ленти за движение посока Бургас и една в посока София. \r\nВ последния празничен ден /почивен/ ден от 13:00 часа до 20:00 часа - обособяване на две ленти за движение посока София и една в посока Бургас. Срок 20.11.2018 г. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 28.09.2018 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nДвижението по АМ \"Хемус\" в посока София от км 0+370 до км 0+480 се осъществява с повишено внимание поради ремонтни дейности по две от активните ленти. Скоростта на движение се ограничава до 50 км/ч., което е обозначено със знак В26 поставен при км 0+880. Срок 29.09.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 381+600 /п.в. Млада Гвардия/ до км 86+000 /п.в. Ветрино/ посока Варна се осъществява с повишено внимание поради частични ремонтни дейности на асфалтовата настилка. Движение в свободната лента съобразно създадената ВОБД. Срок до 27.09.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nобласт Варна: Движението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. \r\nВъвежда се реверсивно движение по АМ „Люлин“ от км 9+400 до км 10+560 – обособява се една лента в посока Перник и две ленти в посока София. Скоростта на движение е ограничена до 50 км/ч. Срок от 14:00 до 20:00 часа на 24.09.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nДвижението по път І-1 София – Кулата от км 282+485 до км 287+000 /в участъка от граница София до п.в. „Даскалово\"/ се осъществява с повишено внимание поради полагане на маркировка. Движението е регулирано с пътни знаци. Срок до 26.09.2018 г.   \r\nОбласт Благоевград: \r\nДвижението по път I-1 /E-79/ Благоевград – Кресна в участъка от изхода от гр. Благоевград до пътен възел Брежани от км 364+000 до км 380+000, се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 28.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I–9 Варна – Бургас от км 223+495 до км 223+983 в района на месността „Лахана“, землище гр.Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II -73: Движение в една лента последователно ляво и дясно  по път II-73 от км 45+000 до км 49+000 в участъка- границата с  ОПУ Шумен – Камчия, поради ремонтни дейности по асфалтовата настилка.. Движението се извършва с повишено внимание и съобразена скорост. Участъка в ремонт е сигнализиран с пътни знаци и конуси. Срок до 01.10.2018 г. \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-208: Движението по път III-208 Провадия – Айтос от км 0+000 /Ветрино/ до км 51+6000 /с. Аспарухово/ се осъществява с повишено внимание поради полагане на хоризонтална  маркировка. Движението се осъществява съобразно създадената ВОБД. Срок до 27.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 30.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1306: Движението по път III-1306 Сухаче – Габаре от км 30+000 до км 35+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 01.10.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 28.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание, поради извършване на частични ремонти на асфалтовата настилка. Сигнализирано с пътни знаци. Срок до 28.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 30.09.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 01.10.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 27.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 01.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС до 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.10.2018 г. \r\nПът II-86: Движението на МПС над 12 т по път ІІ-86 Смолян – Мадан в участъка Смолян – с. Средногорци в района на свлачище при км 109+450 е ограничено.  \r\nОбходен маршрут: гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nССТ: Движението по южното платно /посока Ботевград/ на Северната скоростна тангента /ССТ/ от пътен възел Западна дъга /км 0+000/ до пътен възел Ботевградско шосе /км 9+200/ е ограничено поради ремонтни дейности. Движението се пренасочва по път II-18 /Софийски околовръстен път/. Срок 07.10.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. \r\nПът II-18: Движението по път II-18 /Софийски околовръстен път/ Люлин - Младост от км 45+273 до км 45+619 се осъществява в една лента поради ремонтни дейности в активната лента на платното посока Младост. Движението се извършва в изпреварващата лента. Срок 26.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на републиката от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок на действие до 28.09.2018 г. за времевия интервал от 08:00 ч. до 18:00 ч. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.26", "title": "Актуална пътна обстановка"}
{"url": "http://www.focus-news.net/news/2018/09/26/2571245/parlamentat-shte-razgleda-na-vtoro-chetene-promeni-v-zakona-za-energetikata-s-koito-se-oblekchava-rezhimat-na-izgrazhdane-na-lineyni-energiyni-obekti.html", "text": "Парламентът ще разгледа на второ четене промени в Закона за енергетиката, с които се облекчава режимът на изграждане на линейни енергийни обекти. Това предвижда програмата за работа на  Народното събрание . С измененията се цели пълно и точно транспониране на изисквания на европейски директиви в националното законодателство. Със законопроекта се създава необходимата правна рамка по отношение на операторите на публично достъпни зарядни точки за зареждане на електрически превозни средства, която липсва в националното законодателство към настоящия момент. Част от промените са свързани и с учредяването на вещни права и с изграждането на линейни енергийни обекти. \r\nДепутатите ще разгледат на първо четене и Законопроект за допълнение на Закона за висшето образование, с който се дава възможност до 10% от общия хорариум от учебните часове по учебен план в образователно-квалификационна степен „бакалавър“ и до 20% от образователно-квалификационна степен „магистър“ да могат да се провеждат от изявени специалисти от практиката. Работодателите се насърчават да изготвят и да внасят предложения за обновяване на учебните планове и програми. Целта е по-активно участие на работодателите в образователния процес.", "date": "2018.09.26", "title": "Парламентът ще разгледа на второ четене промени в Закона за енергетиката, с които се облекчава режимът на изграждане на линейни енергийни обекти"}
{"url": "http://www.focus-news.net/news/2018/09/26/2571235/tass-prezidentat-na-yuzhna-koreya-se-nadyava-donald-tramp-i-kim-chen-un-da-se-sreshtnat-do-kraya-na-godinata.html", "text": "Президентът на Южна Корея Мун Джей-ин се надява Доналд Тръмп и Ким Чен-ун да се срещнат до края на годината в интервю пред телевизионния канал Fox News, цитиран от  TACC . \r\n\"Очаквам, че срещата на върха между лидера на Северна Корея  Ким Чен-ун и президент на САЩ Доналд Тръмп ще се проведе в не много далечно бъдеще\", - каза Мун Джей-ин.  \r\nПрезидентът на Южна Корея, който тези дни е в Ню Йорк, за да присъства на 73-то заседание на Общото събрание на ООН, заяви, че миналата седмица той посети Пхенян, където проведе\"много добър\" разговор с Ким Чен-ун. Според него, по време на консултациите, страните са постигнали \"определен напредък в премахването на ядреното оръжие\" на Корейския полуостров. Както отбеляза Мун Джей-ин, Доналд Тръмп го е поздравил за неговите \"големи успехи\", по време на срещата.  Юлиян Марков", "date": "2018.09.26", "title": "ТАСС: Президентът на Южна Корея се надява Доналд Тръмп и Ким Чен-ун да се срещнат до края на годината"}
{"url": "http://www.focus-news.net/news/2018/09/26/2571249/bsp-prodalzhava-obsazhdaneto-na-viziya-za-balgariya-s-grazhdanite-na-oblast-varna.html", "text": "Народните представители от ПГ на „БСП за България” продължават общественото обсъждане на „Визия за България” с гражданите на област Варна. Това съобщиха от пресцентъра на  НС на БСП . Депутатите Георги Търновалийски, Васил Антонов, Иван Генов и Николай Тишев ще се срещнат с представители от морския бранш - Морската камара и морски Клъстер от 11.00 часа в Клуба на моряка във Варна.  \r\nСреща със Съюза на пенсионерите „Варна – 2004” и Съюза на синдикалистите ветерани ще  проведат народните представители Надя Клисурска, Илиян Тимчев, Александър Паунов и Радослав Стойчев от 14.00 часа в Клуба на стопанския деятел.  \r\nСреща със Съюза на офицерите и сержантите от запаса и резарва ще проведат депутатите Кольо Милев, Димитър Стоянов, Никола Динков и Михаил Христов в сградата на СОСЗР на ул. „Г. Столетов” 3 във Варна от 15.30 часа.  \r\nВ 15.00 часа Кристина Сидорова и Йордан Младенов ще се срещнат с хората от с. Гроздьово в паметната зала на кметството. В 15.00 часа Даниел Йорданов и Иван Ибришимов ще се срещнат с хората от с. Старо Оряхово в местното читалище.  \r\nТаско Ерменков и  Цветан Топчиев ще се срещнат с хората от с. Бозвелийско в 15.30 часа в пенсионерския клуб на селото. По същото време депутатите Николай Пенев и Иван Ченчев ще имат среща в с. Блъсково в местното читалище.  \r\nНародните представители Ирена Анастасова, Пенчо Милков, Стефан  Бурджев и Любомир Бонев ще посетят град Дългопол за среща с хора, работещи в сферата на образованието. Срещата ще се състои в 17.00 часа в залата на Общинския съвет. \r\nОт 17.00 часа народните представители Петър Витанов, Валентина Найденова, Николай Иванов и Димитър Георгиев ще се срещнат с хората от с. Аврен в местното читалище.  \r\nВ 17.30 часа народните представители Явор Божанков, Валентин Ламбев и Теодора Халачева ще се срещнат с гражданите на град Белослав в читалището на града. \r\nВ 18.00 часа Депутатите Донка Симеонова, Чавдар Велинов, Румен Георгиев и Тодор Байчев ще разговарят с гражданите от град Бяла в залата на Културния институт. В същия час в град Девня започва среща на Вяра Емилова, член на ИБ на БСП и народните представители Станислав  Владимиров и Николай Божкилов с хората от града в местното читалище. Пак от 18.00 часа в град Долни чифлик  ще се проведе среща на депутатите Кристина Сидорова, Йордан Младенов, Даниел Йорданов и Иван Ибришимов с хората в залата на общината. В 18.00 часа в град Провадия депутатите Таско Ерменков, Иван Ченчев, Цветан Топчиев и Николай Пенев ще се срещнат с гражданите в зала 204 на общината.  \r\nНародните представители Крум Зарков, Тома Томов, проф. Румен Гечев, проф. Анелия Клисарова и Иван Иванов ще се срещнат с обществеността на Варна, членове и симпатизанти на БСП за обсъждане \"Визия на България\" в Пленарна зала на Община Варна от 18.00 часа.", "date": "2018.09.26", "title": "БСП продължава обсъждането на „Визия за България” с гражданите на област Варна"}
{"url": "http://www.focus-news.net/news/2018/09/26/2571252/ministar-boil-banov-shte-vrachi-v-plovdiv-zlaten-vek-na-svetovnoizvestniya-horeograf-dimitris-papayoanu.html", "text": "Министърът на културата Боил Банов ще връчи „Златен век” - печат на Цар Симеон Велики – златен и грамота, на световноизвестния хореограф Димитрис Папайоану. Това съобщиха от пресцентъра на  Министерство на културата . Папайоану ще представи за първи път в България своя спектакъл „Великият укротител“ на 28 септември в Пловдив и веднага след края на представлението ще получи най-високото отличие на Министерството на културата.  \r\nДнес в 11.00 часа Димитрис Папайоану ще даде пресконференция в Дома на културата „Борис Христов“, във фоайето на втория етаж. \r\n„Великият укротител“ е част от програмата на 11-ото издание на фестивала за съвременен танц и пърформанс ONE DANCE WEEK и ще бъде показан на 28, 29 и 30 септември в Дома на културата „Борис Христов“ в Пловдив в рамките на официалната програма на „Пловдив - Европейска столица на културата 2019”. Почетният знак бе присъден на изтъкнатия творец за постиженията му в областта на културата тази година по повод 24 май.  \r\n„Великият укротител“ е безспорно най-коментираното и очаквано представление на тазгодишното издание на фестивала за съвременен танц и пърформанс ONE DANCE WEEK и идва у нас преди британската, американската и австралийската си премиери. Димитрис Папайоану е роден в Атина през 1964 година. Ученик е на легендарния гръцки художник Янис Царухис. Завършва Училището за изящни изкуства в Атина. Първоначално работи като илюстратор и автор на комикси, преди да стигне върховете на изпълнителските изкуства като режисьор, хореограф, танцьор, сценограф, дизайнер на костюми, грим и осветление. \r\nONE DANCE WEEK се организира от Фондация „ЕДНО за Култура и Изкуства“ и е част от програмата на „Пловдив – Европейска столица на културата - 2019”. Фестивалът се осъществява с подкрепата на Министерството на културата.", "date": "2018.09.26", "title": "Министър Боил Банов ще връчи в Пловдив „Златен век” на световноизвестния хореограф Димитрис Папайоану"}
{"url": "http://www.focus-news.net/news/2018/09/26/2571250/blagoevgrad-yuzdp-okolo-250-dka-plosht-e-obhvanal-prez-noshtta-pozharat-v-rayona-na-selo-drenkovo-nyama-opasnost-za-blizkite-naseleni-mesta.html", "text": "Около 250 дка площ е обхванал през нощта пожарът в района на село Дренково, но обстановката е сравнително спокойна. Това каза за  Радио „Фокус“-Пирин  инж. Дамян Дамянов, директор на Югозападно държавно предприятие. „В момента температурата е ниска и пожарът е низов. Над 100 човека - служители на Югозападно държавно предприятие с 6 специализирани автомобила, заедно с 4 пожарни и служители на РД „Пожарна безопасност и защита на населението“-Благоевград, са по фронта. Прави се полоса, полива се, няма вятър, което предполага, че в рамките на няколко часа ще се справим с огнената стихия“, подчерта той. Инж. Дамянов допълни, че няма проблем за населените места, благодарение на това че пожарът вече е низов и е създадена необходимата организация. \r\nНатали СТЕФАНОВА", "date": "2018.09.26", "title": "Благоевград: ЮЗДП: Около 250 дка площ е обхванал през нощта  пожарът в района на село Дренково, няма опасност за близките населени места"}
{"url": "http://www.focus-news.net/news/2018/09/26/2571255/the-japan-times-yaponiya-razrabotva-svrahzvukovi-planirashti-bombi.html", "text": "Министерството на отбраната на Япония разработва с ускорени темпове бомби със свръхзвуково планиране, предназначени да достигнат цели на големи разстояния, пише вестник  The Japan Times . \r\nСпоред вестникa те се очаква да бъдат пуснати в експлоатация през 2026 г. - седем години по-рано от планираното. \r\nПланиращата бомба ще бъде пусната като глава на ракетата и ще се отдели от нея на голяма надморска височина. Бомбата ще се приближи до целта със свръхзвукова скорост, което ще направи задържането й изключително трудно, според японското отбранително министерство. \r\nРакетите с планиращите бомби ще бъдат пускани от мобилни наземни инсталации. Обхватът им на действие все още не е известен, но според вестника той ще бъде много голям. Това дава възможност да се използват като офанзивни оръжия, което противоречи на мирните разпоредби на японската конституция, отбелязва вестникът. \r\nРакети с такива бомби са предназначени преди всичко да бъдат разположени на островите в Източнокитайско море. Токио не изключва в тази връзка конфликт с Пекин, който има териториални претенции върху разположения в този район архипелаг Сенкаку (островите Дяоюдао, според Китай), който сега е под контрола на Япония. В допълнение към планиращите бомби, Токио също започва да развива своя собствена свръхзвукова крилата ракета, която ще е трудно откриваема  за радарите на евентуален враг.  Юлиян Марков", "date": "2018.09.26", "title": "The Japan times:  Япония разработва свръхзвукови планиращи бомби"}
{"url": "http://www.focus-news.net/news/2018/09/26/2571256/kevr-shte-obsadi-doklada-za-tsenata-na-toka-ot-1-oktomvri.html", "text": "В сградата на КЕВР ще се проведе открито заседание за обсъждане на доклада относно изменението на цените на електрическата енергия във връзка с поскъпването на природния газ от 1 октомври 2018г. Във вторник председателят на енергийния регулатор Иван Иванов увери, че поскъпването на газа с близо 14% няма да се отрази върху цената на тока за четвъртото тримесечие на годината. По думите му към момента докладът е с решение да не се променя цената на електрическата енергия, като чрез това свое решение Комисията до голяма степен потиска някои тенденции за повишаване на инфлацията и се явява стабилизиращ фактор. Иванов уточни, че КЕВР е намерила необходимия буфер, за да не се увеличава цената на тока, благодарение на излишък от средства, които са събрани от фонд \"Сигурност на електроенергийната система\".  \r\nПоскъпването на природния газ ще се отрази в сметките за парно и топла вода, най-вероятно с между 2 и 9%.", "date": "2018.09.26", "title": "КЕВР ще обсъди доклада за цената на тока от 1 октомври"}
{"url": "http://www.focus-news.net/news/2018/09/26/2571258/denyat-26-septemvri-v-balgarskata-istoriya.html", "text": "На тази дата през 1371 г. се състои Чирменската битка (Черноменска битка) – сражение между самостоятелните владетели на Средна и Южна Македония – прилепският крал Вълкашин и серският деспот Иван Углеша, с турските войски на султан Мурад I. Войските на двамата братя (около 60 000) проникват в Източна Тракия и се насочват към Одрин, но при крепостта Черномен (тур. Чирмен) близо до Одрин, на брега на р. Марица, претърпяват пълно поражение. И двамата братя заедно с голяма част от войниците падат в боя.  \r\nПрез 1885 г. Иван Евстратиев Гешов преговаря в Лондон за признаване на Съединението, а Григор Начович – във Виена. \r\n2008 г. \r\nСъздаден е Черноморския еврорегион от страните-членки на Европейския съюз - България и Румъния. Еврорегионът включва областите, граничещи с Черно море. \r\n2006 г. \r\nБългария и Румъния получават дата за членство в Европейския съюз - от 1 януари 2007 година. \r\n2005 г. \r\nУнгария ратифицира договора за присъединяване на България и Румъния към ЕС по време на председателството на Италия. \r\n2002 г. \r\nВ периода 26 - 28 септември се провежда официално посещение на португалския президент Жоржи Сампаю в България. Той изразява подкрепа за българската кандидатура за членство в НАТО. Подписва се двустранно споразумение за взаимно наемане на работа на граждани на двете страни. \r\n1996 г. \r\nПравителството подготвя протокол за присъединяването на България към Световната търговска организация (СТО). \r\n1994 г. \r\nНовата парламентарна група “Нов избор” на Димитър Луджев получава от президента Желю Желев мандат за съставяне на правителство, но не успява да получи парламентарна подкрепа. \r\nДимитър Петров Луджев е историк, политически и държавен деец. Роден е на 27 март 1950 г. в Бургас. След 10 ноември 1989 г. се включва активно в обществено-политическия живот на страната. От 1989 г. е член на Клуба за гласност и преустройство. През август 1992 г. създава Център за нова политика, а от юли 1994 г. е съпредседател на парламентарния съюз \"Нов избор\". Участва в коалицията Обединение за национално спасение и в Либерално-демократическия съюз. Заема и отговорни държавни постове: заместник-председател на Министерския съвет в правителството на Димитър Попов (1990-1991 г.), министър на отбраната в правителството на Филип Димитров (ноември 1991 г. – май 1992 г.). \r\nСъздадена е политическа коалиция “Предизборен съюз на демократична алтернатива за републиката”. В нея влизат партиите “Гражданско обединение за републиката”, “Българска социалдемократическа партия”, “Алтернативна социалистическа партия” и “Зелена партия”. На парламентарните избори от 18 декември 1994 г. не успява да прескочи 4% бариера. На местните избори през октомври-ноември 1995 г. ДАР участва самостоятелно или в коалиция с други политически сили. БСДП напуска временно коалицията преди местните избори през октомври 1995 г., но така и не възстановява членството си в нея. В началото на февруари 1996 г. от коалицията е изключена Зелената партия. ДАР се превръща в двупартийна коалиция на АСП и ГОР. Първоначално председателството на коалицията се поема на ротационен принцип от председателите на коалиционните партии, което е променено с изборен принцип през август 1995 г. Председател на ДАР е Александър Томов. По –късно коалицията се разпада. \r\n1944 г. \r\nВлиза в сила решение на българското правителство да скъса дипломатическите си отношения с Унгария. Решението е взето на 23 септември същата година. \r\n1912 г. \r\nПо време на Балканската война черногорската армия атакува османската. \r\nКонкретен повод за войната дават кланетата над българското население в Щип (ноември 1911 г.) и Кочани (юли 1912 г.). В отговор на жестокостите на османските власти правителствата на България, Гърция, Сърбия и Черна гора отправят до Високата порта искане за административни реформи в европейските предели на империята и след последвалия категоричен отказ от нейна страна те пристъпват към обща мобилизация на войските си. \r\nПърва започва военните действия Черна гора. В края на септември 1912 г. нейните войски нахлуват в Северна Албания. Това довежда до скъсване на дипломатическите отношения между Османската империя и четирите балкански правителства, като на 4 октомври тя им обявява война. На свой ред на 5 октомври България и Гърция също обявяват война на Турция. На 7 октомври към тях се присъединява и Сърбия. При започване на войната балканските съюзнички разполагат общо с 645 000 души войска и 1412 оръдия, а армията на Османската империя възлиза на 420 000 души и 930 оръдия. \r\n1899 г. \r\nВ периода 19 – 26 септември се провеждат допълнителни парламентарни избори, спечелени от Либералната партия. Изборите бележат началото на конфликти между либерали и народнолиберали, които впоследствие довеждат до падане на кабинета. \r\n1885 г. \r\nИван Евстратиев Гешов преговаря в Лондон за признаване на Съединението, а Григор Начович – във Виена. \r\nПо силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от Областта не се примирява с решенията на Берлинския договор и незабавно повежда борба против тях. Първоначалният замисъл е присъединяването на Областта да стане заедно с присъединяването на другите откъснати от Княжеството български области. След като това се оказва невъзможно, главно поради неподходящата международна обстановка, на преден план излиза задачата да се реализира поне присъединяването само на Източна Румелия. Първите опити за осъществяване на тази задача се предприемат още през 1880 г. През 1884 г. въпросът за присъединяването на Източна Румелия към Княжество България отново излиза на преден план, но и този път не може да бъде решен. Борбата взема организиран характер след учредяването на Българския таен централен революционен комитет (БТЦРК) в Пловдив през февруари 1885 г. Той се нагърбва с изпълнението на задачата само с революционни средства, по примера на дейците на Априлското въстание през 1876 г. През лятото на 1885 г. е избран нов състав на БТЦРК, който, без да се отказва от подготовката на масова революционна борба, издига лозунга за обединение на Южна и Северна България под скиптъра на княз Александър I Батенберг. Предприемат се бързи действия за спечелване на някои командири на Източнорумелийската милиция. Решено е акцията да се проведе към средата на септември 1885 г., но започналите големи демонстрации в някои села и градове стават причина тя да се ускори. Дава се заповед на 5 срещу 6 септември формираните в околните на Пловдив села и градове чети да се отправят към областния център. Сутринта на 6 септември те, заедно с частите на Източнорумелийската милиция, обкръжават конака и арестуват намиращия се в него главен управител – Г. Кръстевич. Вместо да се възползва от дадените му права по силата на Органическия устав и да повика незабавно турски войски от Цариград, Кръстевич, като родолюбец, предпочита да се предаде доброволно. Веднага след провъзгласяването на Съединението е сформирано Временно правителство начело с д-р Г. Странски, което поема управлението на Областта до пристигането на княз Александър I Батенберг. В състава на временното правителство влизат: д-р Г. Странски (председател), д-р Ст. Чомаков (подпредседател) и членове: майор Д. Николаев, майор Д. Филов, майор С. Муткуров, майор Р. Николов, Й. Груев, К. Пеев, д–р Г. Янкулов, Д. Юруков, З. Стоянов, Г. Данчов, Ат. Самоковец и Г. Бенев. За главнокомандващ източнорумелийската милиция е назначен майор Д. Николаев. \r\nПрисъствието на лица от двете политически партии в Областта, на четирима военни дейци и представител на БТРЦК трябва да покаже на външния свят и особено на Русия, че Съединението е общонародно дело. Веднага след съставянето си, Временното правителство обявява военно положение в Областта и издава заповед за мобилизиране на мъжкото население, годно да носи оръжие. Заедно с това то отправя и покана до княз Александър I Батенберг да поеме управлението на обединена България. Временното правителство просъществува до 9 септември 1885 г., когато в Пловдив пристига князът и възлага функциите му на Комисарство на Южна България. \r\n1883 г. \r\nТретото Обикновено народно събрание одобрява конвенциите за изплащане на окупационния дълг към Русия и за дострояване на Източните железници (Цариброд-Вакарел). \r\n1769 г. \r\nПо време на Руско-турската война (1768 г. – 1774 г.) руски войски под командването на генерал граф Пьотр Александрович Румянцев завладяват Яш. Победата позволява на руското командване да подготви мащабни настъпателни действия срещу турските части в района на р. Дунав. \r\nРуско –турската война ( 1768-1774 г.) се води за руски излаз на Черно море и спиране на турската експанзия в Русия и Украйна. На страната на Турция участва Кримското татарско ханство. Русия започва военните действия през октомври 1768 г. През 1769 г. руските войски превземат Азов и гр. Таганрог на брега на Азовско море, заемат Яш, окупират Молдова и част от Влашко. Руският експедиционен корпус в Грузия освобождава Кутаиси и обсажда крепостта Поти. През 1770 г. турският флот е разгромен в Чесменския залив край бреговете на Мала Азия. Руските войски превземат Крим, който окончателно влиза в състава на Руската империя. През 1774 г. руските части преминават Дунав, настъпват в България, обсаждат Русе, Силистра и Шумен и преминават на юг от Стара планина. В кампаниите от 1773-1774 г. се отличава А. В. Суворов. Войната завършва с Кючюккайнарджанския мирен договор (1774 г.). Договорът изменя съотношението на силите в района на Черно море в полза на Русия, която получава правото да защитава християнското население в Османската империя. \r\n1396 г. \r\nСъстои се битката при Никопол. Османските войски нанасят катастрофално поражение на кръстоносните рицари. През февруари 1396 г. в Буда по призива на унгарския крал Сигизмунд I се стичат френски, бургундски, английски, немски рицари. За похода Сигизмунд свиква и унгарски войски, както и отряди от Трансилвания и Хърватия. По р. Дунав трябва да проникнат венециански и родоски кораби, които да подпомагат кръстоносната армия, чийто брой според новите изследвания достига 20 000 души. През август рицарите преминават р. Дунав и с помощта на Иван Срацимир успяват да завземат Видин и Оряхово и достигат Никопол. Скоро при града пристига и султан Баязид I, в чиято войска с петхилядна конница участва сръбският княз Стефан Лазаревич. В завързалото се сражение кръстоносците претърпяват пълно поражение, а крал Сигизмунд успява да се спаси с кораб по р. Дунав. Победата при Никопол позволява на Баязид I да пристъпи към окончателното унищожаване на Видинското царство. \r\n1371 г. \r\nСъстои се Чирменската битка (Черноменска битка) – сражение между самостоятелните владетели на Средна и Южна Македония – прилепският крал Вълкашин и серският деспот Иван Углеша, с турските войски на султан Мурад I. Войските на двамата братя (около 60 000) проникват в Източна Тракия и се насочват към Одрин, но при крепостта Черномен (тур. Чирмен) близо до Одрин, на брега на р. Марица, претърпяват пълно поражение. И двамата братя заедно с голяма част от войниците падат в боя.  \r\nЧирменската битка има решително значение както за България, така и за целия Балкански полуостров. Иван Шишман е принуден да се признае за васал на султан Мурад I и се задължи да плаща ежегоден данък, а сестра му Кера Тамара е изпратена в султанския харем. На тази дата са родени: \r\n1931 г. \r\nРоден е Кръстьо Анков Горанов – български философ марксист, социолог и естет, член-кореспондент на БАН (1984 г.). Професор е по социология (1970 г.) и по философия във ВИТИЗ \"Кр. Сарафов\" (дн. НАТФИЗ). Директор е на Института за култура при БАН (1971 г.). Народен представител е в VII ВНС. Автор е на съчиненията: \"Съдържание и форма в изкуството\" (1958 г.), \"Художествен образ и съвременност\" (1967 г.), \"Основи на естетиката\" (1986 г.) и др. \r\n1886 г. \r\nРоден е Ран Босилек (псевдоним на Генчо Станчев Негенцов) – български писател. \r\nРан Босилек (Генчо Негенцов) завършва Априловската гимназия в родния си град Габрово 1904 г., където след това е учител (1904-1908 г.). Следва славянска филология и право в СУ “Св. Климент Охридски” (1908-1910 г.), завършва право с докторат в Брюксел (1916 г.). Известно време е адвокат, но интересите му към литературата го откъсват от тази професия. Участва в редактирането на списание \"Светулка\", редактира вестник \"Врабче\" и сп. \"Детска радост\" – едно от най-известните детски издания в България. Редактор е в издателство \"Хемус\". Председателства Дружеството на детските писатели. Членува в Съюза на българските писатели. За пръв път печата детски стихове и приказки през 1906 г. в списание \"Светулка\". Ран Босилек е един от създателите на художествено оформената детска книга в България. Умира на 8 октомври 1958 г. в София. \r\n1881 г. \r\nРоден е Никола Петков Бакърджиев – военен и държавен деец. Завършва Военното училище в София (1901 г.) и Военната академия в Торино (Италия). По време на Балканската война 1912–1913 г. и на Междусъюзническата война 1913 г. е помощник-началник на Оперативната секция при Щаба на Действащата армия, а от 23 март 1913 г. е и временен началник на същата секция. След въвличането на България в Първата световна война 1914–1918 г. като командир на дружина се отличава в боевете при Тутракан, за което е награден с орден \"За храброст\". От декември 1917 г. до април 1918 г. е началник на Оперативното отделение при Щаба на Действащата армия. След края на войната е преподавател във Военната академия и временен началник на Военноисторическото отделение при Щаба на армията. През следващите години заема и други командни постове, сред които и началник-щаб на армията (26 май 1926 г.– 11 януари 1929 г.). От 11 януари 1929 г. до 31 януари 1931 г. е военен министър, след което отново е началник-щаб на армията (1931–1934 г.). На 19 май 1934 г. е повишен в чин генерал от пехотата и минава в запаса. Повторно е поканен за военен министър от Иван Багрянов (1944 г.), но отказва. Умира на 21 март 1954 г. \r\n1879 г. \r\nРоден е Петко Юрданов Тодоров – български писател. \r\nПетко Ю. Тодоров учи в Търновската мъжка гимназия. През 1896 г. заминава заедно с брат си Христо Тодоров за Тулуза (Франция), където постъпва в “Лисе насионал”. Сътрудничи на в-к “Ла Депеш” с Ж. Жорес. След завръщането си редактира в-к “Законност” (заедно с Ив. Беливанов). Следва право в Берн, Швейцария (1898 г.), литература в Берлин и Лайпциг (1904 г.). Посещава различни европейски страни. Ранното творчество на Тодоров е под влияние на социализма - “Драски” (1894 г.) и “Стихове на скучната лира” (1895 г.). След 1900 г. създава зрелите си идилии и драми - “Идилии” (1908 г.), “Драми” (кн. 1, 1900 г.). Участва активно в българския литературен живот (1904-1910 г.); създава драмите “Страхил, страшен хайдутин”, “Първите”, “Змейова сватба”, “Невеста Боряна”. През март 1912 г. заминава да се лекува от туберкулоза на остров Капри, където на 14 февруари 1916 г. умира. Тленните му останките са пренесени в София през 1921 г. \r\n1854 г. \r\nРоден е Добри Ганчев (даскал Добри) – учител, историограф, мемоарист. Завършва полукласическа гимназия в гр. Николаев, Русия, след което е учител в Тулча. От 1876 г. до 1879 г. емигрира във Влашко, където участва в издаването на в. \"Нова България\" (1876–1877 г.). След като се завръща в Русия, завършва Историко-филологическия факултет на Киевската духовна академия. Постъпва на работа като секретар на Екзархията в Пловдив, а по-късно и в Цариград. Полага големи усилия за откриване на трикласни училища в Македония и Тракия (1883–1904 г.). Преподава история във Военното училище в София и български език на цар Фердинанд I. Автор е на редица трудове, по-известни от които са: \"История на руската държава\", \"Борбата за самостоятелност\", \"Ръководство по българска граматика\" и др. Умира на 12 април 1936 г. На тази дата умират:  \r\n1939 г. \r\nУмира Христо Иванов Силянов – български писател документалист, мемоарист, публицист и поет. Един от ръководителите на ВМОРО. \r\nХристо Силянов учи в Цариград, Солун и в Битоля, където завършва гимназия. Следва история в Швейцария, завършва Софийски университет “Св. Климент Охридски” (1907 г.). Учителства в Прилеп (1901-1902 г.). През 1902 г. минава в нелегалност и тръгва с четата на войводата Марко Лерински. Участва в Илинденско-Преображенското въстание (1903 г.). След потушаването му се заселва в София. Занимава се с журналистика и с обществена дейност. Преди избухването на Балканската война (1912-1913 г.) е в Македония с четата на В. Чекаларов. Председателства Дружеството на столичните журналисти (1931-1932 г.). За пръв път печата през 1898 г. в сп. “Ученически другар”. Редактира в-к “България”, “Бум”, “Демократически преглед”, “Сила”, “La Bulgarie” и др. Сътрудничи с хумор, разкази, статии и фейлетони на сп. “Ново време”, “Просвета”, “Пролетна заря”, “Македонски преглед”, “Съвременна илюстрация”, “Македония”, “Македоно-одрински преглед”, “Художник”, “Народ и армия”, “Сборник от турските зверства”, “Седмица”, “Свободно мнение”, “Наблюдател”, “Отечество”, “Военни известия”, “Обединение”, “Листопад”, “Нови хоризонти”, “Български турист”, “Нова България”, на в-к “Македонска трибуна”, “Завет”, “Македония”, “Вардар”, “Знаме”, “Време”, “Вечерна поща”, “Нов век”, “Мир”, “Трибуна” (Враца), “Знание”, “Илинден”, “Пряпорец” и др. Основава заедно с Ал. Кипров хумористичния в-к “Българан” и остава задълго в кръга на българановци. Антон Страшимиров го настанява на работа като редактор във в-к “Ден”. Повикан е в Цариград, за да поеме издаването на екзархийския в-к “Вести” в решителен политически момент - юни 1908 г., когато се премахва цензурата. Редактира заедно с П. К. Яворов и Д. Крапчев в-к “Илинден”. През 1919 г. основава сп. “Сила”, което първо след войната дава широко място на литературните материали и привлича писателите. Песните му наподобяват Чинтуловите и са популярни сред населението в Македония. След 1923 г. е в Демократическия сговор, понякога застава на консервативни позиции. Умира на 26 септември 1939 г. в София. Съчинения: “Тъгите на роба” (стих., 1903 г., в съавтарство с Вл. Ковачев), “Стихове” (1905 г.), “Един именит син на Костурско. Васил Чекаларов” (1914 г.), “Сръбско-българският спор и Русия” (1915 г.), “Македонската емиграция и българският национален въпрос” (1919 г.), “От Витоша до Грамос. Походът на една чета през Освободителната война - 1912” (1920 г.), “Писма и изповеди на един четник - 1902” (1967 г.), “Освободителните борби на Македония” (т. I-II, 1933-1943 г.), “Спомени от Странджа. Бележки по Преображенското въстание в Одринско - 1903” (1934 г.). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.09.26", "title": "Денят 26 септември в българската история"}
{"url": "http://www.focus-news.net/news/2018/09/26/2571254/v-ndk-shte-se-provede-natsionalna-kragla-masa-posvetena-na-badeshteto-na-zdraveopazvaneto.html", "text": "От 11.30 часа днес в Националния дворец на културата, Зала 3, ще се проведе Национална кръгла маса, посветена на бъдещето на здравеопазването. Това съобщиха от пресцентъра на  Министерството на здравеопазването .", "date": "2018.09.26", "title": "В НДК ще се проведе Национална кръгла маса, посветена на бъдещето на здравеопазването"}
{"url": "http://www.focus-news.net/news/2018/09/26/2571259/glavniyat-prokuror-na-republika-albaniya-arta-marku-e-na-ofitsialno-poseshtenie-v-balgariya.html", "text": "Главният прокурор на Република Албания Арта Марку е на официално посещение у нас за периода от днес до 27 септември 2018 г. Това съобщиха от пресцентъра на  Прокуратурата . Визитата е по покана на главния прокурор Сотир Цацаров.  \r\nВ рамките на посещението ще бъде подписан Меморандум за разбирателство и сътрудничество между двете прокуратури, предвиждащ взаимодействие в областта на международната правна помощ и взаимен обмен на информация.  \r\nВ програмата на делегацията са предвидени срещи с председателя на Конституционния съд Борис Велчев, с министъра на правосъдието Цецка Цачева, както и с представляващия ВСС Боян Магдалинчев и членове на Прокурорската колегия на Висшия съдебен съвет.  \r\nАрта Марку е избрана за главен прокурор на Република Албания на 18 декември 2017 година. В системата на албанската прокуратура е от 2001 година.  \r\nМеморандумът за разбирателство и сътрудничество с Прокуратурата на Република Албания е поредния такъв документ, подписан като основа за взаимодействие между прокуратурите на балканските страни. Досега такива меморандуми действат между Прокуратурата на Република България и прокуратурите на Турция, Гърция, Македония, Сърбия, Черна гора и Словения.", "date": "2018.09.26", "title": "Главният прокурор на Република Албания Арта Марку е на официално посещение в България"}
{"url": "http://www.focus-news.net/news/2018/09/26/2571257/blagoevgrad-povishena-e-opasnostta-ot-padashti-kamani-i-svlichane-na-skalna-masa-v-rayona-na-kresnenskoto-defile-i-prohoda-predel.html", "text": "Нормално се осъществява движението на главен път Е-79, второкласен път-19 Симитли - Гоце Делчев и автомагистрала „Струма“. Това съобщи за  Радио „Фокус“ - Пирин  дежурният служител в Областно пътно управление - Благоевград. Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни и свличане на скална маса в участъците. \r\nНатали СТЕФАНОВА", "date": "2018.09.26", "title": "Благоевград: Повишена е опасността от падащи камъни и свличане на скална маса в района на Кресненското дефиле и прохода Предел"}
{"url": "http://www.focus-news.net/news/2018/09/26/2571260/anton-kodzhabashev-abv-okolo-20-mln-lv-na-godina-shte-izlizat-na-darzhavata-pozhiznenite-premii-na-evropeyskite-i-svetovnite-medalisti-koito-v-momenta-zhiveyat-v-nemilost.html", "text": "Около 18 – 20 млн. лв. на година ще излизат на държавата пожизнените премии на европейските и световните медалисти, които в момента живеят в немилост. Това каза областният председател на АБВ, президент на Българската федерация по вдигане на тежести и трикратен световен и европейски шампион по вдигане на тежести в интервю за  Агенция „Фокус“ . \r\n„Предлаганите промени с новия законопроект за изменение и допълнение на Законопроекта за физическото възпитание и спорта са да се дадат пожизнени пенсии на световните и европейските медалисти на България в миналото – така, както такава получават олимпийските. Става въпрос за спортистите, които са прекратили спортната си кариера. Това е една много сериозна крачка към справедливостта, тъй като досега всички олимпийски медалисти получават, а световните и европейските – не. А това е несправедливо, тъй като всеки един от световните шампиони се е състезавал с абсолютно същите както на олимпийските игри“, каза още Коджабашев и посочи, че е време този въпрос да бъде решен. \r\nТой обясни още, че се предвижда спортистите, които са три пъти световни шампиони, да получават около 1000 – 1200 лв. месечна премия. „Има хора, които от спорта са получили буквално трохи, а са дали страшно много на България, развявали са българския трибагреник и са накарали българинът да бъде горд и щастлив със своите спортисти. В момента част от тези хора живеят в немилост, в трагично състояние, нямат пари за хапчета, за храна и т. н. Доста хора от бившите величия в спорта, които не получават нищо – никакви премии, буквално умряха от студ и глад – аз знам такива примери“, каза още Коджабашев.  \r\nПо думите му промените би трябвало да засегнат около 1500 души – спортисти и треньори. „Според разчетите на хората, които работихме по това предложение, около 18 – 20 млн. лв. на година ще излизат пожизнените премии. Смятам, че България, която е една спортна държава от близкото минало, съвсем спокойно би могла да отдели тези средства за своите спортисти, които са я прославили“, каза още Коджабашев.  Той коментира, че държавата има нужните средства. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.09.26", "title": "Антон Коджабашев, АБВ: Около 20 млн. лв. на година ще излизат на държавата пожизнените премии на европейските и световните медалисти, които в момента живеят в немилост"}
{"url": "http://www.focus-news.net/news/2018/09/26/2571246/ministar-petya-avramova-shte-uchastva-v-diskusionniya-forum-stroitelstvoto-prez-2019-g-perspektivi-i-predizvikatelstva.html", "text": "На 26 септември министърът на регионалното развитие и благоустройството Петя Аврамова ще участва в Oсмия дискусионен форум „Строителството през 2019 г. – перспективи и предизвикателства”. Това съобщиха от пресцентъра на  Министерство на регионалното развитие и благоустройството . Организираното от Камарата на строителите в България и в. „Строител“ събитие ще се проведе от 9.00 часа в зала „Средец“ на „София хотел Балкан“.", "date": "2018.09.26", "title": "Министър Петя Аврамова ще участва в дискусионния форум „Строителството през 2019 г. – перспективи и предизвикателства“"}
{"url": "http://www.focus-news.net/news/2018/09/26/2571262/pregled-na-osnovnite-temi-v-dobrudzhanskiya-pechat.html", "text": "„Поклон пред героите, положени във Военното гробище - музей в Добрич“, с това заглавие на първа страница излиза днес вестник  „Нова добруджанска трибуна“ . С военен ритуал и панихида в памет на загиналите за свободата във Военно гробище музей е започнала празничната програма вчера в Добрич. Панихидата е била водена лично от негово Високо преосвещенство Варненския и Великопреславски митрополит Йоан. Присъстващите са отдали почит на героите с минута мълчание, падане на колене и поднасяне на венци. „Паметен знак на загиналите в Добричката епопея воини от 53-ти пехотен полк е открит в кв. „Рилци“, съобщава изданието. Почетният знак е открил кметът на Добрич Йордан Йорданов. Паметната плоча е осветена  от иконом Иван Дойчев, архиерейски наместник на Добричка духовна околия. Символът на признателните поколения към саможертвата на героите е поставен на фасадата на НЧ „Пробуда”. ”За мен е удоволствие заедно да открием една паметна плоча, която ни позволява да изградим и да съхраним родовата памет”, е заявил в обръщението си към присъстващите кметът на Добрич Йордан Йорданов. „Зала „Кан Тервел“ вече посреща посетителите на музея в Тервел“, съобщава всекидневникът. Кулминацията от честванията на 1300 години от победата на кан Тервел над арабите край Константинопол се е състояла на 22 септември. В залата на музея може да бъде разгледана восъчна фигура на кан Тервел. Представени са и 18 пана, разказващи за историческата личност.  \r\n„Добрич отбеляза празника си с богата програма и скромно присъствие на граждани“, съобщава на първа страница вестник  „Добруджанска трибуна“ . Добричани са отбелязали Деня на своя град с множество мероприятия – ритуал и панихида на Военно гробище, тържествена сесия на Общинския съвет, множество концерти. Сред официалните гости са били представители на побратимени с Добрич градове и дипломати. „Представиха пощенска марка, с винетка, посветена на Добрич – Града на българската бойна слава“, съобщава изданието. Специално изработената марка е с изображение на бяла лястовица. Марката е с номинал 65 стотинки, а на винетката е изобразен военен паметник, с фигура на войник в цял ръст, който се намира между селата Бдинци и Вратарите. От региона – „Гимназия „Тодор Рачински“ е първото иновативно земеделско училище в страната“. Нововъведението обхваща ученици от 8 и 9 клас. Дейностите в професионалната гимназия ще продължат до 2021 година. Основна цел е учениците да бъдат научени да се аргументират и да отстояват своите позиции. Общо седем са иновативните училища в Добричка област през тази учебна година.", "date": "2018.09.26", "title": "Преглед на основните теми в добруджанския печат"}
{"url": "http://www.focus-news.net/news/2018/09/26/2571263/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-yoan-bogoslov-v-kv-levski-g.html", "text": "Негово преосвещенство Белоградчишкият епископ Поликарп, викарий на Софийския митрополит, ще оглави Архиерейска света Литургия в софийския храм „Св. Йоан Богослов“ в кв. „Левски Г“ в прослава на св. Йоан Богослов, предаде репортер на  Агенция „Фокус“ . На 26 септември всяка година Православната църква чества Успението на свети апостол и евангелист Йоан Богослов. Поводът за светата Литургия в храмовият празник на софийската църква „Св. Йоан Богослов“ в кв. „Левски Г“. Литургията ще започне от 9.00 часа и с благословението на Негово светейшество Българския патриарх и Софийски митрополит Неофит.  \r\nНикола ПЕТКОВ", "date": "2018.09.26", "title": "София: Белоградчишкият епископ Поликарп ще оглави Архиерейска света Литургия в храм „Св. Йоан Богослов“ в кв. „Левски Г“"}
{"url": "http://www.focus-news.net/news/2018/09/26/2571264/sport-serina-uilyams-nyama-da-igrae-poveche-do-kraya-na-sezona.html", "text": "Носителката на 23 титли от Големия шлем Серина Уилямс обяви, че няма да играе в повече турнири до края на настоящия сезон. 36-годишната американка се отказа от участие н а турнира в Пекин, като мястото й в основната схема ще бъде заето от Екатерина Макарова. През сезона Уилямс постигна 18 победи и загуби 6 пъти, а последният й официален мач за годината беше загубеният финал на Откритото първенство на САЩ от японката Наоми Осака. Заради поведението си по време на срещата тя бе глобена с общо 17 хиляди долара.", "date": "2018.09.26", "title": "Спорт: Серина Уилямс няма да играе повече до края на сезона"}
{"url": "http://www.focus-news.net/news/2018/09/26/2571253/ministar-ekaterina-zaharieva-shte-uchastva-v-organiziranata-ot-es-sreshta-na-visoko-nivo-po-siriya.html", "text": "Вицепремиерът и министър на външните работи Екатерина Захариева е на работното посещение в Ню Йорк, САЩ, където се включи в състава на водената от премиера Бойко Борисов българска делегация за 73-ата редовна сесия на Общото събрание на Организацията на обединените нации (ОС на ООН). Това съобщиха от пресцентъра на  Министерството на външните работи . \r\nВ програмата на министър Захариева е включено участие в неформална среща на външните министри на страните членки на Европейския съюз (ЕС), както и вечеря на министрите на външните работи от трансатлантическата общност.  \r\nНа 26 септември първите дипломати на България, Гърция, Хърватия и Румъния ще се съберат за разговори в четиристранен формат. Същия ден вицепремиерът Захариева ще участва в Среща на високо ниво по Сирия, организирана от ЕС, както и в работен обяд на министрите на външните работи на държавите членки на Централноевропейската инициатива (ЦЕИ).  \r\nНа 27 септември Екатерина Захариева ще се срещне с Торборн Ягланд, Генерален секретар на Съвета на Европа. Тя ще разговаря и с Насър Камел, Генерален секретар на Съюза за Средиземноморието.", "date": "2018.09.26", "title": "Министър Екатерина Захариева ще участва в организираната от ЕС Среща на високо ниво по Сирия"}
{"url": "http://www.focus-news.net/news/2018/09/26/2571266/burgas-ogranichena-e-skorostta-na-dvizhenie-po-pat-i9-varna-burgas-ot-km-223-do-km-223-v-rayona-na-mestnostta-lahana-zaradi-remont.html", "text": "Нормално се осъществява движението в областта. Това съобщи за  Радио „Фокус“ – Бургас  дежурният от Областно пътно управление. Пътните настилки са нормално проходими, а видимостта е отлична. Ришки проход е отворен за всички моторни превозни средства. Временно са въведени някои ограничения в областната пътна мрежа поради ремонтни дейности. Едното важи за участъка Варна – Бургас в района на село Баня от км 183+920 до км 184+595, където движението се осъществява при стеснение на едното платно за движение. Там скоростта на движение е ограничена до 50 км/ч. Срокът за това ограничение е до 30 септември 2018 г. Другото се отнася за движението по път I–9 Варна – Бургас от км 223+495 до км 223+983 в района на местността Лахана, в землището на град Поморие, където се въвежда временна организация на движението. Скоростта на движение се намалява до 60 км/ч. Срокът за това ограничение е до 31 октомври 2018 г. \r\nМария ГЕОРГИЕВА", "date": "2018.09.26", "title": "Бургас: Ограничена е скоростта на движение по път I–9 Варна – Бургас от км 223 до км 223 в района на местността Лахана заради ремонт"}
{"url": "http://www.focus-news.net/news/2018/09/26/2571267/reditsa-proyavi-shte-se-provedat-v-stranata-po-povod-evropeyskiya-den-na-ezitsite.html", "text": "Редица прояви ще се проведат в страната по повод Европейския ден на езиците. Това съобщиха от пресцентъра на  Представителството на ЕК в България . Европейският ден на езиците се отбелязва всяка година на 26 септември по инициатива на Европейската комисия и Съвета на Европа. На самия ден или в седмиците преди и след 26 септември на различни места в Европа се провеждат езикови уроци, игри, дискусии, конференции, радио предавания, конкурси с участието на езикови и културни институти, асоциации, университети и училища.  \r\nПо повод на Европейския ден на езиците през 2018 г. в България се организират различни прояви.  \r\nДнес между 17.30 и 20.30 часа в Националния музей ,,Земята и хората“ ще бъдат отворени информационни щандове на 18 езика, на които гостите ще могат да изпробват езиковите си познания в различни забавни игри, както и да се включат в  speak dating (eзикови срещи) на 10 езика, които се организират за първи път. По време на събитието ще бъдат връчени и наградите на печелившите в онлайн играта \"Опознай културното наследство на Европа!\", която се проведе по повод Деня на езиците и Европейската година на културното наследство от 17 до 21 септември.  \r\nНа 4 октомври от 16.00 часа в Мраморното фоайе (ет. 1) на Столичната библиотека ще бъде открита пътуваща изложба на издания на „Пинокио“ на 36 езика. Ще има по нещо както за малките посетители, така и за по-големите ученици: многоезично четене на откъс от „Пинокио“ на над 12 езика, езикова викторина, кратка драматизация на откъс от книгата от актьори от театър ,,Възраждане“ (за малките), състезание за редене на пъзел по илюстрации от книгата (за малките), конкурс за костюм, прическа и грим на герой от книгата (за малките). Изложбата ще бъде отворена за посетители от 4 до 24 октомври.", "date": "2018.09.26", "title": "Редица прояви ще се проведат в страната по повод Европейския ден на езиците"}
{"url": "http://www.focus-news.net/news/2018/09/26/2571268/nimh-zhalt-kod-za-silen-vyatar-e-v-sila-za-7-oblasti-na-stranata.html", "text": "Жълт код за силен вятър е обявен за 7 области на страната, сочи справка на сайта на  НИМХ . Предупреждението е в сила за областите Добрич, Варна, Бургас, Сливен, Ямбол, Хасково и Кърджали. В тези райони ще се усили североизточният вятър, който ще бъде силен със скорост между 14 и 19 м/сек и пулсации до 24 м/сек. \r\nЖълт код е в сила и по Черноморието, където вятърът ще е от север-североизток 14-17 м/с(7 бала по Бофорт) и с пориви 20-24 м/с(8-9 по Бофорт). Вълнението ще е 3-4 бала. \r\nПри предупреждение за силен вятър от жълта степен хората трябва да бъдат внимателни за летящи във въздуха предмети. По тази причина са възможни локални нарушения на обичайните дейности на открито.", "date": "2018.09.26", "title": "НИМХ: Жълт код за силен вятър е в сила за 7 области на страната"}
{"url": "http://www.focus-news.net/news/2018/09/26/2571269/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno-i-svlachishte.html", "text": "Интензивен е трафикът в районите на учебните заведения във Велико Търново в сутрешните часове, предаде репортер на  Радио „Фокус” – Велико Търново . Времето e слънчево, а пътните настилки са сухи. Температурата на въздуха е 3 градуса. Натоварено е движението по основните улици и булеварди в града – по бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивен е трафикът на пътен възел „Качица“ и ул. „Магистрална“ във Велико Търново. Всички светофарни уредби в града работят нормално.  \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.09.26", "title": "Велико Търново: Движението се осъществява в една лента през прохода Твърдица – Елена от км 47 до км 48 поради пропадане на пътното платно и свлачище"}
{"url": "http://www.focus-news.net/news/2018/09/26/2571271/pregled-na-osnovnite-temi-v-starozagorskiya-pechat.html", "text": "„Допълнителни средства по ОП „Региони в растеж“ ще получи Община Стара Загора“ е водещо заглавие от страниците на вестник  „Старозагорски новини“ . С тях могат да бъдат обновени Летният театър или Станционната градина. Община Стара Загора изпълни успешно заложената етапна цел по приоритетна ос 1 на ОП „Региони в растеж“. По текущите проекти по програмата са направени междинни плащания на стойност 12 334 000 лв., при заложена етапна цел от 10 530 000 лв. Това дава възможност да бъдат получени допълнително 3 200 000 лева по ОП „Региони в растеж“. Допълнителните средства могат да бъдат използвани за обновяване на обект с голямо обществено значение - например Станционната градина до жп гарата в Стара Загора или Летния театър в парк „М. М. Кусев“, съобщи кметът Живко Тодоров. По ОП „Региони в растеж“ Община Стара Загора изпълнява проекти по „Зелена и достъпна градска среда“ - за пешеходната зона, площада пред Общината и парк „Митрополит Методий Кусев“. Реконструира се и надлезът над жп линията в Стара Загора. От Общината припомнят, че това лято се направи обновяване на образователната инфраструктура на четири обекта - ГПЧЕ „Ромен Ролан“, СОУ „Железник“, ОДЗ No 58 „Звездица“, ДГ No 1 „Звънче“. Предстоят ремонтни работи и в Девето ОУ „Веселин Ханчев“ и СУ „Иван Вазов“. Продължава и работата по проекта „Модернизация и развитие на устойчив градски транспорт в Стара Загора“. Предстои да бъде внедрена автоматична система за таксуване, както и система за управление на градския транспорт, която включва видеонаблюдение и системи за контрол по кръстовищата и пешеходните зони на града. Понастоящем се провежда обществената поръчка за ремонта на залата в Областна администрация. Тя ще бъде изцяло реновирана със средства от бюджета на Община Стара Загора в размер на 3 млн. лева.  \r\nПредстои обновяване на къщата на поета Николай Лилиев със средства по проект „Красива България“. Обявена е обществена поръчка за реконструкция на водопроводната и канализационна мрежа в кв. „Самара 1“ и „Самара 2“, която ще се извърши със средства по програма ПУДООС. Община Стара Загора обяви и открит конкурс за идеен проект за нова визия и благоустрояване на територията на „Руския пазар“ и разширението на ул. „Кап. Петко войвода“.  \r\n„Спасиха 3-годишно мече, попаднало в бракониерски капан край Скобелево“, пише още изданието. 3-годишно мече е било спасено от бракониерски капан, заложен в землището на павелбанското село Скобелево. Животното е било забелязано от дървари призори в понеделник, които минавали покрай ограда на черешова градина. Мъжете подали сигнал към Държавното ловно стопанство „Мазалат“, откъдето е потеглил съвместен екип с представители на РИОСВ - Стара Загора, Национален парк „Централен Балкан“ и Сдружение за дива природа „Балкани“. Аналогични капани местните бракониери залагат основно за диви прасета, но в този конкретен случай това била втората мечка, станала жертва на незаконен лов, коментира Иван Гагов от екоинспекцията. Преди мечето да бъде освободено от стоманената примка, обхванала задната му дясна лапа, то е било упоено. Стреличката с опиат изстрелял специалист от СДП „Балкани\", междувременно животното е било нахранено с хляб и мляко. Преди да бъде пуснато обратно сред природата, на мечето е поставен нашийник с джипиес-предавател. По думите на Владимир Тодоров от екозащитната организация случаите на бракониерски лов на мечки зачестявали, миналата година в района бил намерен труп на застреляно от упор животно. Според последната таксация в района на Централен Балкан има 38 мечки, които в повечето от времето се движат по северните скатове на планината, но имало и случаи да преминат билото и да слязат в близост до населените места. От години не е имало случай на мечка стръвница. Кафявата мечка е защитен вид според Закона за биологичното разнообразие. До 5 години затвор и 20 000 лв. глоба застрашава заложилите капана, ако бъдат установени.  \r\n„Ще ангажират министъра на МВР с инцидента в Казанлък“ е друго заглавие от страниците на изданието. От ГЕРБ застават изцяло зад кмета Галина Стоянова и общинското ръководство. Народни представители от ГЕРБ ще поставят пред министъра на МВР въпроса с ромския сблъсък в центъра на Казанлък в първия учебен ден. „Ще настояваме да се проведе цялостно разследване на т.нар. инцидент - от организацията, през заснемането и излъчването му\", подчерта депутатът Маноил Манев. Във връзка с опитите за създаване на етническо напрежение в Града на розите Манев коментира, че е отвратен от това, да се прави политика на всяка цена от всяко нещо. „Ще цитирам главния прокурор, който по друг случай се обърна към народните представители и каза - върху трупове рейтинг не се прави. И върху имиджа на един красив град, център на света в определени моменти на годината, да го наречеш цигански, това не е добре\", допълни народният представител. Областният координатор на ГЕРБ - Стара Загора, Пламен Йорданов беше категоричен, че партията застава зад Галина Стоянова и я поздрави за добрите резултати, свързани с подобряването на образователната инфраструктура и успешната реализация на няколко мащабни инфраструктурни проекти. „Нашият анализ показва, че има активизация от страна на опозицията и може би това ще бъде стратегията на нашите опоненти - да се опитват да удрят най-успешните кметове, така че да отслабват тяхното влияние, но ние няма да позволим това и ще се опитаме по всякакъв начин да покажем хубавите неща. По-важното е какво те вършат в ежедневната си работа за общината, отколкото да обръщаме внимание на определени жълти провокации\", допълни областният координатор на ГЕРБ. Във връзка с инцидента Стоянова заяви, че на записите, направени от охранителни камери в района, с които Общината разполага, се вижда, че „има подготовка на ситуацията\". По думите ѝ е възможна предварителна организация, която е довела до въпросния случай, станал известен в цялата страна. „Ситуацията е инсценирана от неживущи в Казанлък лица. Затова настоявам органите на МВР повторно да разследват случая, за да проучат внимателно и тази възможност\", допълни Стоянова. Що се отнася до излъчения в „Господари на ефира\" репортаж за състоянието на една от спортните площадки в града, което се случи три дни след т.нар. ромски инцидент, Галина Стоянова обясни: „Наистина не беше възможно да се види онова, което аз споделих пред камерата, а то е, че площадката е в гаранционен срок - 5-годишен, а за съоръженията - 10-годишен. Тя е създадена за скейтборд, а не за велосипеди. Има две причини за състоянието ѝ. Едната е вандалщината, а другата - некачественото изпълнение. Ние сме отправили многократно искане към фирмата да поеме тази отговорност, но не сме постигнали от нейна страна такова желание\". Стоянова уточни, че фирмата-изпълнител на площадката ще бъде глобена, независимо дали ще се влезе в съдебни процедури, или ще заплати извършващия се в момента ремонт. „Категорични сме, че общината и гражданите на Казанлък няма да бъдат ощетени с нито една стотинка за ремонта на тази площадка\", заключи кметът.", "date": "2018.09.26", "title": "Преглед на основните теми в старозагорския печат"}
{"url": "http://www.focus-news.net/news/2018/09/26/2571265/predsedatelyat-na-us-na-api-inzh-svetoslav-glosov-shte-uchastva-v-diskusionniya-forum-stroitelstvoto-prez-2019-g-perspektivi-i-predizvikatelstva.html", "text": "Председателят на Управителния съвет на Агенция „Пътна инфраструктура“ инж. Светослав Глосов ще участва в Oсмия дискусионен форум „Строителството през 2019 г. – перспективи и предизвикателства”. Срещата се организира от Камарата на строителите в България и в. „Строител“. Това съобщиха от пресцентъра на  Агенция \"Пътна инфраструктура\" .  \r\nСъбитието започва в 09.00 часа в „София хотел Балкан“. Инж. Глосов ще участва в Панел 1 „Големите транспортни проекти - предизвикателства и перспективи“, който е от 10.40 часа.", "date": "2018.09.26", "title": "Председателят на УС на АПИ инж. Светослав Глосов ще участва в дискусионния форум „Строителството през 2019 г. – перспективи и предизвикателства“"}
{"url": "http://www.focus-news.net/news/2018/09/26/2571270/denyat-26-septemvri-v-svetovnata-istoriya.html", "text": "Европейски ден на езиците е и Световен ден на контрацепцията. През 1580 г. Франсис Дрейк и неговата експедиция акостират в Плимут след 33-месечно околосветско пътешествие. През 1907 г. английската колония Нова Зеландия става доминион – самоуправляваща се държава в състава на Британската империя, признаваща върховната власт на английския крал (кралица). Доминиони са още Канада (от 1867 г.), Австралийския съюз (от 1901 г.) и др. \r\nПрез 1912 г. по време на Балканската война черногорската армия атакува османската, а през 1918 г. започва последното голямо сражение през Първата световна война – битката за Аргон. През 1934 г. на вода се пуска най-големият пътнически кораб на компания “Кунард лайн” ­ “Куин Мери”. На този ден през 1955 г. вследствие на кризисна ситуация на Нюйоркската стокова борса се отбелязват загуби от 44 милиона щатски долара. \r\n2017 г.  \r\nВторият най-голям необработен диамант в света \"Леседи ла Рона\", е продаден за 53 млн. долара. Диамантът е открит през ноември 2015 г. в Ботсвана в мината \"Карауе\". Теглото на диаманта е 1109 карата. На езика на местните името му означава „Нашата светлина“. \r\n2016 г. \r\nИндийската организация за космически изследвания (ИОКИ) успешно изстрелва в орбита Скатсат-1 и седем други спътника от космическия център „Сатиш Дхауан“ в Шрихайрота. \r\n2016 г. \r\nПровежда се конституционен референдум в Азербайджан \r\n2015 г. \r\nЗеметресение с магнитуд 6.5 по скалата на Рихтер е регистрирано в Чили, в близост до крайбрежието на юг от град Ла Серена. \r\n2014 г. \r\nБританският парламент одобрява провеждането на въздушни удари върху „Ислямска държава“. \r\n2012 г. \r\nВ Гърция е обявена 24 часова национална стачка. \r\n2011 г. \r\nМинистър председателят на Испания Хосе Луис Родригес Сапатеро разпуска парламента и обявява предсрочни парламентарни избори. Социалистът премиер изтегля с четири месеца парламентарните избори, които трябва да се проведат през март 2012 г., поради безсилието на правителството да се справи с антикризисната политика. След изборите Сапатеро се оттегля от политиката поради нарастващата обществена подкрепа за консервативната Народна партия на Мариано Рахой. \r\n1990 г. \r\nУмира Алберто Моравия (псевдоним на Алберто Пинкерле) – италиански писател. \r\nАлберто Моравия е роден през 1907 г. Автор е на: сборник разкази \"Онова нещо\", \"Трилогия за отчуждението\": \"Приключението\" (1960 г.), \"Нощта\" (1960 г.), \"Затъмнението\" (1962 г.), романа \"Аз и Той\" и други. \r\n1989 г. \r\nЕвропейската общност приема план за подпомагане на Полша и Унгария — програма ФАР (PHARE). \r\n1984 г. \r\nКитай и Англия постигат споразумение за преминаването на Хонконг под китайско управление от 1997 г. \r\nХонконг е територия в Азия, в югоизточната част на Китай на брега на Южнокитайско море. Състои се от 2 части: остров Сянган и малък участък от полуостров Дзюлун – китайски територии, отнети от Великобритания през 1842 г., а също – по-голямата част от полустров Дзюлун с прилежащите острови (т. нар. Нова територия), дадени под аренда от Китай на Великобритания през 1898 г. за срок от 99 години. Площта на Хонконг е 1 066 кв. км. населението – 6 500 000 жители, над 98% от които – китайци. Официални езици са английски и китайски. Административен център е гр. Сянган (англ. Виктория). Благодарение на големите чужди инвестиции (китайски, английски, японски и американски) през 60-те и 70-те години на ХХ в. на базата на вносни суровини започва бурно развитие на промишлеността, около 4/5 от продукцията на която отива за износ. Развити са следните промишлени отрасли шивашка, обувна, електротехническа, електронна, текстилна, хранително-вкусова, тютюнева, нефтохимическа, циментова и порцеланово-керамична промишленост, корабостроене, туризъм. Добиват се каолин, флуорит, кварцов пясък. В страната съществува интензивно развито зеленчукопроизводство и цветарство. Отглеждат се свине, птици. Развит е риболовът. Изградена е ЖП и шосейна мрежа. Много добре развит е търговският флот. Хонконг е износител (включително реекспорт) на промишлена продукция, бижутерия, играчки. Развит е. През юли 1997 г. Хонког е върнат на Китай. \r\n1983 г. \r\nВ нощта на 26 септември 1983 година в команден пункт Серпухов-15, намиращ се недалеч от Москва, постъпва съобщение от космическата система за ранно предупреждение - за нападение от страна на САЩ. Оперативният дежурен в този момент - подполковник Станислав Петров - взема решение, че това е лъжливо сработване на системата, в което предотвратява потенциална ядрена война. \r\n1976 г. \r\nУмира Леополд Стефан Ружичка – швейцарски химик органик, професор, Лауреат на Нобелова награда за химия (1939 г., заедно с А. Бутенанд). През 1910 г. завършва Виенското техническо училище в Карлсруе. Асистент е на Г. Щаудингер. През 1912 г. заминава заедно с него за Швейцария. Преподава във Федералното висше техническо училище в Цюрих (1923-1925 г., 1929-1957 г.). През 1926-1929 г. е професор в Утрехтския университет. Основните му трудове са посветени на установяване строежа (ирон, фарнезол и др.) и пътищата за биогенеза (\"изопреновото правило\") на терпеноидните съединения, на синтеза на стероидите (между които през 1934-1935 г.- синтез на мъжките полови хормони андростерон и тестостерон) и макроциклични съединения (мускон и др.). \r\n1960 г. \r\nФидел Кастро произнася най-дългата реч в историята на ООН ­ 4 часа и 29 минути. \r\nФидел Кастро е кубински политик и държавник. Организатор е на “Движение 26 юли” (1955-1956 г.). След комунистическия преврат през 1959 г.е министър-председател на Революционното правителство (до 1976 г.). Първи секретар е на ЦК на КП на Куба от 1965 г., министър- председател (1959-1976 г.). От 1976 г. е председател на Държавния съвет и на Министерския съвет на Куба. Начело е на Движението на необвързаните страни (1976-1979 г.). \r\nВицепрезидентът на САЩ Ричард Никсън и сенаторът Джон Кенеди провеждат първия предаван в национален мащаб телевизионен предизборен дебат.  \r\nНа 8 ноември Джон Ф. Кенеди печели президентските избори в САЩ срещу кандидата на републиканците Ричард Никсън. \r\n1955 г. \r\nВследствие на кризисна ситуация на Нюйоркската стокова борса се отбелязват загуби от 44 милиона щатски долара. \r\n1944 г. \r\nВлиза в сила решение на българското правителство да скъса дипломатическите си отношения с Унгария. Решението е взето на 23 септември същата година. \r\n1934 г. \r\nПуска се на вода най-големият пътнически кораб на компания “Кунард лайн” ­ “Куин Мери”. \r\n1918 г. \r\nЗапочва последното голямо сражение през Първата световна война – битката за Аргон. \r\nБитката за Аргон е последната офанзивна битка на Първата световна война. Тази офанзива пряко води до тоталното разгромяване на немската армия, подписването на примирието от 11 ноември и края на войната. \r\nБитката протича във три основни фази. Първата фаза започва в 5.30 на 26 септември, и за два дни американските войски напредват с 11 км. На 29 септември срещу американските сили са разгърнати още шест немски дивизии. Втората фаза започва на 4 октомври, когато атаките са подновени. Загубите са толкова големи, че генерал Пършинг изисква 90 000 души подкрепление, но получава едва 45 000. Той обсъжда ситуацията с командващия генерал на Антантата маршал Фош, който държи офанзивата да продължи, тъй като е насочена към главната немска линия на отстъпление. До 14 октомври американските сили са преминали Хинденбургската линия на няколко места. Геройството на 77 -ма американска дивизия, която се оказва откъсната от доставки и връзка с командването, е обезсмъртено във филма “Изгубеният батальон” (2001). \r\nТретата фаза на битката започва на 28 октомври, когато американските сили са прегрупирани в две армии, които продължават да настъпват срещу 31 немски дивизии. Американската офанзива е част от обща директива на маршал Фош да се продължи настъпление по целия фронт. И двете страни използват интензивни въздушни атаки, включително и дневни бомбардировки.  \r\nОфанзивата е преустановена на 11 ноември, когато се подписва примирието с Германия. Битката при Аргон е най-сериозната офанзива на Американските експедиционни сили в Първата световна война, а също и една от най-кръвопролитните - загиват 26 277 американски войници и 95,786 са ранени. Общият брой на загубите от германска страна е над 126 000. \r\n1914 г. \r\nФедералната комисия по търговията в САЩ приема постановление, забраняващо създаването на монополи в индустрията и търговията. \r\n1907 г. \r\nАнглийската колония Нова Зеландия става доминион – самоуправляваща се държава в състава на Британската империя, признаваща върховната власт на английския крал (кралица). Доминиони са още Канада (от 1867 г.), Австралийския съюз (от 1901 г.) и др. \r\nНова Зеландия е държава в югозападната част на Тихия океан. Общата площ на страната е 268 700 кв. км., а населението 3 320 000 жители. Столица е гр. Уелингтън. Глава на държавата е кралицата на Великобритания, представена от генерал-губернатор. Законодателен орган е еднокамарен парламент (палата на представителите). \r\n1899 г. \r\nВ периода 19 – 26 септември се провеждат допълнителни парламентарни избори, спечелени от Либералната партия. Изборите бележат началото на конфликти между либерали и народнолиберали, които впоследствие довеждат до падане на кабинета. \r\n1883 г. \r\nТретото Обикновено народно събрание одобрява конвенциите за изплащане на окупационния дълг към Русия и за дострояване на Източните железници (Цариброд-Вакарел). \r\n1815 г. \r\nВладетелите на Русия, Австрия и Прусия Александър I, Фридрих Вилхелм III и Франсис I създават Свещения съюз за запазване на статуквото в Европа след Наполеоновите войни. \r\nСвещеният съюз, създаден през 1815 г. е исторически, политически и военен съюз между монарсите на Австрия, Прусия и Русия, оформен на 14 (26) септември 1815 г. в Париж след свалянето на император Наполеон I. Целите на съюза са осигуряване нерушимостта на решенията на Виенския конгрес (1814-1815 г.) и утвърждаване на абсолютизма в Европа. През 1815 г. към Свещения съюз се присъединяват Франция, Англия, Испания и др. Съюзът организира въоръженото потушаване от австрийски войски на въстанията в Неапол (1820-1821 г.) и в Пиемонт (1821 г.) и от френски войски на въстанието в Испания (1820-1823 г.). В много акции участва и Англия. Съюзът се разпада след 1830 г. поради изострянето на външнополитическите противоречия между държавите участнички. \r\n1580 г. \r\nФрансис Дрейк и неговата експедиция акостират в Плимут след 33-месечно околосветско пътешествие. Те стават първите британци, обиколили света. Това е и второто околосветско пътуване в историята, а самият Дрейк става първият водач на подобна експедиция, който се завръща заедно с нея.  На тази дата са родени: \r\n1932 г. \r\nРоден е Владимир Войнович – руски писател. В бившия СССР излизат повестите му “Мы здесь живем” (1963 г.), “Повести” (1972 г.), “Степень доверия” (1972 г.). Много от книгите му излизат за първи път на Запад. Сред тях са донеслият му световна известност роман “Животът и необикновените приключения на войника Иван Чонкин” (т. I – 1975 г., т. II - 1979 г.), за който Войнович е избран за член на Баварската академия на изящните изкуства и почетен член на американско дружество “Марк Твен”. Автор е на повестите “Иванкиада” (1976 г.), “Путем взаимной переписки” (1979 г.) и “Шапка” (1988 г.), пиесата “Трибунал” (1985 г.), романите “Москва 2042” (1986 г.) и “Замысел” (1995 г.), автобиографичната книга “Дело № 34840” (1994 г.), публицистичният сборник “Антисоветский Советский союз” (1985 г.). През 2000 г. излиза романът “Монументалната пропаганда”. \r\n1931 г. \r\nРоден е Кръстьо Анков Горанов – български философ марксист, социолог и естет, член-кореспондент на БАН (1984 г.). Професор е по социология (1970 г.) и по философия във ВИТИЗ \"Кр. Сарафов\" (дн. НАТФИЗ). Директор е на Института за култура при БАН (1971 г.). Народен представител е в VII ВНС. Автор е на съчиненията: \"Съдържание и форма в изкуството\" (1958 г.), \"Художествен образ и съвременност\" (1967 г.), \"Основи на естетиката\" (1986 г.) и др. \r\n1923 г. \r\nРоден е Александър Алов – руски режисьор и сценарист. Режисьор е на: \"Павел Корчагин\" (1957 г.), \"Мир за новороденото\" (1961 г.), \"Бяг\" (1971 г.), \"Легенда за Тил\" (1974 г.), \"Техеран’43\" (1980), \"Бряг\" (1984 г.). Сценарист на: \"Избор\" (1988 г.), \"Закон\" (1990 г.). Умира на 12 юни 1983 г. \r\n1898 г. \r\nРоден е Джордж Гершуин – един от най-популярните американски композитори. \r\nГершуин започва да се занимава с композиране под влияние на Ървин Бърлин и Джером Керн. Първата си оперета \"В осем и половина часа\" създава през 1919 г. Слава му донася \"Ла, ла Люсил\" (1920 г.). През 1924 г. е представено произведението \"Рапсодия в синьо\" (\"Рапсодия в стил блус\") с диригент П. Уаймън и с участието на автора. Джордж Гершуин създава оперетата \"Лейди, бъдете добра\" и няколко песни. Следват: Концерт за пиано и оркестър във фа (1925 г.), симфонията-поема \"Един американец в Париж\" (1928 г.), \"Кубинска увертюра\", \"Втора рапсодия\" и операта \"Порги и Бес\" – първата американска национална опера и негово най-значително произведение. Умира на 11 юни 1937 г. в Ню Йорк. \r\n1897 г. \r\nРоден е Павел VІ (Джовани Батиста Монтини) – римски папа от 1963 г. до 1978 г. Завършва лицей (1916 г.), семинария (1920 г.), продължава образованието си в университет. В периода 1923-1954 г. е на дипломатическа служба във Ватикан. Архиепископ е на Милано (1954-1958 г.) и кардинал (1958 г.). Избран е за папа на 21 юни 1963 г. Провежда сесии на Вселенския събор (1963-1965 г.). През 1964 г. пътува до много страни в света (Палестина, Индия, САЩ, Филипините, Австралия и др.). Разширява кардиналската колегия до 147 души (1973 г.). Започва реформиране на Римската курия (апостолическата конституция \"Регимини еклезие универсе\", 1967 г.). Създава енцикликите \"Еклезиам суам\" (1964 г.), \"Популорум прогрессио\" (1967 г.), \"Хумане вите\" (1968 г.), апостолическото послание \"Октогезима адвениенс\" (1971 г.). Умира на 6 август 1978 г. в Рим. \r\n1889 г. \r\nРоден е Мартин Хайдегер – германски философ-екзистенциалист. Завършва Фрайбургския университет, където учи философия при Г. Рикерт. От 1916 г. е асистент на Е. Хусерл. Професор е в Марбургския (1923-1928 г.) и Фрайбургския университет (1928-1951 г.). В периода 1933-1934 г. е ректор. В началото на философската си дейност е привърженик на различни тенденции в идеалистичната философия от края на ХIХ и нач. на ХХ в.: феноменологията на Хусерл и М. Шелер, философията на живота на В. Дилтай и отделни мотиви от диалектическата теология. В произведението си “Битие и време” (1927 г.) разглежда въпроса за смисъла на битието, който според него е забравен от традиционната европейска философия. Мартин Хайдегер умира на 26 май 1976 г. \r\n1888 г. \r\nРоден е Томас Стърнз Елиът –  англо-американски поет, историк на културата. \r\nПрез 10-те години на ХХ в. Томас Елиът е имажист (поетична школа в англоезичната литература, която обединява англичаните Т. Елиът, Ф. М. Флинт, Д. Лоурънс, Р. Олдингтън и американците Е. Лоуъл, Е. Паунд, Х. Дулитъл, Дж. Флетчър). Първите му произведения са \"Пруфрок и други наблюдения\" ( 1917 г.), \"Стихотворение\" ( 1920 г.), \"Безплодната земя\" (1922 г.). Автор е на драми, между които \"Убийство в църквата\" (1935 г.), \"Събиране на семейството\" (1939 г.) и др. Историко-литературните му статии и статиите му върху общи проблеми на културата са събрани в сборника \"Предназначение на поезията и критиката\" (1933 г.), \"Бележки към определяне на понятието “култура\" (1948 г.), \"За поетите и поезията\" (1957 г.). През 1948 г. получава Нобелова награда за литература. На 6 юли 1993 г. са открити 40 непубликувани поеми на Елиът. Умира на 4 януари 1965 г. в Лондон. \r\n1886 г. \r\nРоден е сър Арчибалд Вивиан Хил – английска физиолог, член на Лондонско кралско дружество (от 1818 г., през 1935-1945 г. е секретар). Лауреат на нобелова награда за физиология и медицина за 1922 г. (заедно с О. Майерхоф). През 1907 г. завършва Кеймбриджкия университет. През 1914-1919 г. преподава физическа химия в Кеймбриджкия и физиология в Манчестърския университет. През 1920-1923 г. е професор по физиология в Манчестърския университет, през 1923-1925 г. е професор по физиология в университетския колеж в Лондон. Председател е на Дружеството за подкрепа на науката и образованието (1946-1963 г., от 1963 г. - президент). Основните му трудове са по термодинамика на мускулната дейност и механизмите на мускулното съкращение. Усъвършенства термоелектрическия метод за измерване температурата в мускулите и създава редица точни прибори за изучаване на топлообразуването в нервите и мускулите. Въвежда понятията “кислороден дълг” и “устойчиво състояние” като характеристики на връзката между потреблението на кислород и отстраняването на продуктите на разпада в мускулите. \r\n1877 г. \r\nРоден е Алфред Дени Корто – френски пианист и диригент. През 1919 г. основава заедно с А. Манжо “Нормална музикална школа”, а през 1905 г. - трио, заедно с Ж. Тибо и П. Касалс. Умира на 15 юни 1962 г. в Лозана. \r\n1849 г. \r\nРоден е Иван Петрович Павлов – руски физиолог, академик (от 1907 г. в Санкт Петербургската АН; от 1917 г. в Руската АН). Завършва естествени науки в Петербург (1875 г.) и Медико-хирургическата академия (1879 г.). Работи в клиниката на С. П. Боткин. От 1890 г. е професор в Катедрата по фармакология, от 1895 г. до 1925 г. - в Катедрата по физиология. От 1891 г. завежда Физиологическия отдел на Института по експериментална медицина, в който работи 45 години. Изучава физиологията на сърдечно-съдовата система и храносмилането. Най-голямото му постижение е откриването на условните рефлекси и включването им като основен метод за изучаването на висшата нервна дейност. Изследва физиологията на съня; открива процесите на вътрешно задържане в кората на главния мозък и законите за ирадиацията и концентрацията на процесите на възбуждане и задържане; автор е на учението за анализаторите, за типовете висша нервна дейност, за сигналните системи. През 1904 г. получава Нобелова награда за физиология и медицина. \r\nИван Павлов умира на 27 февруари 1936 г. \r\n1791 г. \r\nРоден е Теодор Жерико – френски художник – живописец и график. Учи при К. Верне (1808-1810 г.) и П. Герен (1810-1811 г.), изпитва влиянието на А. Гро. Първите му произведения са повлияни от Наполеоновите войни - \"Офицер от гвардейския конноегерски полк в атака\" ( 1812 г.), \"Ранен кирасир, напускащ бойното поле\" ( 1814 г). Едно от основните произведения на Жерико е \"Салът на \"Медуза\" (1818-1819 г.).През 1820-1821 г. е в Англия, където създава произведенията \"Голяма и малка английски сюити\" ( 1820-1821 г.), \"Дерби в Епсъм\" ( 1821 г.). На тази дата умират: \r\n1973 г. \r\nУмира Ана Маняни - италианска актриса. Роден е на 7 март 1908 г. Учи в школа за декламация в академията “Санта Чечилия”. Дебютира в киното през 1933 г. - “Сляпата от Соренто”. През 1941 г. изпълнява главната роля в “Ученичката Тереза” на Виторио де Сика. От 1941 г. работи в естрадата заедно с Тото. През 1945 г. се снима в “Рим - открит град” на Роселини. Снима се в “Любов” (1948 г.) на Роселини, “Земята трепери” (1948 г.) на Висконти, “Най-красивата” (1951 г.), “Златната карета” (1953 г.) на Реноар, “Татуираната роза” (1955 г., “Оскар”), “Сестра Летиция” (1957 г.), “Дивият вятър” (1958 г.), “Ад сред града” (1959 г.). Голям успех постига във филма на Пазолини “Мама Рома” (1962 г.). През 60-те год. се снима в Холивуд - “Бегълците” (1960 г.), “Тайната на Санта Виктория” (1968 г.), работи и в телевизията - “Три жени” (1971 г.). За последен път се появява на екран, играейки себе си в “Рим” (1972 г.) на Ф. Фелини. \r\n1970 г. \r\nУмира Джон Френк Шерер – американски геолог. Роден е на 13 април 1904 г. През 1925 г. завършва Йейлския университет. Доктор по философия от 1928 г. в Йейл. От 1927 г. е физико-химик в геофизичната лаборатория в института Карнеги. Основните му трудове са в областта на минералогията, геохимията и физическата химия. Вицепрезидент на Международна асоциация по вулканология и химия на земните недра (1957-1960 г.), президент на Минералогичното (1943 г.), Геологичното (1944 г.) и Геохимическо (1960 г.) общества в Америка. \r\n1945 г. \r\nУмира Бела Барток – унгарски композитор. Автор е музикално-сценични произведения: операта \"Замъкът на херцог Синята брада\" (1911 г.), балетите \"Дървеният принц\" (1916 г.), \"Чудесният мандарин\" (1919 г.). Създава и музикални произведения: симфонията \"Кошут\", концерт за оркестър, три концерта за пиано и оркестър, концерти за цигулка, за виола, камерна музика, вокално-инструментални творби (\"Кантата профана\", \"Алегро барбаро\" и др.). Емигрира в САЩ през 1940 г. \r\n1914 г. \r\nУмира Аугуст Маке – германски художник. Роден е на 3 януари 1887 г. През 1902 г. създава първите си картини, учи в Художествената академия в Дюселдорф. Рисува портрети, като най-често му позира Елизабет Герхард от Бон (негова съпруга от 1909 г.). Пътува из Северна Италия, посещава Лондон, а през 1907 г. заминава за Париж, където се запознава с импресионистите. В Германия изучава ранния Ренесанс и немската школа, а през 1908 г. отново пътува до Италия и Париж, където попада под влияние на фовистите (Матис). Заедно с Франц Марк замисля и съставя алманаха “Синият ездач” (1912 г.). Организира “Изложба на рейнските експресионисти” (1913 г.) в Бон, последвана от първия немския Есенен салон в Берлин. От 1910 г. до 1913 г. създава повече от 330 платна (без акварелите и рисунките).Убит е на фронта по време на Първата световна война. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.09.26", "title": "Денят 26 септември в световната история"}
{"url": "http://www.focus-news.net/news/2018/09/26/2571273/burgas-v-morskata-gara-shte-bade-predstaven-kasometrazhniyat-film-porobeni.html", "text": "От 18.00 часа днес в Морска гара - Бургас ще бъде представен късометражният филм „Поробени“. Това съобщиха от пресцентъра на  Община Бургас . Историята е базирана на българска легенда за жестокостта на еничарите и силния дух на българските момичета през XVIII век. Режисьор, сценарист и продуцент на филма е Тина Маркович от Бургас. Ролите са поверени на утвърдени имена от българското кино (като Лорина Камбурова от „Скъпи наследници“) и млади бургаски актьори от театралната трупа „Валери и приятели“. Филмът е заснет с помощта на Nu Boyana Film Studios - София и с финансовата подкрепа на Община Бургас. \r\nВходът за представянето ще бъде свободен.", "date": "2018.09.26", "title": "Бургас: В Морската гара ще бъде представен късометражният филм „Поробени“"}
{"url": "http://www.focus-news.net/news/2018/09/26/2571274/kathimerini-gartsiya-aleksis-tsipras-i-redzhep-taiyp-erdogan-che-naprezhenieto-mezhdu-ankara-i-atina-tryabva-da-bade-namaleno.html", "text": "Гръцки правителствени източници съобщиха късно във вторник, че на срещата в кулоарите на Общото събрание на ООН премиерът на Гърция Алексис Ципрас и президентът на Турция Реджеп Таийп Ердоган са стигнали до съгласие, че напрежението в региона трябва да бъде намалено, пише  електронното издание на вестник Kathimerini . \r\nДвамата лидери са разговаряли един час и, както се съобщава, са засегнали широк спектър от теми, включително кипърския въпрос, миграцията и отношенията на Турция с Европейския съюз. Ердоган е отправил покана към Ципрас да посети Истанбул на работна визита, но не е определена дата. \r\nСъгласно твърденията на източниците се е стигнало до съгласие, че напрежението в региона трябва да бъде намалено и че са необходими преки и постоянни контакти между двете страни на всички нива, а освен това трябва да бъдат възстановени инициативите за изграждане на доверие. \r\nКакто пише „Катимерини“, Ципрас и Ердоган са обсъдили възможността за откриване на морска връзка между Солун и Измир, ако е възможно, до следващото лято. \r\nОсвен това лидерите са изявили желание за засилване на сътрудничеството по въпросите на сигурността, като Ципрас е подчертал нуждата да се спре мигрантския поток от съседната страна, което може да бъде постигнато чрез цялостното прилагане на споразумението между ЕС и Турция по въпроса, съобщават правителствените източници. \r\nПо отношение на кипърския въпрос, Атина и Анкара са се съгласили, че преговорите за обединение на острова трябва да бъдат възобновени, но още на преговорите, както отбелязва изданието, е станало ясно, че съществуват различия в тълкуването на рамката, зададена от генералния секретар на ООН Антониу Гутериш в швейцарския курорт Кранс-Монтана, където преговорите между страните се провалиха миналата година. \r\nМинистрите на външните работи на Гърция, Турция и Обединеното кралство – трите сили-гаранти за Кипър – също са провели неформална среща късно във вторник в Ню Йорк, отбелязва вестникът. \r\nВъпреки това, според информацията на „Катимерини“, независимо от добрата атмосфера на преговорите, Турция е запазила район, който включва 4-и, 5-и – 6-и блокове от Ексклузивната икономическа зона на Кипър, където ще проведе военни учения на 27 септември. \r\nТози ход съвпада с интензификацията на разговорите по кипърския въпрос в ООН и предстоящите сондажи на американски и френски енергийни компании край бреговете на острова, отбелязва изданието. \r\nПревод и редакция:", "date": "2018.09.26", "title": "Kathimerini (Гърция): Алексис Ципрас и Реджеп Таийп Ердоган, че напрежението между Анкара и Атина трябва да бъде намалено"}
{"url": "http://www.focus-news.net/news/2018/09/26/2571272/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството .  \r\nВъв връзка с подмяна на спирателен кран на ул. „Георги Измирлиев“, жк. „Гоце Делчев“, се налага спиране на водоподаването от 10:00 до 19:00 часа на клиентите на „Софийска вода”, живеещи в: бл. 1Е, бл. 2Е; бл. 3Е; бл. 4Е; бл.231, бл. 232, бл. 233, бл. 234, бл. 235, бл. 236,бл. 237, бл. 238, бл. 239, бл. 240 бл. 241, бл. 151, бл. 50Е, бл. 51Е, бл. 52Е, бл. 24Е, бл. 25Е,  бл. 10, 43 ДГ \"Талант\", 121-во СОУ „ Георги Измирлиев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 235 вх. К. \r\nВъв връзка с монтаж на водомер до бл. 208, жк. „Бъкстон“, се налага спиране на водоподаването от 10:00 до 18:00 часа на клиентите на „Софийска вода”, живеещи в: бл. 208  от вх. Е до вх. К-  висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: зад бл. 208. \r\nВъв връзка с реконструкция на уличен водопровод на ул. „Васил Левски“, с. Негован, се налага спиране на водоподаването от 09:00 до 20:00 часа на клиентите на „Софийска вода”, живеещи в района на: ул. „Лъката“, ул. „Белите брези“, ул. „Врачанска“, ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лъката“ ъгъла с ул. „Бели брези“. \r\nВъв връзка с подмяна на сградно водопроводно отклонение на ул. „Малина“, с. Волуяк, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Малина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Малина“ ъгъла с ул. „Зорница“. \r\nВъв връзка с подмяна на сградно водопроводно отклонение на ул. „Софийска“, с. Световрачене, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Софийска“ от ул. „Синчец“ до ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Софийска“ ъгъла с ул. „Синчец“. \r\nВъв връзка с подмяна на сградно водопроводно отклонение на ул. „Асен Игнатов“, с. Бусманци, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Асен Игнатов“ от ул. „Вучко Игнатов - Даскала“ до ул. „Родината“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Асен Игнатов“ №12. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.26", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/26/2571276/anton-kodzhabashev-abv-nyama-nito-edin-sportist-v-sveta-koyto-da-e-bil-svetoven-shampion-a-sega-da-umira-ot-stud-i-glad-kakto-se-sluchva-v-balgariya.html", "text": "Няма нито един спортист в света, който да е бил световен шампион, а сега да умира от студ и глад, както се случва в България. Това каза областният председател на АБВ, президент на Българската федерация по вдигане на тежести и трикратен световен и европейски шампион по вдигане на тежести в интервю за  Агенция „Фокус“ . \r\n„Като областен представител на политическа партия АБВ не веднъж съм поставял темата за пожизнените премии на европейските и световните спортни медалисти и съм срещал винаги много сериозно разбиране от страна на ръководството. И на наши събирания – защото спортистите много често се събираме, за да обсъждаме този проблем, сме дебатирали, че другите партии и особено парламентарно представените би трябвало да мислят точно като ръководството на АБВ – че действително трябва да се направят изменения, за да могат хората справедливо да получават това, от което имат нужда“, каза още Коджабашев.  \r\nТой посочи още, че навсякъде по света държавите се грижат подобаващо за своите спортни герои. „Мога да заявя абсолютно категорично, че няма нито един спортист в света, който да е бил световен шампион и в момента да е в немилост и да умира от студ и глад. Мога да дам редица примери, че там, където човек си е свършил работата като спортист на младини, на стари години живее един сносен живот – не му е студено, не е гладен и има пари за хапчета“, обясни президентът на Българската федерация по вдигане на тежести. \r\nКоджабашев коментира, че не горд със сегашните успехи на българския спорт. „Виждаме, че той не е в това състояние, което на нас ни се иска като бивши спортисти. Аз самият например като ръководител на спорта вдигане на тежести преди бях горд, тъй като се връщахме винаги с медали от европейски и световни първенства, от олимпийски игри. Вярно, имали сме имали и допинг скандали тогава. А и в момента имаме допинг скандали, но няма успехи. В другите спортове положението е подобно – ако някъде се закачи бронзов или сребърен медал от световно първенство, ние сме изключително щастливи“, каза още той и обясни, че като се обърнем назад, виждаме, че сме имали случаи, при които в годината сме били четвърта спортна сила в света.  \r\n„Така че се надяваме точно чрез пожизнените премии да признаят нашите минали успехи и да потвърдят това, което казвам. И нека всички да се поучат от партия АБВ, която застана много стабилно и здраво зад искането на нашите бивши величия в спорта, за да може справедливостта да възтържествува“, каза още Коджабашев. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.09.26", "title": "Антон Коджабашев, АБВ: Няма нито един спортист в света, който да е бил световен шампион, а сега да умира от студ и глад, както се случва в България"}
{"url": "http://www.focus-news.net/news/2018/09/26/2571275/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo-ot-km-22-do-km-28-zaradi-namalen-gabarit-na-patnoto-platno.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата на въздуха е 3°. Проходът Шипка е отворен за движение. Там остава в сила ограничение за автомобили над 12 тона и ремаркета и полуремаркета над 10 тона. \r\nНа пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.26", "title": "Габрово: Ограничено е движението за автомобили над 10 тона по път Крамолин – Велико Търново от км 22 до км 28 заради намален габарит на пътното платно"}
{"url": "http://www.focus-news.net/news/2018/09/26/2571261/blagoevgrad-vse-oshte-ne-e-zapochnalo-razchistvaneto-na-padnalata-fasada-na-mol-largo-v-tsentara-na-grada-rayonat-prodalzhava-da-e-ottsepen.html", "text": "Все още не е започнало разчистването на падналата фасада на мол „Ларго“ в центъра на Благоевград, районът продължава да е отцепен, предаде репортер на  Радио „Фокус“ - Пирин . Целият площад „България“ пред търговския център е недостъпен за граждани. Полицейски служители охраняват на място, с цел да се осигури безопасността на жителите и гостите на града. Към момента не е ясно кога ще започне разчистването. \r\nНатали СТЕФАНОВА", "date": "2018.09.26", "title": "Благоевград: Все още не е започнало разчистването на падналата фасада на мол „Ларго“ в центъра на града, районът продължава да е отцепен"}
{"url": "http://www.focus-news.net/news/2018/09/26/2571279/sliven-planirani-strelbi-shte-se-provezhdat-na-ognevi-kompleks-batmish.html", "text": "По информация на Военно формирование 22 220, във връзка с разпределението и реда за използване на учебните полигони и стрелбищата за подготовка на военните формирования и организациите извън въоръжените сили, планирани стрелби на Огневи комплекс „Батмиш“ край Сливен ще се провеждат и през септември. Това съобщиха от пресцентъра на  Община Сливен . Стрелбите ще се провеждат между 08.00 часа и 17.00 часа днес, на 27 и 28 септември, по информация от инж. Снежана Кънева, началник на отдел „Сигурност и управление при кризи\" към Община Сливен. \r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони, съобщи още инж. Кънева и напомни на собствениците на ферми, че трябва да предприемат и адекватни мерки за защита на животните си.", "date": "2018.09.26", "title": "Сливен: Планирани стрелби ще се провеждат на Огневи комплекс „Батмиш“"}
{"url": "http://www.focus-news.net/news/2018/09/26/2571277/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването през ГКПП „Кулата“ за всички превозни средства. Това съобщиха за  Радио „Фокус“ - Пирин  от „Гранична полиция“. Нормално интензивен е трафикът и в двете посоки на ГКПП „Илинден“. Спокойно се осъществява преминаването и през ГКПП „Златарево“. \r\nНатали СТЕФАНОВА", "date": "2018.09.26", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/09/26/2571281/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за произшествия по пътищата в областта. По график се осъществява движението по пътя Смолян – Мадан в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6.30 часа до 9.00 часа, от 12.00 часа до 13.00 часа и от 16.30 часа до 18.30 часа. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са мокри на места. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.26", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/09/26/2571284/pazardzhik-ogranicheno-e-dvizhenieto-po-avtomagistrala-trakiya-v-rayona-na-89-km-poradi-remont.html", "text": "Натоварено е движението по главните пътища на областта. Това съобщи за  Радио „Фокус“ - Пазарджик  дежурният в Областно пътно управление - Пазарджик. Пътните настилки са сухи. Ограничено е движението по автомагистрала „Тракия“ в района на 89 км поради ремонт. Извършва се ремонт на моста на река Елшишка. Движението се осъществява двупосочно в платното в посока Пловдив. Ограничението ще бъде в сила до 15 октомври. \r\nОграничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. Повишена е опасността от падащи камъни в планинската част на областта. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.09.26", "title": "Пазарджик: Ограничено е движението по автомагистрала „Тракия“ в района на 89 км поради ремонт"}
{"url": "http://www.focus-news.net/news/2018/09/26/2571286/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Без проблеми се преминава и през останалите гранични пунктове на българо-гръцката граница. \r\nНели ГЕРГЬОВСКА", "date": "2018.09.26", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/26/2571285/emil-kabaivanov-sds-protsesat-na-detsentralizitsiya-v-balgariya-zaboksuva-i-dori-sprya.html", "text": "Процесът на децентрализиция в България през последните десет години, въпреки множеството уверения, забоксува и дори спря. Това каза в предаването „Вече 30 години- времето е наше“ на  Радио „Фокус“  зам.-председателят на СДС и кмет на община Карлово Емил Кабаиванов. По думите му една от нереформираните области си остават държавните и общински администрации. Всичко към момента е в ръцете на държавната власт, а без децентрализиция няма как местните власти да бъдат ефективни, добави той. „Ще дам пример за държави, които са децентрализицирани-Германия, Франция, Швейцария, т.е богатите държави на ЕС към които ние се стремим. Там политическата класа е стигнала до извода, че поне половината от финансите трябва да остават в местното самоуправление, за да могат те бързо и евтино да решават своите проблеми и да не се налага за всеки въпрос, налагащ управленско решение, да се допитват до централната власт. Както в момента е у нас“, обясни Кабаиванов. Необходима е бърза реформа в това отношение, без децентрализиция няма да има ефективно управление в държавата през следващите години,  категоричен е зам.-председателят.", "date": "2018.09.26", "title": "Емил Кабаиванов, СДС: Процесът на децентрализиция в България забоксува и дори спря"}
{"url": "http://www.focus-news.net/news/2018/09/26/2571283/blagoevgrad-peti-godishen-kongres-na-balgarskiya-sayuz-po-balneologiya-i-spa-turizam-shte-se-provede-v-obshtina-gotse-delchev-i-obshtina-garmen.html", "text": "Балнеолечение и СПА туризъм с Беломорски полъх в съчетание с богато културно-историческо наследство по поречието на р. Места, очакват участниците в най-значимата национална среща на България в областта на СПА туризма - Пети годишен конгрес на Българския съюз по балнеология и спа туризъм. Това съобщиха от  Българския съюз по балнеология и спа туризъм . След броени дни се открива Петият годишен конгрес на Българския съюз по балнеология и СПА туризъм (БСБСПА), който ще се проведе в община Гоце Делчев и община Гърмен до 27 септември 2018 г. Партньори на конгреса са Министерство на туризма, Община Гърмен и Община Гоце Делчев. Сред официалните гости във форума, който ще бъде открит в хотел UVA NESTUM Wine&SPA, са представители на Комисията по здравеопазване към 44-ото Народно събрание на Република България, министри, кметове на общини, експерти от туристическия сектор, представители на неправителствени организации в туризма, на бизнес, образователни и др. институции. Сред специалните гости и лектори на конгреса ще бъдат членове на УС на Европейската СПА асоциация (ЕSPA), както и членовете на УС на БСБСПА, и на съюза от цялата страна,собственици и мениджъри от българската СПА индустрия. Тази година темата на конгреса е „България – лидер в здравния туризъм на Балканите. Четири сезона медикъл/спа, таласо, спа и уелнес туризъм” (Медикъл/СПА и СПА туризъм по поречието на р. Места). Програмата на форума неслучайно предизвиква голям интерес сред участниците и членовете на съюза, които пристигат от цялата страна в една красива и все по-популярна дестинация с богато древно наследство, чиста природа, минерални води и уникален климат. Някои от най-известните европейски експерти и членове на Европейската СПА асоциация (ESPA), заедно с българските им колеги, ще представят основните доклади и презентации на конгреса. Участниците в конгреса ще се запознаят с едно от най-ценните богатства на град Гоце Делчев и региона - многообразното културно-историческо наследство, към което през последните години проявяват нарастващ интерес все повече български и чуждестранни туристи. Градът, споменат за пръв път през XV в. под името Неврокоп, е исторически утвърден икономически и културен център на района. Данните от многобройните археологически проучвания свидетелстват, че долината на Средна Места е населявана още от древността. Многобройни са останките от материалната култура от праисторическата, античната, средновековната и възрожденската епоха. Голяма част от \r\nоткритите материални свидетелства за богатата история и култура на общините Гоце Делчев, Гърмен, Сатовча и Хаджидимово се съхранени в Общински исторически музей – Гоце Делчев.  \r\nРайонът е известен с културно-историческите резервати: с. Ковачевица и с. Лещен – архитектурни шедьоври, изключителни постижения на българския строителен гений през Възраждането. Един от забележителните туристически обекти в региона е националният археологически резерват „Никополис ад Нестум” при с. Гърмен - римски, късноантичен и средновековен град, основан в началото на II в. сл. Хр., консервиран и социализиран по проект на община Гърмен. Галина Миленкова, и.д.директор на Общински исторически музей - Гоце Делчев: „Музейните експозиции са разположени в емблематична за град Гоце Делчев сграда, национален паметник на културата, ремонтирана и обновена за нуждите на съвременния културен туризъм по проект на общината. Изключително стойностни археологически артефакти, ценна нумизматична сбирка, уникална колекция от традиционни народни облекла и домашни тъкани от деветте етнографски микрорайона в областта, от традиционни занаятчийски изделия, богат снимков и документален материал за значими исторически събития и личности, са част от културните ценности, които музеят показва и пази. \r\nОсобено внимание заслужават и три от църквите в град Гоце Делчев, художествени паметници на културата: църква „Събор на св. архангели Михаил и Гавраил“ (1811 г.) - най-старият християнски храм в града; църква „Успение на Пресвета Богородица“ (1838 г.); църква „Св. св. Кирил и Методий “ (1907 г.). Част от атмосферата на града са къщата на Рифат бей, ансамблите от следосвобожденски сгради в старата централна част. Интерес представляват и обектите в околностите на града: манастирът „Св. Богородица – Живоприемни източник” (1888 г.), възрожденският архитектурен ансамбъл в с. Делчево и останките от късноантичната и средновековна крепост Момина кула. Удоволствие е за нас като домакини, да представим част от богатото културно-историческо наследство на град Гоце Делчев и региона на участниците и гостите на Петия годишен конгрес на БСБСПА, който вярваме, че ще допринесе за утвърждаването на региона като успешна туристическа дестинация.” \r\nД-р Татяна Ангелова, председател на Асоциацията по физикална медицина и рехабилитация, експерт към БСБСПА: „Причината да изберем региона на Гоце Делчев и Гърмен за Петия конгрес на съюза е: изключително интересен, екзотичен и не добре познат регион на българския пазар като балнеолечебна дестинация. Характерно за този регион е, че в горното течение на р. Места - в условията на високата планина, се намира най-известния ски курорт в страната и на Балканите - Банско. В близост до него, в разложкото поле, са разположени курортната местност Катарино с модерен СПА център и с. Баня, набиращ слава с минералната си вода и появилите се в последните години модерни балнео комплекси. Тук трябва да отбележим и балнеокурортно селище Елешница. \r\nСлизайки на юг, движейки се през китното дефиле, се озоваваме в региона на домакините на Петия конгрес на БСБСПА: общините Гоце Делчев и Гърмен, където именно благодарение на реката, се усеща влиянието на Беломорието. Сред тази прекрасна природа, заобиколен от планините Пирин и Родопа е разположен известният от дълбока древност - балнеолечебен курорт Огняново. Не случайно в околностите се намират археологически находки от римско време, недвусмислено доказващи изграждането на инфраструктура, свързана с използването на минералните води за възстановяване на здравето. Водата е слабоминерализирана, с обща минерализация около 270 мг/л и температура - 40⁰С, съдържаща хидрокарбонатни, сулфатни, натриеви и флуорни йони, ниски концентрации на радон и сероводород, и богата на метасилициева киселина. Тя може широко да се прилага, както за заболявания на опорно-двигателния апарат, на периферната нервна система, вертеброгенна патология, така и при заболявания на храносмилателната и пикочо-отделителна системи, метаболитни и сърдечно-съдови болести. Съчетанието между балнеолечение и специфичен и благоприятен климат – много слънчеви дни, малко валежи и ниска влажност на въздуха, е от съществено значение за пациентите с хронични белодробни заболявания, бронхиална астма и др.” \r\nПетият конгрес на БСБСПА ще завърши с гала-вечеря и церемония по връчване на Годишните награди на Български съюз по балнеология и СПА туризъм. Медийни партньори на конгреса са: Българското национално Дарик радио, Информационна агенция Фокус, в. Труд, в. 19 минути, Travel&Hospitality Experts и сп. Beauty woman.", "date": "2018.09.26", "title": "Благоевград: Пети годишен конгрес на Българския съюз по балнеология и спа туризъм ще се проведе в община Гоце Делчев и община Гърмен"}
{"url": "http://www.focus-news.net/news/2018/09/26/2571282/ombudsmanat-maya-manolova-ne-e-normalno-parnoto-da-poskapva-pri-povishavaneto-na-tsenata-na-prirodniya-gaz-tay-kato-kogato-negovata-tsena-namalyava-smetkite-na-parno-ne-padat.html", "text": "Не е нормално парното да поскъпва при повишаването на цената на природния газ, тъй като когато неговата цена намалява, сметките на парно не падат. Това каза омбудсманът Мая Манолова в предаването \"Тази сутрин\" по  бТВ . „Заради тази политика на регулатора се стига до ситуации, при които, по признание на самия КЕВР, например „Топлофикация София” има надвзети суми за един ценови период в рамките на 18 млн. лева от столичани зарази несъответствие между повишаването, респективно намаляването, на цената на природния газ и на парното”, коментира Манолова. \r\nТя допълни, че същата цена на природния газ е била определена през юли 2015 г., каквато ще бъде определена след повишението от регулатора сега. „Цената на парното през 2015 г. е обаче е била 74 лв., а сега след увеличението, което се предлага, тя ще стане 93 лв. Тоест разликата е 20 лв., при положение че инфлацията от 2015 г. до октомври 2018 г. е в рамките на 5%, тоест 4 лева. В момента плащаме 25% по-висока цена на парното при същата цена на природния газ”, изчисли Манолова.", "date": "2018.09.26", "title": "Омбудсманът Мая Манолова: Не е нормално парното да поскъпва при повишаването на цената на природния газ, тъй като когато неговата цена намалява, сметките на парно не падат"}
{"url": "http://www.focus-news.net/news/2018/09/26/2571278/inzh-georgi-parmakov-rdpbzn-blagoevgrad-pozharat-v-rayona-na-selo-drenkovo-e-lokaliziran-zasegnati-sa-nad-300-dka-iglolistna-gora.html", "text": "Пожарът в района на село Дренково е локализиран, засегнати са над 300 дка иглолистна гора. Това каза за  Радио „Фокус“ - Пирин  инж. Георги Пармаков, директор на Регионална дирекция „Пожарна безопасност и защита на населението“ - Благоевград. „Има само вътрешни огнища, които се доизгасяват. В момента на място има около 100 човека, които са разположени по целия периметър на пожара. Има доста техника, като от Регионална дирекция „Пожарна безопасност и защита на населението“ - Благоевград, така и от Югозападно държавно предприятие. Има и доброволци от местното население, които участват в гасенето, като те предимно са ловци“, коментира той. Инж. Пармаков посочи, че няма опасност за населението. Той изрази надежда, че до вечерта пожарът ще бъде изгасен напълно. \r\nНатали СТЕФАНОВА", "date": "2018.09.26", "title": "Инж. Георги Пармаков, РДПБЗН - Благоевград: Пожарът в района на село Дренково е локализиран, засегнати са над 300 дка иглолистна гора"}
{"url": "http://www.focus-news.net/news/2018/09/26/2571290/kancho-stoychev-sotsiolog-sds-e-neobhodima-partiya-koyato-shte-vazkrasne-chrez-yasna-programa-i-nov-model-na-povedenie.html", "text": "СДС е необходима партия, която ще възкръсне чрез ясна програма и нов модел на поведение. Това каза за предаването „Вече 30 години-времето е наше“ на  Радио „Фокус“  социологът Кънчо Стойчев. Партията не е това, което беше в началото на прехода – масово народно движение, способно да привлече 1 милион гласоподаватели, припомни той. Благодарение на редица грешки през 1990-те години, СДС трайно напусна парламента и сега няма необходимия електорат, за да се върне там. Бъдещето на тази партия зависи от това как ще формулира задачите и приоритетите си, уточни социологът. „И до този момент в Парламента няма автентична дясна партия. Макар СДС в самото начало да направи заявка за дясна партия, това беше само като етикет, а заемането на морална позиция за вечна правота им изиграла лош номер по-късно през 90-те години“, допълни Кънчо Стойчев. Според него ако искат да са в дясното пространство, депутатите от СДС трябва да запълни празното дясно пространство в парламента и към този момент. „Те трябва да създадат максимално добри условия за бизнеса. Не виждам никой в парламента да го прави, макар ГЕРБ да твърдят, че са такава партия. Задачите им са ясни: трябват ясни послания, разработване на основни положения от политическата им програма. СДС трябва да е способна да влезе в диалог с други политически сили и населението“, обясни Кънчо Стойчев. Според него партията трябва да започне разработването на програма и да се обърне към по-широк кръг хора. Колкото по-бързо десните в политиката се обединят, толкова по-добре за всички десни привърженици, които най-накрая ще бъдат представени в един бъдеш парламент, коментира социологът.", "date": "2018.09.26", "title": "Кънчо Стойчев, социолог: СДС е необходима партия, която ще възкръсне чрез ясна програма и нов модел на поведение"}
{"url": "http://www.focus-news.net/news/2018/09/26/2571289/mvr-13-dushi-sa-postradali-pri-katastrofi-v-stranata-prez-izminaloto-denonoshtie.html", "text": "13 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 12 тежки пътнотранспортни произшествия. В София са регистрирани 105 леки и една тежка катастрофа, при която е пострадал един човек.", "date": "2018.09.26", "title": "МВР: 13 души са пострадали при катастрофи в страната през изминалото денонощие"}
{"url": "http://www.focus-news.net/news/2018/09/26/2571291/kyustendil-chastichni-remonti-na-asfaltovata-nastilka-se-izvarshvat-v-uchastatsi-ot-patya-tavalichevo-bobov-dol-shofyorite-tryabva-da-se-dvizhat-s-povisheno-vnimanie.html", "text": "Частични ремонти на асфалтовата настилка се извършват в участъци от пътя Таваличево – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Срокът за приключване на ремонта е 28 септември. Остава в сила временната организация да движение по пътя Рила – Рилски манастир при село Пастра. До 28 септември движението при километър 11 от пътя се осъществява само в едната лента поради ремонтни дейности на аварирал водопровод. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.26", "title": "Кюстендил: Частични ремонти на асфалтовата настилка се извършват в участъци от пътя Таваличево – Бобов дол, шофьорите трябва да се движат с повишено внимание"}
{"url": "http://www.focus-news.net/news/2018/09/26/2571287/kmetat-na-sofiya-yordanka-fandakova-shte-prisastva-na-otkrivaneto-na-obrazovatelen-tsentar-za-razdelno-sabirane-i-retsiklirane-na-ekopak-balgariya-i-nova-sortirashta-instalatsiya.html", "text": "Кметът на София Йорданка Фандъкова ще присъства на откриването на образователен център за разделно събиране и рециклиране на  Екопак - България и нова сортираща инсталация. Toва съобщиха от пресцентъра на  Столична община . Събитието ще се състои в 14.00 часа.", "date": "2018.09.26", "title": "Кметът на София Йорданка Фандъкова ще присъства на откриването на образователен център за разделно събиране и рециклиране на Екопак - България и нова сортираща инсталация"}
{"url": "http://www.focus-news.net/news/2018/09/26/2571292/tass-dzheyms-matis-posochi-yadrenoto-orazhie-na-rusiya-za-nay-golyamata-zaplaha-za-sasht.html", "text": "Първостепенната заплаха за сигурността на САЩ идва от ядреното оръжие на Русия и в по-малка степен от Китай и Северна Корея, заяви министърът на отбраната на САЩ Джеймс Матис в хода на изказване пред Военния институт на щата Вирджиния, предава  ТАСС . \r\n„Ако погледнем външните заплахи, то първата, върху която трябва да се спра, е ядрената заплаха от страна на Русия и в по-малка степен от страна на Китай, както и, разбира се, от страна на Северна Корея, но Северна Корея в момента е най-актуална от тях“, заяви Матис, в отговор на въпрос коя външна заплаха счита за първостепенна за САЩ. \r\n„Не се говори много за ядрената заплаха“, добави министърът. „Но това е абсолютно реална заплаха и на нас ни се налага да предприемаме мерки, за да се справим с нея. Трябва ни сдържане, защото е невъзможно да бъде спечелена ядрена война, така че в никакъв случай не трябва да се започва такава“, отбеляза Матис. \r\nПревод и редакция:", "date": "2018.09.26", "title": "ТАСС: Джеймс Матис посочи ядреното оръжие на Русия за най-голямата заплаха за САЩ"}
{"url": "http://www.focus-news.net/news/2018/09/26/2571295/pregled-na-osnovnite-temi-v-burgaskiya-pechat.html", "text": "„Нови 1000 паркоместа се откриват в Бургас“ е водещото заглавие в днешния брой на бургаския ежедневник  „Черноморски фар“ . Общинските съветници приеха разширението на „Зелена зона“. Общо 528 са новите паркоместа, които влизат в „Зелена зона 3“. Докладната записка не мина без дебати от страна на управляващи и опозиция, пояснява статията. „Пожар изпепели камиони в Айтос, друг унищожи шивашки цех в Карагеоргиево“ е още едно заглавие от първа страница.  Полицията и пожарната в града работят по всички версии за възникването на пожарите през два от почивните дни, а засега твърдят, че няма данни за умишлен палеж, пише още вестникът. \r\n„Нови атаки на кърлежите през есента“ е друга статия от страниците на вестника. За последната седмица в Бургас са регистрирани два случая на ухапани от паразитите. Вследствие на това един човек е развил лаймска болест, а другият е пипнал сравнително рядката ку-треска,, съобщава изданието. „Студент по архитектура подарил идеен проект за Дупката на „Тройката“ е друго заглавие в днешния брой. По думите на кмета Димитър Николов идеята на проекта е интересна – включваща много зеленина, изграждането на библиотека или книжарница. Той обаче е категоричен, че трябва да се проведе широко общоградско допитване и жителите на Бургас да решат какво трябва да има на мястото на т.нар. „Жабарник“.", "date": "2018.09.26", "title": "Преглед на основните теми в бургаския печат"}
{"url": "http://www.focus-news.net/news/2018/09/26/2571293/veliko-tarnovo-na-preskonferentsiya-v-obshtinata-shte-bade-anonsiran-esenniyat-dyal-na-kampaniyata-dvizhi-se-i-pobedi.html", "text": "На пресконференция в Общината ще бъде анонсиран есенният дял на кампанията „Движи се и победи“. Това съобщиха от пресцентъра на  Община Велико Търново . Пресконференцията ще се проведе в 11.00 часа днес в зала 302 на Общината. В 10.00 часа в голямата зала на Общината децата и младежите от Дневен център за деца с увреждания „Дъга“ ще изнесат концерт. Те ще изпълнят на пиано част за оркестър от концерт на Моцарт KV 466, първо действие. \r\nВ 15.30 часа на 28 септември в Изложбени зали „Рафаел Михайлов\" ще бъде открита изложба на клубовете на пенсионера и инвалида.", "date": "2018.09.26", "title": "Велико Търново: На пресконференция в Общината ще бъде анонсиран есенният дял на кампанията „Движи се и победи“"}
{"url": "http://www.focus-news.net/news/2018/09/26/2571296/georgi-mihaylov-bsp-zdraveopazvaneto-ima-nuzhda-ot-iztsyalo-nov-model.html", "text": "Проблемът за БСП, като политическа сила, която няколко пъти поставя сериозно дебата за здравеопазването е, че моделът му е остарял и това бе признато и от сегашния министър на здравеопазването. От разговорите ни с представители на Лекарския съюз и с други политически сили в парламента, става ясно, че никой не е видял документ, който да представя каквито и да е варианти на т. нар здравна реформа. Това каза народният представител Георги Михайлов от ПГ на \"БСП за България\" пред БНТ, съобщиха от пресцентъра на  БСП . Той припомни, че разговорите са концентрирани не около цялостната промяна на управлението и финансирането на здравеопазването, а около дофинансиране на здравната система. \"Това няма да доведе до никаква промяна и този разговор е много закъснял, още повече, че бюджетът е почти оформен\", коментира депутатът. Той обясни, че проблемите в здравеопазването са толкова сериозни, че ако не се вземат сериозни мерки, в рамките на близкото бъдеще, всички тези добронамерени приказки ще се окажат един наклон, по който ще се хлъзнем в  опасна посока.  \r\n\"Промяната, от която се нуждае българското здравеопазване, е заложена във \"Визия за България\", която е протегната ръка за разговор в обществото\", каза Михайлов. Той подчерта, че заложената промяна започва от структурата на управлението и финансирането на здравната система, защото заплащането на клиничните пътеки е формирано по абсолютно непрофесионален начин. Той припомни, че миналата година е била предложена система за оценка както на труда, така и на дейностите в медицината. \"Нищо не беше чуто и направено, година и половина по- късно\", каза още народният представител. \"Едно от нашите предложения е премахването на статуса на търговски дружества на болничните заведения и развитие на здравеопазването на регионален принцип, тъй като в много региони липсват звена за високо-технологична медицинска помощ и пациентите изпускат т. нар \"златен час\" при спешни състояния\", коментира Георги Михайлов. Той поясни, че във Визията има зложен фрагмент по отношение на лекарствената политика и по отношение на ДДС на лекарствата.   \r\nНа въпрос за демонополизацията на НЗОК, Михайлов коментира, че това е проблем, който много сериозно и внимателно трябва да бъде обсъден. \"Не трябва някъде на тъмно да бъде създаван модел, защото няма да постигнем никакъв резултат, а тук става дума за огромен финансов ресурс\", обясни народният представител.   \r\n\"Причините за промяната на поведението на  ПГ на \"БСП за България\" да потърси диалог с българските граждани е защото парламентът работи неефективно\", заяви Михайлов. Той допълни, че там не става дискусия за политически проблеми, а със силата на мнозинството, се налагат решения, които довеждат до парадокси, които окарикатуряват българския парламент.", "date": "2018.09.26", "title": "Георги Михайлов, БСП: Здравеопазването има нужда от изцяло нов модел"}
{"url": "http://www.focus-news.net/news/2018/09/26/2571251/afp-sasht-sa-arestuvali-kitayski-grazhdanin-po-obvineniya-v-shpionazh.html", "text": "САЩ са арестували китайски гражданин по обвинения в шпионаж, предава  AFP . \r\nKитайски гражданин, който е влязъл в САЩ със студентска виза, а по-късно се включи в армейския резерв, беше арестуван във вторник в Чикаго и обвинен, че помага на Пекин да се опита да вербува американски учени и инженери. \r\nДжи Чаочун е имал задачата  да предостави на китайското разузнаване биографична информация за осем американски граждани - някои от които са контрагенти по отбраната. \r\n27-годишният китаец,  който за пръв път пристигна в Чикаго през 2013 г., за да учи електротехника със студентска виза, беше обвинен, че съзнателно действа като агент на чуждестранно правителство, без предварително уведомяване на американския главен прокурор. \r\nСпоред съдебно клетвена декларация, Джи е работил под ръководството на \"високопоставен разузнавателен служител\" в китайското Министерство на държавната сигурност, който \"обработва събирането на цивилни разузнавателни средства и отговаря за контраразузнаването и чуждестранното разузнаване, както и за политическата сигурност . \" \r\nВсичките осем души, за които се твърди, че са проучвани, са натурализирани американски граждани, родени в Тайван или Китай, според властите. Те понастоящем са работили или наскоро са се били оттеглили от кариера в науката и технологичната индустрия.  Юлиян Марков", "date": "2018.09.26", "title": "AFP: САЩ са арестували китайски гражданин по обвинения в шпионаж"}
{"url": "http://www.focus-news.net/news/2018/09/26/2571294/sas-122-deputati-v-zala-zapochna-plenarnoto-zasedanie-na-koeto-shte-badat-glasuvani-okonchatelno-promeni-v-zakona-za-energetikata.html", "text": "Със 122 депутати в зала започна пленарното заседание, на което ще бъдат гласувани окончателно промени в Закона за енергетиката, предаде репортер на  Агенция „Фокус“ . С новите промени се облекчава режимът на изграждане на линейни енергийни обекти, както и се отнема на операторите съществуващата в момента възможност да отказват достъп до електропреносната и електроразпределителните мрежи при влошаване на условията за снабдяване. Целта на промените е да се гарантира по-голяма правна сигурност за ползвателите на енергийни услуги. \r\nПарламентът ще гласува и Законопроект за предприятията на социалната и солидарна икономика, Законопроект за изменение на Валутния закон, както и Законопроект за допълнение на Закона за висшето образование. \r\nЦветилена СИМЕОНОВА", "date": "2018.09.26", "title": "Със 122 депутати в зала започна пленарното заседание, на което ще бъдат гласувани окончателно промени в Закона за енергетиката"}
{"url": "http://www.focus-news.net/news/2018/09/26/2571288/hungary-today-viktor-orban-izprati-blagodarstveni-pisma-na-glasuvalite-protiv-zadeystvaneto-na-nakazatelna-protsedura.html", "text": "Унгарският премиер Виктор Орбан изпрати писмо на европейските депутати, които подкрепиха неги и партията му, като гласуваха „против“ доклада Саргентини, с който бе задействана европейската наказателна процедура срещу Будапеща по член 7, пише  електронното издание Hungary Today , като се позовава на информация от yahoo.com. \r\nПисмото предизвика критики във Великобритания, където опозицията обвини Консервативната партия, че поддържа Орбан, в замяна на подкрепа за Брекзит, а един от високопоставените функционери на Лейбъристката партия Ян Лейвъри е заявил пред Yahoo: „Това, че им благодари за подкрепата крайно-дясното правителство на Унгария е срамно за „Торите“ (Консервативната партия)“. \r\nМедията отбелязва, че същото писмо е изпратено на всички групи, които са гласували против мярката, включително британската евроскептична фракция ЮКИП (Партия на независимостта на Обединеното кралство) и други десни партии, като френския „Национален фронт“ и италианската „Лига“. \r\nВ него Орбан благодари на тези, които са го подкрепили и настоява, че доклада е „присъда срещу Унгария и унгарския народ“. Той отива и по-далеч, както коментира изданието и пише, че „той се основава на политически инсинуации и фактически грешки“ и добавя, че „независимо от безсрамните атаки на про-имиграционните сили, ние няма да се поддадем на изнудването“.  \r\nЦялото писмо можете да видите на изображението. \r\nHungary Today припомня, че евродепутатите приеха доклада Саргентини с 448 гласа „за“ и 197 „против“. В документа се отбелязва наличието на доказателства са атаки срещу медиите и религиозната и академичната свобода, лошо отношение към малцинствата и мигрантите и нарушаване на принципа за независимост на правосъдието, на базата на което се открива санкционна процедура заради „ясен риск за сериозно нарушаване на базовите ценности на Европейския съюз“. След гласуването Орбан обяви, че Будепеща ще обжалва процедурите по член 7.  \r\nПревод и редакция:", "date": "2018.09.26", "title": "Hungary Today: Виктор Орбан изпрати благодарствени писма на гласувалите „против“ задействането на наказателна процедура"}
{"url": "http://www.focus-news.net/news/2018/09/26/2571297/vasil-tonchev-sova-haris-segashnite-politicheski-subekti-ne-biha-mogli-da-oglavyat-masova-protestna-valna-ako-takava-vaznikne.html", "text": "Сегашните политически субекти, не биха могли да оглавят масова протестна вълна, ако такава възникне. Това каза в сутрешния блок „Добро утро, България“ на  Радио „Фокус“  директорът на „Сова Харис“ Васил Тончев. По думите му политическата картина в момента до голяма степен преповтаря тази при предишните парламентарни избори, но всичко може драстично да се промени. Забелязва се мобилизация в електоралните сили на основните парламентарно представени партии, въпреки това обаче никой не е в състояние да наложи сериозни реформи в страната, на база подкрепата, която има, добави той. „Големите политически партии поддържат ядрата около себе си, но нито една не влиза в политическия център, нито една не разширява своята периферия. Това показва, че има възможност за нов субект, който да пренареди политическото пространство по различен начин. Той би трябвало да е от центъра, нещо което да обединява усилията и от двата блока. Около един милион избиратели не са достатъчни, за да имаш достатъчната подкрепата за сериозни промени, а страната ни се нуждае именно от такива“, обясни той. Васил Тончев коментира още, че се очаква напрегнат политически сезон, чиято развръзка не е ясна.", "date": "2018.09.26", "title": "Васил Тончев, „Сова Харис“: Сегашните политически субекти, не биха могли да оглавят масова протестна вълна, ако такава възникне"}
{"url": "http://www.focus-news.net/news/2018/09/26/2571298/emil-kabaivanov-sds-okolo-500-miliona-leva-otivat-godishno-za-izdrazhka-na-edin-darzhaven-aparat-koyto-ne-razhda-kachestven-produkt.html", "text": "Около 500 милиона лева отиват годишно за издръжка на един държавен апарат. Това каза в предаването „Вече 30 години- времето е наше“ на  Радио „Фокус“  О зам.-председателят на СДС и кмет на община Карлово Емил Кабаиванов. По думите му тези средства биха могли вместо това да бъдат разпределение в икономиката или инфраструктурата на държавата. „В България имаме 470 000 държавни чиновници и никой не смее през тези 20 години да направи реформа в управлението на държавата. Аз съм убеден, че около 500 милиона лева всяка година отиват за издръжка на един държавен апарат. Те отиват за това да се субсидира една заетост, която не ражда качествен продукт. Би трябвало от 1 ноември – и надявам се това да стане– да имаме действащо електронно управление. Електронното управление не се прави с много хора. То се прави с по-малко, квалифицирани хора с по-високи заплати и продуктът, който те дават – именно качествено управление, добро отношение към гражданите и бърза реакция на проблемите, които възникват в един град, в едно село, това да бъде факт“, обясни Кабаиванов.", "date": "2018.09.26", "title": "Емил Кабаиванов, СДС: Около 500 милиона лева отиват годишно за издръжка на един държавен апарат, който не ражда качествен продукт"}
{"url": "http://www.focus-news.net/news/2018/09/26/2571299/sliven-36-godishen-mazh-e-s-opasnost-za-zhivota-sled-katastrofa-kray-selo-mokren.html", "text": "36-годишен мъж е с опасност за живота след катастрофа край село Мокрен. Той е настанен в Отделението по реанимация на МБАЛ „Д-р Иван Селимински”. Това съобщиха от  лечебното заведение . Пациентът е със съчетана травма на гърди и счупвания на крайниците. Тази сутрин е в съзнание, но все още има реална опасност за живота му. При пътния инцидент са пострадали още двама души. Единият е приет в неврохирургия с фрактура на прешлените, а другият е с кръвонасядания и не се е наложила хоспитализация. \r\nНяма промяна в състоянието на младежите от Нова Загора, които пострадаха при катастрофа през почивните дни. \r\nПрез последното денонощие спешна помощ в болницата са потърсили 39 души, приети са 20 от тях. Извършени са 5 операции и 1 раждане.", "date": "2018.09.26", "title": "Сливен: 36-годишен мъж е с опасност за живота след катастрофа край село Мокрен"}
{"url": "http://www.focus-news.net/news/2018/09/26/2571300/pazardzhik-okrazhniyat-sad-shte-gleda-delo-za-predumishleno-ubiystvo-v-selo-dobrovnitsa.html", "text": "Окръжният съд в Пазарджик ще гледа дело за предумишлено убийство, съобщиха от  пресцентъра на Съда . Делото е образувано по обвинителен акт на Окръжната прокуратура. Срещу мъж е повдигнато обвинение за това, че на 23 септември в село Добровница е убил сина си като му е нанесъл множество удари с чук в главата. Началото на съдебното заседание е в 14.00 часа, съдия-докладчик е Ивета Парпулова.", "date": "2018.09.26", "title": "Пазарджик: Окръжният съд ще гледа дело за предумишлено убийство в село Добровница"}
{"url": "http://www.focus-news.net/news/2018/09/26/2571304/d-r-bogdan-milchev-institut-za-patna-bezopasnost-problemat-s-patnata-bezopasnost-ne-e-politicheski-no-reshavaneto-e-chrez-politicheski-sredstva.html", "text": "Проблемът с пътната безопасност не е политически, но решаването е чрез политически средства. Това каза за  Радио „Фокус“     д-р Богдан Милчев, член на УС на Института за пътна безопасност. Той припомни, че средно 700 са жертвите на ПТП за година. България няма институция занимаваща се с пътната безопастност, а обща отговорност, която се заплаща с човешки животи, каза още той. Според д-р Милчев МВР и Министерство на транспорта се съпротивляват на създаването на самостоятелна институция за пътната безопасност, за да не излязат наяве нередностите. Самото създаване на такава институция не би могло да реши проблемите, ако не се промени изцяло политиката и философията на пътната безопасност, обясни Милчев. \"Преди това ние трябва да имаме първа крачка. Правителството и  парламента трябва да приемат пътна карта за развитието на пътната безопасност в България, в която да бъдат посочени в период от година и половина конкретни цели, задачи и срокове, в които те да се реализират. Необходим е документ на единението, в които всички ние да подкрепим усилията на управляващите за справяне с този проблем“ каза Милчев и допълни, че управлението на пътната безопасност трябва да слезе на експертно ниво.", "date": "2018.09.26", "title": "Д-р Богдан Милчев, Институт за пътна безопасност: Проблемът с пътната безопасност не е политически, но решаването е чрез политически средства"}
{"url": "http://www.focus-news.net/news/2018/09/26/2571301/pss-dobri-sa-usloviyata-za-turizam-v-planinite-po-visokite-chasti-nyama-valezhi-ot-snyag.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС). Температурите в планините са ниски, от минус 8 градуса за връх Ботев до 6 градуса в Банско. По билото на Стара Планина има силен вятър, докато в Пирин, Рила и Родопите времето е по-хубаво. На Витоша температурата е минус 1 градуса, времето е тихо, но прогнозите показват влошаване на условията там.  \r\nПо най-високите части все още не е валял сняг. От ПСС уточниха, че това, което се вижда онлайн на видеокамерите е скреж  (водещата снимка) . В 08.30 часа е получено потвърждение, че на връх Ботев няма снеговалеж, а образувал се скреж. \r\nЛифтовите съоръжения не работят, защото летният сезон приключи и започват профилактики за зимния сезон. Няма регистрирани инциденти с туристи за изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.26", "title": "ПСС: Добри са условията за туризъм в планините, по високите части няма валежи от сняг"}
{"url": "http://www.focus-news.net/news/2018/09/26/2571305/pregled-na-osnovnite-temi-v-shumenskiya-pechat.html", "text": "„Две фитнес площадки изграждат в Дивдядово“ е водещото заглавше във вестник  „Шуменска заря“ . Кметът на Шумен Любомир Христов се ангажира да бъдат изградени площадки със спортни уреди в квартал „Дивдядово“. Обещанието дойде след молба на жителка на квартала, която обърна внимание, че няма площадки за по-големи деца. По време на месечния приемен ден от думите на кмета се разбра, че има идея сградата на бившата детска градина да стане читалище. Любомир Христов заяви, че скоро ще направи среща с жителите на квартала, за да получи одобрението им за промяната. „За посланик на ЕП избраха СУ „Йоан Екзарх Български“, информира ежедневникът. Благодарение на добре подготвената кандидатура и показания интерес към работата на Европейския парламент и на Европейския съюз, шуменското Средно училище „Йоан Екзарх Български“ беше избрано сред 40-те нови учебни заведения от цялата страната, които ще се включат в програмата за училища посланици на Европейския парламент през учебната 2018/2019 година. „Общински съветници се опънаха отново за платено паркиране зад библиотеката“, пише изданието. Втори опит на общинската администрация да направи платен паркинг зад библиотеката. Общински съветници се възпротивиха на намерението, което вече бе отхвърлено с мнозинство от сесията през месец юли. „Започва ремонтът на покрива на зала „Плиска“, съобщава ежедневникът. Започва основен ремонт и укрепване на покрива на спортна зала „Плиска“ в Шумен. 300 000 лева задели общината в бюджета си за тази година за извършване на строителните дейности. Изпълнител на строително-монтажните работи е шуменската фирма „Прис“ ООД, която спечели обществената поръчка, обявена от Общината. „Откършени клони паднаха върху две коли\" е друго заглавие от вестника. Клони, прекършени от вятъра, са паднали върху два автомобила на ул. „Генерал Драгомиров“ в Шумен. Вятърът не е нанесъл сериозни щети. На ул. „Калиакра“ и по бул. „Симеон Велики“ в района на стария екарисаж бурният вятър е изкоренил две дървета. Паднали салкъми има и по ул. „Преспа“ в посока към жп прелеза, както и пред КАТ. Пречупени и паднали по-големи клони има в градинката зад военното училище, в кв. „Херсон“ и на детската площадка близо до ОУ „Д-р Петър Берон“. По протежение на бул. „Мадара“ и ул. “Съединение“ също са нападали множество начупени малки клони.", "date": "2018.09.26", "title": "Преглед на основните теми в шуменския  печат"}
{"url": "http://www.focus-news.net/news/2018/09/26/2571303/stara-zagora-obshtinskiyat-savet-v-kazanlak-shte-provede-redovnoto-si-42-ro-zasedanie.html", "text": "Общинският съвет в Казанлък ще проведе редовното си 42-ро заседание днес. Това каза за  Радио „Фокус“  председателят на Общинския съвет Николай Златанов. Началният час на заседанието е 9.30 часа. Съветниците ще трябва да се произнесат по 42 точки. Сред някои от акцентите са и определяне на срок за подаване на документи за обществен посредник на община Казанлък, откриване на процедура за провеждане на публично оповестен конкурс за отдаване под наем за срок от 10 години на плувния басейн” на Средно училище „Екзарх Антим I“. Предстои съветниците да се произнесат и по въпроса за изменение на Правилник за устройството и дейността на Общинско предприятие „Кухня-майка“.  \r\nЕдин от акцентите в днешното заседание на Общинския съвет в Казанлък е предложението на кмета Галина Стоянова за иницииране на процедура по издаване на ново решение на Министерски съвет за предоставяне право на ползване на вече предоставени на Община Казанлък археологически обекти във връзка с постигане на пълно съответствие с изискванията на Насоките за кандидатстване по процедура ”Развитие на туристически атракции” в рамките на приоритетна ос 6 „Регионален туризъм” на Оперативна програма „Региони в растеж” 2014 - 2020 за проектно предложение „Светът на траките”. \r\nСлавяна ГАЙДАРОВА", "date": "2018.09.26", "title": "Стара Загора: Общинският съвет в Казанлък ще проведе редовното си 42-ро заседание"}
{"url": "http://www.focus-news.net/news/2018/09/26/2571308/varna-voennomorskiyat-muzey-predstavya-izlozhbata-balgariya-i-germaniya-prez-parvata-svetovna-voyna-priyatelstvo-ili-interesi.html", "text": "Военноморският музей представя изложбата „България и Германия през Първата световна война. Приятелство или интереси“. Това съобщиха от пресцентъра на  музея . Изложбата ще бъде открита от 13.30 часа, в нея са представени любопитни кадри от фондовете на Националния военноисторически музей – София, и на филиала му Военноморския музей – Варна, които обрисуват моментната картина на взаимоотношенията между двата съюзника по време на Голямата война. Експозицията очертава различните нива на комуникация между двете държави и динамиката на събитията отпреди 100 години с богат фотографски материал, който представя официалните срещи на върховното военно командване на двете страни, общите действия на офицерските състави, подготовката на кадри и осигуряване на техника и оръжие, бойна обстановка и парадната празничност. Разказът за успехите и неуспехите в конфликта се преплита със страшната истина за войната – кръстовете над гробовете в общите войнишки гробища. Откриването на изложбата е част от програмата на Научната конференция с международно участие „България – Германия. Първата световна война. Поуки за бъдещето.“, организирана от Министерството на отбраната и ВВМУ „Н. Й. Вапцаров“ и е един от акцентите в последната година от отбелязването на участието на България в Първата световна война. Изложбата може да бъде разгледана до 30 ноември 2018 г.", "date": "2018.09.26", "title": "Варна: Военноморският музей представя изложбата „България и Германия през Първата световна война. Приятелство или интереси“"}
{"url": "http://www.focus-news.net/news/2018/09/26/2571309/plovdiv-zabraneno-e-preminavaneto-na-kamioni-po-visoki-ot-4-metra-prez-tunelite-po-patya-asenovgrad-smolyan.html", "text": "Забранено е преминаването на камиони по-високи от 4 метра през тунелите по пътя Асеновград-Смолян. Това съобщи за  Радио „Фокус“ - Пловдив  дежурен в Областно пътно управление. Обходният маршрут е по пътя Кричим - Девин. Забранено е преминаването на тежкотоварни моторни превозни средства над 12 тона по пътя Поповица - Болярци. До 30 септември преминаването по пътя Югово - Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. \r\nОт днес до 30 октомври 2018 г. се спира движението на МПС в южното  платно на  бул. „Шести септември” между кръстовищата с бул. „Източен“ и ул. „Никола Войводов“, съобщиха от ОП „Организация и контрол на транспорта“. Маршрутът на автобусни линии №6, 10, 21, 22, 25, 26, 66 и 116 от вътрешноградския транспорт се променя в посока от кв. \"Прослав\" към кв. „Изгрев”. \r\nВ обратна посока маршрутът остава  непроменен. \r\nСъщо днес ще бъде пуснато движението по северното платно на булеварда в същия участък. \r\nЦветана ТОНЧЕВА", "date": "2018.09.26", "title": "Пловдив: Забранено е преминаването на камиони по-високи от 4 метра през тунелите по пътя Асеновград - Смолян"}
{"url": "http://www.focus-news.net/news/2018/09/26/2571311/profesor-plamen-pavlov-ideyata-v-sliven-da-ima-park-s-imeto-na-vrah-kaymak-chalan-e-prekrasna-zashtoto-gradat-zasluzhava-podvigat-na-geroite-ot-varha-da-bade-pocheten-podobavashto.html", "text": "Идеята в Сливен да има парк, който да носи името на връх Каймак-Чалан е прекрасна, защото ние имаме вина пред нашите прадеди за това, че сме изгубили историческата си памет за такива славни събития като битката за върха. Това заяви пред  Радио „Фокус“ – Сливен  историкът професор Пламен Павлов. Така той коментира идеята новият парк по поречието на река Асеновска да бъде именуван в чест на върха и породилите се спорове за името. „Именно в Сливен, където цели поколения са свързани с тази епопея, където техни близки са се сражавали до последна капка кръв в битката за Каймак-Чалан, където толкова сливенски войници са полегнали, не разбирам как може да има подобно противопоставяне, защото името на върха било турско“, заяви проф. Павлов. Той подчерта, че този аргумент не е съществен, защото именно на този връх, с това име се е състояла една изключително важна не само за историята на Сливен, но и за историята на България битка. \r\n„Ако аргументът за името се вземе предвид, тогава трябва да прекръстим и връх Бузлуджа, да не използваме името Балкан, да пренапишем цялата история на Балканите, като подменим имената с турски произход с други“, коментира историкът. Според него затова пободен пуризъм е странен и неоправдан. Другият аргумент на противниците на името, че паркът е за деца и млади хора и не бива да бъде кръщаван с имена, които да напомнят военни събития, професор Павлов отговори, че именно Каймак-Чаланската епопея заслужава да бъде напомнена, тъй като по този начин ще се възстанови прекъсната връзка между поколенията, а младите хора ще знаят, че са наследници на достойни предци. \r\n„Каймак-Чаланската епопея и участието на 11-и Сливенски пехотен полк в нея, на сливенските войници от полка, бяха напомнени на широката общественост благодарение книгата на Красимир Узунов, а нейното представяне в страната показа, че нашият народ е запазил своето чувство за памет, за признателност към героите на България, и Сливен заслужава техният подвиг да бъде почетен подобаващо“, посочи Пламен Павлов. \r\nПредложението новият парк да бъде именуван Каймак-Чалан ще бъде внесено за одобрение от Общински съвет – Сливен. Основните противници на идеята излизат с аргумента, че върхът носи турско име и „че името „Каймак-Чалан”, макар и свързано със събития от българската история, е турско и на фона на всеобщото преименуване на обекти с турски имена, Общинският съвет да приеме турско име за парк в града на 100-те войводи, няма да бъде приемливо. Затова и считаме, че предложенията на патриотичните сдружения, които са подкрепили искането, не са обсъдени с хората и не са достатъчно обмислени“. Това се казва в становище на Сдружение „Активен гражданин”, разпратено до медиите в Сливен. \r\nЛюдмила ЙОРГОВА", "date": "2018.09.26", "title": "Професор Пламен Павлов: Идеята в Сливен да има парк с името на връх Каймак-Чалан е прекрасна, защото градът заслужава подвигът на героите от върха да бъде почетен подобаващо"}
{"url": "http://www.focus-news.net/news/2018/09/26/2571310/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът акцентира върху предстоящия Празник на плодородието, който ще се проведе на 29 и 30 септември. Според изданието плодовете и багрите на кюстендилската плодородна земя ще грейнат на площад „Велбъжд”. Пред многобройните гости и участници Празникът на плодородието ще представи изобилието и плодородието на кюстендилския овощен край. Самият празник се провежда от 2008 година, организатори са Община Кюстендил и Института по земеделие в града. Занаятчии от цялата страна и местни майстори ще представят произведенията си. \r\nНа първата си страница изданието съобщава, че държавата ще поеме стопанисването на язовирите в Кюстендилска община. Общински съвет – Кюстендил ще гласува прехвърлянето на собствеността на язовирите в селата Радловци,Грамаждано,Горна Брестница, Таваличево, Катрище, язовир „Бухарец”, микроязовира в село Граница. Според изданието местният парламент ще възложи на кмета Петър Паунов да внесе в Министерски съвет мотивирано предложение за промяна собствеността на язовирите. С промените в закона за водите е предвидена възможността общините, които не могат да поддържат в дължимото техническо и експлоатационно състояние собствените се язовири, да ги прехвърлят безвъзмездно в полза на държавата. \r\nВестникът съобщава, че на 29 септември в градинката пред паметника на загиналите в Балканските войни и Първа световна война, ще бъдат открити паметни плочи, дарени на Община Кюстендил от достойният родолюбец, щедрият дарител и водещ специалист в областта на онкохирургията проф. д-р Иван Гаврилов. Тържествената церемония ще започне с молебен за упокоение на починалите кюстендилци в Първата световна война. \r\nВ рубриката „Репортери” изданието съобщава, че предстои увеличаване на капацитета на Комплекса за социални услуги в Кюстендил. Предложението за увеличаване на капацитета на социалния център е внесено като докладна записка за насроченото за 27 септември заседание на съветниците в града. Комплексът за социални услуги е създаден през 2015 година, а с предходни решения на Общински съвет са добавени към него Център за временно настаняване и Дневен център за пълнолетни лица с увреждания. Предвижда се общият капацитет на комплекса да бъде 1291 потребители, а общата численост на персонала – 101 служители. Общинският съвет ще съгласува и правилника за дейността на Комплекса за социални услуги. \r\nВ рубриката „Общество” е отделено място за това, че част от колекцията с облекло, тъкани и накити на Регионален исторически музей – Кюстендил, е представена в съвместна етнографска изложба в Брезник. Тя е организирана по повод Европейските дни на наследството. Изложбата, озаглавена „Багри от долината на Струма и Места“ е открита в Изложбена зала – „Военен клуб“.", "date": "2018.09.26", "title": "Преглед на основните теми в кюстендилския печат"}
{"url": "http://www.focus-news.net/news/2018/09/26/2571313/pregled-na-osnovnite-temi-vav-velikotarnovskiya-pechat.html", "text": "„Нов скок на парното от 1 октомври“ е заглавие от областния всекидневник  „Янтра Днес” . Ново поскъпване на парното и топлата вода във Велико Търново се очаква от 1 октомври заради по-скъпия природен газ. Предложената цена от “Топлофикация – ВТ“ е 93,24 лв./МВтч без ДДС или с 4,38% нагоре. На практика потребителите ще усетят значително по-голям скок, тъй като цената в старата столица бе повишена от 1 юли и след прилагане на ценообразуващия модел за клиентите на дружеството в старата столица увеличението бе 2,89% или 89,32 лв./МВтч без ДДС. Така реално натрупаното увеличение от 1 юли и 1 октомври е над 7%. „Заместник-кметът Снежана Данева посрещна посланика на Германия“ е друго заглавие от ежедневника. Посланикът на Федерална Република Германия Негово Превъзходителство Херберт Салбер се срещна със заместник кмета на Община Велико Търново г-жа Снежана Данева- Иванова. Гостът бе подробно запознат както със знаковите исторически събития и уникалното културно- историческо наследство на старата столица, така и със съвременният облик и динамика на града и общината. „Криминална комедия на Пиер Шено е новото заглавие в афиша на театъра“ е заглавие от страница три на ежедневника. “4200 българки се разболяват от рак на гърдата всяка година” четем на страници четири в изданието. На страница пет е публикувани материали със заглавие  “10 учители от Старопрестолната гимназия по икономика се обучаваха в Португалия“. На спортната страница на вестник „Янтра Днес“ четем “Етърки биха с 2:1 “Риал“ (Ковачевци), излязоха втори в класирането на елита.  \r\n\"Подземен паркинг със 130 места построиха във великотърновски квартал“  е заглавие от първа страница на другия областен ежедневник  “Борба“ . Първия голям подземен паркинг направиха във великотърновски квартал. Съоръжението на три нива струва над 1,8 млн. лв. и вече функционира. Изгради го предприемачът Илия Илиев. „Паркирането е един от големите проблеми във Велико Търново, смятам, че всяка нова сграда задължително вече трябва да има подземен паркинг, а не автомобилите да се трупат безразборно по улици и зелени площи. Заради това инвестирах и в този голям квартал подземен паркинг“, коментира за „Борба“ бизнесменът. „Дръвчетата разцъфнаха повторно, чака ли ни тежка зима?“ е друга тема от ежедневника. С цъфнали дръвчета посрещнахме астрономическата есен. Топлото и меко време събуди повторно плодни дръвчета, а зам.-председателят на местния парламент адв. Николай Илчев бе един от първите, които показаха цъфналата си вишна в с. Леденик. Регионалният шеф на Фонд „Земеделие“ Тодор Тодоров също информира за повторно настъпили овошки в родната му къща в Джулюница. „Фирма осъди НАП, с парите направи детска площадка“, „Заради разбита улица в Самоводене екип на Спешна помощ пренесе пациентка на ръце над 200 метра“, „Над 14 000 туристи са посетили Царевец и „Св. 40 мъченици“ през почивните дни“ са други заглавия от страниците на всекидневника. “Гол в добавено време реши срещата в Павликени“, “Две попадения на Лора Петрова донесоха успеха на великотърновки“ и “Младите етърци с равенства с “Дунав“ и “Верея“ са заглавията от спортната страница на изданието.", "date": "2018.09.26", "title": "Преглед на основните теми във великотърновския печат"}
{"url": "http://www.focus-news.net/news/2018/09/26/2571302/vitsepremierat-ekaterina-zaharieva-se-sreshtna-s-parvite-diplomati-na-afganistan-katar-i-nepal.html", "text": "Вицепремиерът и министър на външните работи Екатерина Захариева се срещна в Ню Йорк с колегите си от Афганистан, Катар и Непал. Това съобщиха от  правителствената информационна служба . Захариева е част от българската делегация за Общото събрание на ООН, водена от премиера Бойко Борисов. \r\n„Благодаря за помощта на България за възстановяването на Афганистан”, обърна се към Захариева министър Салахуддин Раббани. Той обяви, че българските войници се ценят като едни от най-добрите професионалисти.  \r\nБългария участва с контингент до 160 военнослужещи в мисията на НАТО „Решителна подкрепа“ и с финансови вноски от 1 милион долара в Попечителския фонд за подпомагане на афганистанската армия. \r\nСтраната ни организира още курсове по линия на официалната помощ за развитие за дипломати, полицейски служители и държавни служители със специално изискване за включване на определен процент жени в обученията. България участва с вноски и в бюджетите на редица международни организации, които осъществяват проекти в Афганистан. \r\n„Обсъдихме и обстановката в страната, както и предстоящите избори за парламент. Приветстват и инициативата на афганистанския президент за започване на преговори с талибаните”, каза Захариева.  \r\nНа срещата с катарския външен министър Мохамед бин Абдулрахман Ал Тани бяха обсъдени широк кръг въпроси от международния дневен ред с акцент върху политическата ситуация в Залива и в Европейския съюз.  \r\n„Благодаря за прагматичния подход в двустранните ни отношения след държавното посещение на емира шейх Тамим бин Хамад Ал Тани през март т.г. Работата по конкретни проекти продължава”, заяви министър Захариева, а нейният колега заяви, че лично ще следи за реализацията им.  \r\nМинистър Ал Тани поздрави специално премиера Бойко Борисов за резултатите от Българското председателство на Съвета на ЕС и за резултатите от срещата 16 плюс 1 с Китай.  \r\nДвамата обсъдиха и последствията от оттеглянето на САЩ от Съвместния всеобхватен план за действие относно Иран.  \r\nВ годината, в която България и Непал честват 50 години от установяване на дипломатически отношения, в Ню Йорк се срещнаха и външните министри на двете страни. Подобна среща се осъществява за първи път от 10 години.  \r\nМинистър Захариева благодари на новоизбрания си непалски колега Прадийп Кумар Гявали за помощта, която хималайската страна оказа при издирването на легендарния български алпинист Боян Петров. Тя покани министър Гявали на посещение в София.  \r\nНепалският първи дипломат информира за хода на политическите реформи след проведените първи избори в условията на пълно прилагане на демократичната конституция на страната от 2015 г. Той покани българския бизнес да инвестира в страната. Захариева и Гявали отчетоха и традиционния интерес на българските алпинисти към Хималаите. В Непал страната ни се представлява от почетен консул.", "date": "2018.09.26", "title": "Вицепремиерът Екатерина Захариева се срещна с първите дипломати на Афганистан, Катар и Непал"}
{"url": "http://www.focus-news.net/news/2018/09/26/2571314/mosv-i-svetovnata-banka-shte-predstavyat-proekt-na-natsionalna-programa-za-podobryavane-kachestvoto-na-atmosferniya-vazduh.html", "text": "Министерство на околната среда и водите (МОСВ) и Световната банка ще представят проект на Национална програма за подобряване качеството на атмосферния въздух (2018-2024 г.) на конференция на 27 септември. Това съобщиха от пресцентъра на  Министерството на околната среда и водите . Форумът ще се състои от 13.00 часа в „София Хотел Балкан“, зала Сердика. \r\nВ събитието се очаква да участват заместник министър-председателят Валери Симеонов, министърът на околната среда и водите Нено Димов, постоянният представител на Световната банка Фабрицио Дзарконе, представители на държавните институции, местната власт и неправителствения сектор.   \r\nПроектът на националната програма е разработен въз основа на споразумение за предоставяне на консултантски услуги между МОСВ и Световната банка в подкрепа на управлението на качеството на въздуха, в сила от 28 декември 2016 г. Проектът съдържа мерки, насочени към намаляване на емисиите и подобряване качеството на атмосферния въздух. Ще бъде представен от експерта по околна среда на Световната банка Самир Акбар и координатора на екипа Ръсел Фрост.", "date": "2018.09.26", "title": "МОСВ и Световната банка ще представят проект на Национална програма за подобряване качеството на атмосферния въздух"}
{"url": "http://www.focus-news.net/news/2018/09/26/2571306/hashim-tachi-vazgledite-na-kosovo-i-harvatiya-za-sabitiyata-v-regiona-savpadat.html", "text": "Възгледите на Прищина и Загреб за събитията в региона съвпадат и те имат традиционно партньорство, е заявик президентът на Косово Хашим Тачи по време на срещата с хърватския си колега Колинда Грабар Китарович, предава  македонската агенция „Макфакс“ . \r\nКакто съобщиха от кабинета на Тачи, на срещата двамата лидери са разговаряли за задълбочаване не двустранните отношения, увеличаване на търговския обмен, както и за подкрепа за евроатлантическата интеграция на Косово \r\nСпоред съобщението, косовският президент е подчертал, че Прищина е благодарна на Хърватия за помощта при изграждането на Косово, подкрепата й за развитието на демокрацията, както и за обезпечаването на сигурно бъдеще по евроатлантическия път, особено към ЕС и НАТО. \r\n„За нас, Хърватия, като членка на ЕС и НАТО и като един от главните регионални актьори, е партньор на Косово, който допринася за по-голямата стабилност и мира в региона. Споделяме същите възгледи за събитията и имаме традиционно партньорство“, заяви Тачи. \r\nДвамата, както се отбелязва в съобщението, са разговаряли за евроатлантическата перспектива на Косово и за последната фаза от диалога за нормализация на отношенията между Белград и Прищина. \r\nВ хода на срещата в Ню Йорк, където се провежда Общото събрание на ООН, Тачи ще се срещне с редица представители на водещи регионални и световни сили, съобщават още от неговата канцелария.  \r\nПревод и редакция:", "date": "2018.09.26", "title": "Хашим Тачи: Възгледите на Косово и Хърватия за събитията в региона съвпадат"}
{"url": "http://www.focus-news.net/news/2018/09/26/2571312/ramadan-atalay-dps-chrez-promenite-v-zakona-za-energetikata-kevr-shte-se-namestva-v-chastni-sdelki-koeto-e-zakononarushenie.html", "text": "Чрез промените в Закона за енергетиката КЕВР ще се намества в частни сделки, което е закононарушение. Това каза депутатът от ДПС Рамадан Аталай от трибуната на Народното събрание, предаде репортер на  Агенция „Фокус“ . \r\n„Няма как да подкрепим закононарушенията, които са още в първия параграф на законопроекта. С такива предложения, които се правят между първо и второ четене, има огромни съмнения. Става въпрос за това КЕВР да се намесва в части сделки“, каза още Аталай и посочи, че по този начин се нарушава Конституцията. „Правим изменения за законопроекта, приет на 8 юли, което ни вкарва в още по-голяма задънения улица. Става въпрос, че отпада изречение, което  посочва, че КЕВР регулира естествените монополи в интерес на гражданите“, обясни още той. Депутатът от ДПС посочи, че това е поредното безсмислие. „И предлагам да не го приемаме“, каза Аталай. \r\nЦветилена СИМЕОНОВА", "date": "2018.09.26", "title": "Рамадан Аталай, ДПС: Чрез промените в Закона за енергетиката КЕВР ще се намества в частни сделки, което е закононарушение"}
{"url": "http://www.focus-news.net/news/2018/09/26/2571307/okrazhniyat-sad-v-pazardzhik-shte-zasedava-po-deloto-za-razprostranenie-ideite-na-idil.html", "text": "Окръжният съд в Пазарджик ще заседава в 09.30 часа по делото срещу 14 обвиняеми за разпространение идеите на терористичната организация „Ислямска държава”. Това съобщи за  Радио „Фокус” – Пазарджик  Маринела Георгиева от администрацията на съда. Съдия-докладчик по делото е Кристина Пунтева. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. \r\nВаня НИКОЛОВА", "date": "2018.09.26", "title": "Окръжният съд в Пазарджик ще заседава по делото за разпространение идеите на ИДИЛ"}
{"url": "http://www.focus-news.net/news/2018/09/26/2571316/varna-dvizhenieto-po-patya-provadiya-aytos-tryabva-da-se-osashtestvyava-s-povisheno-vnimanie-poradi-polagane-na-horizontalna-markirovka.html", "text": "Добри са условията за пътуване по републиканската пътна мрежа във Варненска област, предаде репортер на  Радио „Фокус“ – Варна . Времето е ясно, видимостта е добра. Ветровито е. В областта трафикът е сравнително спокоен по основните направления за София и Бургас, натоварено е движението по пътя Варна – Добрич. В участъка от км 25+830 до км 43+515 трафикът се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. В участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас – движението от км 0+000 до км 8+600 по автомагистрала „Черно море“ се осъществява двупосочно в едното платно в посока Варна – Бургас поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-208 Провадия – Айтос от км 0+000 (Ветрино) до км 51+6000 (с. Аспарухово) се осъществява с повишено внимание поради полагане на хоризонтална  маркировка. Марияна ВАЛЕНТИНОВА", "date": "2018.09.26", "title": "Варна: Движението по пътя Провадия – Айтос трябва да се осъществява с повишено внимание поради полагане на хоризонтална маркировка"}
{"url": "http://www.focus-news.net/news/2018/09/26/2571315/delyan-dobrev-gerb-edinstvenata-redaktsiya-koyato-napravihme-v-promenite-v-zakona-za-energetikata-mezhdu-parvo-i-vtoro-chetene-e-kevr-da-se-proiznasya-sled-vsichki.html", "text": "Единствената редакция, която направихме в промените в Закона за енергетиката между първо и второ четене, е КЕВР да се произнася след всички компетентни органи. Това каза от трибуната на Народното събрание председателят Комисията по енергетика и депутат от ГЕРБ Делян Добрев, предаде репортер на  Агенция „Фокус“ . \r\n„Единствената редакцията, която правим, е да се уточни редът и поредността, за да не се лутат регулаторните органи в България кой след кой трябва да се произнесе и да не чака всеки друг да се произнесе преди него. Тоест сделките по този закон трябва да минат по надлежния ред, като КЕВР се произнася след всички“, каза Добрев. Той определи изказването на Рамадан Аталай като неоснователно. „Г-н Аталай, използвате трибуната да се заяждате с народните представители. Промяната в член 23а казва единствено, че КЕВР ще се произнася последна, след като всички други органи, компетентни по тази тема, са се произнесли. Нищо друго“, обясни Добрев. \r\nЦветилена СИМЕОНОВА", "date": "2018.09.26", "title": "Делян Добрев, ГЕРБ: Единствената редакция, която направихме в промените в Закона за енергетиката между първо и второ четене, е КЕВР да се произнася след всички"}
{"url": "http://www.focus-news.net/news/2018/09/26/2571318/dobrich-do-kraya-na-mesetsa-prodalzhava-remontat-na-chast-ot-okolovrastniya-pat-na-grada.html", "text": "До края на месеца продължава ремонтът на част от Околовръстния път. Движението на автомобили се осъществява с повишено внимание и се регулира с пътни знаци, предаде кореспондент на  Радио „Фокус” – Варна . Движението по част от път II-71 Добрич - Силистра се осъществява също с повишено внимание поради ремонтни дейности на асфалтовата настилка в два участъка. Срокът за приключване на ремонта по пътя за Варна е 30 ноември, а на отсечката Добрич – Силистра – 22 септември. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. В Добрич времето е слънчево и ясно, духа силен вятър, температурата е 8 градуса.  \r\nЖулиета НИКОЛОВА", "date": "2018.09.26", "title": "Добрич: До края на месеца продължава ремонтът на част от околовръстния път на града"}
{"url": "http://www.focus-news.net/news/2018/09/26/2571320/pazardzhik-mazh-schupi-stakloto-na-vhodnata-vrata-na-poshtata-v-grada.html", "text": "Неизвестен мъж от ромски произход счупи стъклото на входната врата на Пощата в Пазарджик, предаде репортер на  Радио „Фокус“ – Пазарджик . След вандалската проява мъжът избяга. Екип от служители на Пощата сваля счупеното стъкло и го заменя с ново, тъй като острите ръбове са опасни за влизащите в сградата. \r\nВаня НИКОЛОВА", "date": "2018.09.26", "title": "Пазарджик: Мъж счупи стъклото на входната врата на Пощата в града"}
{"url": "http://www.focus-news.net/news/2018/09/26/2571317/ministar-petya-avramova-nashiyat-top-prioritet-ostava-bezopasnostta-na-patnata-infrastruktura.html", "text": "Нашият топ приоритет остава безопасността на пътната инфраструктура. Това каза министърът на регионалното развитие и благоустройството Петя Аврамова по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Новият политически сезон започна динамично. Очаква се строителството да бъде един от мотор на икономическия растеж през 2019 г. Смятам, че 2019 г. ще бъде ключова и за пътното строителства, защото в МРРБ беше дадена зелена светлина за близо 3млрд. лв. Нашият топ приоритет остава безопасността на пътната инфраструктура. АПИ извършва инвентаризация на пътищата, какво е състоянието на настилките, кои са най-проблемните участъци. Ще се приоритизират най-тежките трасета и ще бъдат заложени в бюджетите за следващите години“, заяви Аврамова и подчерта, че ще бъдат безкомпромисни към качеството на изпълнение на мостовите съоръжения. „Ще продължим с изграждането на АМ „Хемус“,, която е безспорен приоритет на правителството. До края на тази година се очакват да бъдат обявени обществените поръчки за още два участъка. Това са 137 км нови от АМ „Хемус“. Имаме политическа воля част от проектите да бъдат изградени с публично-частно партньорство. Общата прогнозна стойност на проектите е над 3 млрд. лв.“, каза още Петя Аврамова.  \r\nЛюба АЛЕКСИЕВА", "date": "2018.09.26", "title": "Министър Петя Аврамова: Нашият топ приоритет остава безопасността на пътната инфраструктура"}
{"url": "http://www.focus-news.net/news/2018/09/26/2571321/plovdiv-shte-bade-napravena-parva-kopka-na-detskata-ploshtadka-na-episkopskata-bazilika-na-filipopol.html", "text": "Първа копка на детската площадка на Епископската базилика на Филипопол ще бъде направена днес от 10.30 часа днес. Това съобщиха за  Радио „Фокус“ - Пловдив  от Епископската базилика – Община Пловдив. Съоръжението е дарение от електроразпределителното дружество. На церемонията ще присъстват кметът на Пловдив инж. Иван Тотев, Ерик Рубин - посланик на САЩ, Крис Матлън – председател на Борда на директорите на Фондация „Америка за България“ и др. Ще бъде обявена и инициативата „Подари си птица“ на Сдружение „Приятели на Базиликата“.", "date": "2018.09.26", "title": "Пловдив: Ще бъде направена първа копка на детската площадка на Епископската базилика на Филипопол"}
{"url": "http://www.focus-news.net/news/2018/09/26/2571325/dobrich-kmetat-na-dobrich-yordan-yordanov-se-sreshtna-s-distrikt-guvernyora-na-rotari-balgariya.html", "text": "Кметът Йордан Йорданов се срещна с дистрикт гуверньора на Ротари България Веселин Димитров и Президента на Ротари Добрич Георги Панов в Деня на Добрич – 25 септември. Това съобщиха от пресцентъра на  Общината . В рамките на срещата бяха обсъдени съвместни инициативи между Община Добрич и организацията в полза на обществото. През 2018 г. Ротари Добрич поде кампания за монтиране на пречиствателни инсталации за питейна вода в добричките училища. Първата система вече е инсталирана в ЕГ „Гео Милев“.", "date": "2018.09.26", "title": "Добрич: Кметът на Добрич Йордан Йорданов се срещна с дистрикт гуверньора на Ротари България"}
{"url": "http://www.focus-news.net/news/2018/09/26/2571322/ovladyan-e-pozharat-v-tets-sliven-nyama-opasnost-ot-novo-razgaryane-na-oganya.html", "text": "Слабо тлеят все още някои от балите със слама в ТЕЦ - Сливен, съобщиха от  ОДМВР - Сливен . Пожарът обаче е овладян напълно още вчера и няма опасност от ново разгаряне на огъня в топлоцентралата.    \r\nПожарът в ТЕЦ-Сливен избухна малко след 20.00 часа на 24 септември. Според пожарникарите  причината е самозапалване на въглища и прехвърляне на искра върху складираната наблизо слама. Над 12 декара са пострадали от огъня. При инцидента няма пострадали хора и обгазени при гасенето пожарникари.  \r\nЛюдмила ЙОРГОВА", "date": "2018.09.26", "title": "Овладян е пожарът в ТЕЦ-Сливен, няма опасност от ново разгаряне на огъня"}
{"url": "http://www.focus-news.net/news/2018/09/26/2571327/emil-kabaivanov-sds-mestnite-i-evropeyski-izbori-shte-katalizirat-obedinitelnite-protsesi-v-desnitsata.html", "text": "Местните и европейски избори ще катализират обединителните процеси в десницата и ще дадат отговор на въпроса коя е най-добрата формула това да се постигне. Това каза в предаването „Вече 30 години- времето е наше“ на  Радио „Фокус“  зам.-председателят на СДС и кмет на община Карлово Емил Кабаиванов. Сравнено с останалите десни формации СДС има най-голям брой общински съветници и кметове, каза той. „ Това се дължи на факта, че имаме живи, работещи организации по места. Стартирахме серия от разговори, които ще продължат и до следващите местни избори, с цел да намерим най-добрата формула на взаимодействие. Без значение дали с формации от дясното, центъра или патриотични такива. Идеята е след тези разговори да издигнем силни кандидатури“, каза още Кабаиванов и добави, че се намираме в труден момент за България и десните формации. „Отдалечаването, което се получи между управляващи и граждани трябва да бъде преодоляно, нашата задача е да вдъхнем надежда на седесарите, на десните избиратели, които не припознават ГЕРБ като своя партия. „ГЕРБ трябва да осъзнае, че без силен партньор в дясно не може да провежда истинско управление. Динамичната политическа обстановка е факт, основно дължаща се на нестабилността вътре в управляващата коалиция“, коментира още Емил Кабаиванов.", "date": "2018.09.26", "title": "Емил Кабаиванов, СДС: Местните и европейски избори ще катализират обединителните процеси в десницата"}
{"url": "http://www.focus-news.net/news/2018/09/26/2571324/krasimir-yankov-bsp-kevr-tryabva-da-ima-vazmozhnost-da-se-proiznasya-za-ili-protiv-smyana-na-sobstvenost-v-elektrorazpredelitelnite-druzhestva.html", "text": "КЕВР трябва да има възможност да се произнася „За“ или „Против“ смяна на собственост в електроразпределителните дружества. Това каза народният представител от ПГ на „БСП за България“ Красимир Янков от трибуната на Народното събрание, след като депутатите отхвърлиха предложението на ДПС за отпадане на член 23а от промените в Закона за енергетиката, предаде репортер на  Агенция „Фокус“ . „КВЕР трябва да се произнася по сделки, които са част от енергийната система. Ние като парламентарна група смятаме, че държавата трябва да покаже силата да защити гражданите и този текст от закона е необходим, за да може КЕВР да има възможността да се произнася „За“ или „Против“ смяна на собственост в електроразпределителните дружества“, обясни Янков и посочи като пример сделката за ЧЕЗ. \r\nЦветилена СИМЕОНОВА", "date": "2018.09.26", "title": "Красимир Янков, БСП: КЕВР трябва да има възможност да се произнася „За“ или „Против“ смяна на собственост в електроразпределителните дружества"}
{"url": "http://www.focus-news.net/news/2018/09/26/2571323/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.26", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/09/26/2571328/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-septemvri.html", "text": "„Софийска вода” временно ще прекъсне водоснабдяването в някои части на столицата на 27 септември. Това съобщиха от пресцентъра на  дружеството . \r\nВъв връзка с механично почистване и дезинфекция на резервоар „Железница“, се налага спиране на водоподаването от 09:00 до 13:00 часа на клиентите на „Софийска вода”, живеещи в района на: с. Железница. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада. \r\nВъв връзка с направа на временна връзка на уличен водопровод на ул. „Поп Евстати Витошки“, кв. „Бояна“, се налага спиране на водоподаването от 09:30 до 20:00 часа на клиентите на „Софийска вода”, живеещи в района на: ул. „Даскал Стоян Попандреев“, ул. „Воденичница“, ул. „Севастократор Калоян“, ул. „Кумата“, ул. „Радецки“, ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумата“ ъгъла с ул. „Ралевица“. \r\nВъв връзка с подмяна на спирателен кран на бул. „Никола Йонков Вапцаров“, жк. „Лозенец“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул. „Никола Йонков Вапцаров“ от бул. „Черни връх“ до ул. „Козяк“; ул. „Козяк“ от бул. „Никола Йонков Вапцаров“ до ул. „Русалийски проход“; ул. „Русалийски проход“ от ул. „Козяк“ до ул. Банат“; ул. „Банат“ от бул. „Никола  Йонков Вапцаров“ до ул. „Кишинев“ и ул. „Страцин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалийски проход“ ъгъла с ул. „Банат“. \r\nВъв връзка с подмяна на сградно водопроводно отклонение на ул. „Плана планина“, с. Железница, се налага спиране на водоподаването от 09:00 до 15:30 часа на клиентите на „Софийска вода”, живеещи в района на: ул. „Кимов дол“, ул. „Стамболова река“, ул. „Ведена“, ул. „Плана планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плана планина“№25. \r\nВъв връзка с изпълнение на инвестиционен проект за реконструкция на уличен водопровод на бул. „Джеймс Баучер“ кв. „Лозенец“, се налага спиране на водоподаването от 09:00  до 19:00 часа на клиентите на „Софийска вода”, живеещи в района на: бул. „Джеймс Баучер“ от ул. „Милин камък“ до пл.“ Велчова завера“; Математически факултет на СУ. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света гора “ ъгъла с бул. „Джеймс Баучер“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с прекъсване на сградно водопроводно отклонение на ул. „Константин Муравиев“, кв. „Малинова долина“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Константин Муравиев“, ул. „Инж. Стоимен Сарафов“ №27 и №29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Муравиев“ №15. \r\nВъв връзка с изграждане на сградно водопроводно отклонение на ул. „Христо Ботев“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Христо Ботев“, ул. „Заводска“, ул. „Васил Левски“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Христо Ботев“. \r\nВъв връзка с подмяна на сградно водопроводно отклонение на ул. „Приплат“, с. Владая, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Приплат“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Приплат“№25. \r\nВъв връзка с подмяна на сградно водопроводно отклонение на ул. „Блазна“, с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Блазна“ от ул. „Полуврак“ до № 29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блазна“ ъгъла с ул. „Полуврак“. \r\nВъв връзка с реконструкция на уличен водопровод на ул. „Славе Турчов“, с. Локорско, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Славе Турчов“ от ул. „Петко Симеонов“ до бул. „Илия Манов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Славе Турчов“ ъгъла с ул. „Илия Манов“. \r\nВъв връзка с подмяна на сградно водопроводно отклонение на ул. „Витошки езера“, кв. „Симеоново“, се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. „Витошки езера“ от ул. „Бяла бреза“ до ул. „Мишова орница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витошки езера“ ъгъла с ул. „Бяла бреза“. \r\nВъв връзка с подмяна на сградно водопроводно отклонение на ул. „Стара планина“, с. Подгумер, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Стара планина“ от ул. „Върбите“ до ул. „Котева“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ ъгъла с ул. „Котева“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.26", "title": "„Софийска вода” временно ще прекъсне водоснабдяването в някои части на столицата на 27 септември"}
{"url": "http://www.focus-news.net/news/2018/09/26/2571330/gabrovo-kaso-saedinenie-v-elektricheskata-instalatsiya-prichini-pozhar-v-apartament-na-ul-svishtovska-nyama-postradali.html", "text": "Късо съединение в електрическата инсталация причини пожар на тераса в апартамент в Габрово. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Сигналът за пожар на ул. „Свищовска“ в Габрово е получен малко след 11.30 часа. На място е изпратен екип на Районната служба в Габрово с един противопожарен автомобил и четирима пожарникари. Пламъците са унищожили домашно имущество, няма пострадали. \r\nМария НЕДЕВА", "date": "2018.09.26", "title": "Габрово: Късо съединение в електрическата инсталация причини пожар в апартамент на ул. „Свищовска“, няма пострадали"}
{"url": "http://www.focus-news.net/news/2018/09/26/2571329/kyustendil-vazpitanitsite-na-ezikovata-gimnaziya-v-grada-shte-otbelezhat-evropeyskiya-den-na-ezitsite.html", "text": "Възпитаниците на Езиковата гимназия в Кюстендил ще отбележат Европейския ден на езиците. Това съобщи за  Радио „Фокус” – Кюстендил  Иванка Янкова, директор на учебното заведение. Европейският ден на езиците се отбелязва всяка година на 26 септември по инициатива на Европейската комисия и Съвета на Европа. На този ден на различни места в Европа се провеждат езикови уроци, игри, дискусии, конференции, радиопредавания, конкурси с участието на езикови и културни институти, асоциации, университети и училища. \r\nОтбелязването на датата ще бъде от 13.30 часа в актовата зала на гимназията.  \r\nВенцеслав ИЛЧЕВ", "date": "2018.09.26", "title": "Кюстендил: Възпитаниците на Езиковата гимназия в града ще отбележат Европейския ден на езиците"}
{"url": "http://www.focus-news.net/news/2018/09/26/2571332/pazardzhik-dva-sluchaya-na-marsilska-treska-sa-registrirani-za-sedmitsa-v-oblastta.html", "text": "Два случая на марсилска треска са регистрирани в периода 10 септември - 16 септември на територията на област Пазарджик, сочи справка на сайта на Националния център по обществено здраве и анализи. Освен това в отчетения период има един случай на ентероколит, един заболял от ротавирусен гастроентерит и един пациент с вродена рубеола. Марсилската треска представлява остро инфекциозно заболяване, което е причинено от кърлеж. На мястото на ухапване на кърлежа се появява специфично кожно възпаление, което представлява черно петно. Възниква и възпаление на кръвоносните съдове в тялото. В резултат от това се получава поражение на храносмилателния тракт, бъбреци, сърце, централната нервна система, кожа, бели дробове и черен дроб. \r\nАлбена ЖИЛЕКОВА", "date": "2018.09.26", "title": "Пазарджик: Два случая на марсилска треска са регистрирани за седмица в областта"}
{"url": "http://www.focus-news.net/news/2018/09/26/2571319/blagoevgrad-zapochna-razchistvaneto-na-padnalata-chast-ot-fasadata-na-mol-largo-v-tsentara-na-grada.html", "text": "Започна разчистването на падналата част от фасадата на мол „Ларго“ в центъра на Благоевград, предаде репортер на  Радио „Фокус“ - Пирин . Към момента около 20 работници почистват предната част на търговския център и към главния вход на обекта. Районът около мол-а продължава да е отцепен и се охранява от служители на МВР. За пешеходците, преминаващи в участъка са обособени коридори за движение. \r\nЛивия НИНОВА", "date": "2018.09.26", "title": "Благоевград: Започна разчистването на падналата част от фасадата на мол „Ларго“ в центъра на града"}
{"url": "http://www.focus-news.net/news/2018/09/26/2571334/blagoevgrad-63-godishna-zhena-ot-gotse-delchev-e-stanala-zhertva-na-telefonna-izmama-sas-sumata-ot-2-000-leva.html", "text": "63-годишна жена от Гоце Делчев е станала жертва на телефонна измама със сумата от 2 000 лева. Това съобщиха от  ОДМВР - Благоевград . Сигналът за измамата е подаден на 25 септември 2018 г. в РУ - Гоце Делчев от потърпевшата жена. Тя съобщила за това, че около 14.30 часа на същата дата непознато за нея лице, което се е представило за полицейски служител ѝ поискал парична сума като съдействие за залавяне на телефонни измамници. На потърпевшата е нанесена щета на приблизителна стойност около 2 000 лева. По случая е образувано досъдебно производство. \r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.    \r\nПри провеждането на полицейски операции няма утвърдена практика полицейските служители да искат лични парични средства и ценности от гражданите. \r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.09.26", "title": "Благоевград: 63-годишна жена от Гоце Делчев е станала жертва на телефонна измама със сумата от 2 000 лева"}
{"url": "http://www.focus-news.net/news/2018/09/26/2571335/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Търканията между САЩ и Европейския съюз по повод санкциите срещу Иран излязоха на показ във вторник (25 септември), след като европейците обявиха плановете си да предприемат мерки в защита на бизнес отношенията си с Техеран в обход на американските санкции, пише  електронното издание EURACTIV. \r\nКакто отбелязва изданието, размяната на реплики е върнала спомените от скандала през 2003- а година за инвазията в Ирак, когато САЩ разкритикуваха европейците, които на свой ред дадоха ясно да се разбере, че няма да се откажат от дипломатическия си подход. \r\nВеликобритания, Франция и Германия, заедно с Русия и Китай, направиха безуспешни усилия да убедят президента на САЩ Доналд Тръмп да остане в ядреното споразумение с Иран, припомня базираната в Брюксел медия и посочва, че в началото на ноември ще влезе в сила най-тежкия санкционен пакет срещу Техеран, свързан с енергетиката. \r\nСлед разговорите в понеделник с външния министър на Иран Мохамед Джавад Зариф, върховният представител на ЕС по политиката на сигурност и външните работи Федерика Могерини обяви, че европейците ще основат „дружество“, чрез което да минават финансовите транзакции между европейските компании и Иран, без да минават през „скенера“ на Вашингтон. Тя настоя, че споразумението за ядрената програма на Техеран е от глобално значение и отбеляза, че Иран изпълнява всички ангажименти, поети с договора. \r\nДържавният секретар на САЩ Майк Помпео, в изказване пред „група за натиск“, както я определя EURACTIV, в кулоарите на ежегодното Общо събрание на ООН в Ню Йорк, заяви,че е „разтревожен и дълбоко разочарован“ от обявлението на Съюза. „Това е една от възможно най-контрапродуктивните мерки за регионалния и глоблания мир и сигурност“, подчерта американският дипломат в реч, прекъсвана на няколко пъти от антивоенни демонстранти. \r\n„Като запазвате приходите на режима, вие циментирате позицията на Иран като най-голямата държава спонсор на тероризма“, добави държавният секретар и предположи, че „корумпираните аятоласи“ и елитния Корпус на стражите на ислямската революция (КСИР) трябва да „се смеят тази сутрин“. Ще платите скъпо \r\nДжон Болтън, съветникът по национална сигурност на Белия Дом, се подигра на ЕС за липсата на детайли около планирания механизъм. \r\n„Европейският съюз е силен на думи и слаб в изпълнението им“, заяви политикът по време на конференция. „Нямаме никакво намерение да позволяваме на Европа, или който и да е друг, да заобикаля санкциите ни“. \r\nТой също отправи неприкрити заплахи към лидерите на Иран: „Ние наблюдаваме и ще дойдем за вас“. \r\n„Ако се разправяте с нас, или нашите партньори, ако вредите на нашите граждани, ако продължите да лъжете и заблуждавате, ще си платите скъпо“, отсече Болтън, но същевременно отрече САЩ да искат да свалят режима. Макрон се обяви в защита на ядрената сделка \r\nВраждата се пренесе и на трибуната на Общото събрание при изказванията на Тръмп и иранския президент Хасан Роухани, които имаха диаметрално противоположни послания, отбелязва EURACTIV. \r\nАмериканският лидер посочи, че САЩ са решени да действат, ако трябва и сами и призова всички държави да изолират Иран – чиито врагове, Саудитска Арабия и Израел, са близки до неговата администрация, пише изданието. \r\nРоухани, от своя страна, изрази съжаление, че сделката, договорена при предходния американски държавен глава Барак Обама, е станала „играчка“ във вътрешната политика на САЩ и обвини американския президент, че иска да свали правителството му. \r\nТогава се включи и президентът на Франция Еманюел Макрон с призив за съхраняване на търговията с петрол с Иран, защото това би допринесло за по-ниските цени на нефта и за постигането мир. \r\n„Какво ще донесе реално решение на ситуацията в Иран и какво вече успя да я стабилизира? Правото на силния? Едностранният натиск? Не!“ – заяви френският лидер в хода на речта си. Той бе категоричен, че ядреното споразумение поставя западните сили в по-силна позиция по отношение на опасенията, изразени от Вашингтон, включително и за иранската подкрепа за групировките „Хамас“ и „Хизбулла“. Хайко Маас: „Силно единство“ с Иран срещу санкциите на САЩ \r\nЕвропейците подчертават ясните доклади на ООН, че Иран изпълнява задълженията си по ядрената сделка, във връзка с които ограничи до голяма степен ядрената си подкрепа, в замяна на отмяна на санкциите срещу страната. \r\nМинистърът на външните работи на Германия Хайко Маас заяви пред журналистите, че има „силно единство“ с Иран за минимизирането на последствията от американските санкции. \r\nНезависимо от това, отбелязва EURACTIV, знакови европейски компании, включително френският енергиен гигант TOTAL, германският автопроизводител Даймлер и други вече обявиха, че изоставят инвестициите си в Иран, за да избегнат санкциите на САЩ. \r\n***  Унгарският премиер Виктор Орбан изпрати писмо на европейските депутати, които подкрепиха неги и партията му, като гласуваха „против“ доклада Саргентини, с който бе задействана европейската наказателна процедура срещу Будапеща по член 7, пише  електронното издание Hungary Today , като се позовава на информация от yahoo.com. \r\nПисмото предизвика критики във Великобритания, където опозицията обвини Консервативната партия, че поддържа Орбан, в замяна на подкрепа за Брекзит, а един от високопоставените функционери на Лейбъристката партия Ян Лейвъри е заявил пред Yahoo: „Това, че им благодари за подкрепата крайно-дясното правителство на Унгария е срамно за „Торите“ (Консервативната партия)“. \r\nМедията отбелязва, че същото писмо е изпратено на всички групи, които са гласували против мярката, включително британската евроскептична фракция ЮКИП (Партия на независимостта на Обединеното кралство) и други десни партии, като френския „Национален фронт“ и италианската „Лига“. \r\nВ него Орбан благодари на тези, които са го подкрепили и настоява, че доклада е „присъда срещу Унгария и унгарския народ“. Той отива и по-далеч, както коментира изданието и пише, че „той се основава на политически инсинуации и фактически грешки“ и добавя, че „независимо от безсрамните атаки на про-имиграционните сили, ние няма да се поддадем на изнудването“.  \r\nЦялото писмо можете да видите на изображението. \r\nHungary Today припомня, че евродепутатите приеха доклада Саргентини с 448 гласа „за“ и 197 „против“. В документа се отбелязва наличието на доказателства са атаки срещу медиите и религиозната и академичната свобода, лошо отношение към малцинствата и мигрантите и нарушаване на принципа за независимост на правосъдието, на базата на което се открива санкционна процедура заради „ясен риск за сериозно нарушаване на базовите ценности на Европейския съюз“. След гласуването Орбан обяви, че Будепеща ще обжалва процедурите по член 7. \r\n***  Гръцки правителствени източници съобщиха късно във вторник, че на срещата в кулоарите на Общото събрание на ООН премиерът на Гърция Алексис Ципрас и президентът на Турция Реджеп Таийп Ердоган са стигнали до съгласие, че напрежението в региона трябва да бъде намалено, пише  електронното издание на вестник Kathimerini . \r\nДвамата лидери са разговаряли един час и, както се съобщава, са засегнали широк спектър от теми, включително кипърския въпрос, миграцията и отношенията на Турция с Европейския съюз. Ердоган е отправил покана към Ципрас да посети Истанбул на работна визита, но не е определена дата. \r\nСъгласно твърденията на източниците се е стигнало до съгласие, че напрежението в региона трябва да бъде намалено и че са необходими преки и постоянни контакти между двете страни на всички нива, а освен това трябва да бъдат възстановени инициативите за изграждане на доверие. \r\nКакто пише „Катимерини“, Ципрас и Ердоган са обсъдили възможността за откриване на морска връзка между Солун и Измир, ако е възможно, до следващото лято. \r\nОсвен това лидерите са изявили желание за засилване на сътрудничеството по въпросите на сигурността, като Ципрас е подчертал нуждата да се спре мигрантския поток от съседната страна, което може да бъде постигнато чрез цялостното прилагане на споразумението между ЕС и Турция по въпроса, съобщават правителствените източници. \r\nПо отношение на кипърския въпрос, Атина и Анкара са се съгласили, че преговорите за обединение на острова трябва да бъдат възобновени, но още на преговорите, както отбелязва изданието, е станало ясно, че съществуват различия в тълкуването на рамката, зададена от генералния секретар на ООН Антониу Гутериш в швейцарския курорт Кранс-Монтана, където преговорите между страните се провалиха миналата година. \r\nМинистрите на външните работи на Гърция, Турция и Обединеното кралство – трите сили-гаранти за Кипър – също са провели неформална среща късно във вторник в Ню Йорк, отбелязва вестникът. \r\nВъпреки това, според информацията на „Катимерини“, независимо от добрата атмосфера на преговорите, Турция е запазила район, който включва 4-и, 5-и – 6-и блокове от Ексклузивната икономическа зона на Кипър, където ще проведе военни учения на 27 септември. \r\nТози ход съвпада с интензификацията на разговорите по кипърския въпрос в ООН и предстоящите сондажи на американски и френски енергийни компании край бреговете на острова, отбелязва изданието. \r\n*** Общи избори преди Брекзит не са в интерес на Великобритания, заяви британският премиер Тереза Мей, цитирана от лондонския вестник  Evening Standard . \r\nПри пристигането си в Ню Йорк за сесията на Общото събрание на ООН министър-председателят отхвърли предложенията за избори през есента, въпреки информациите, че кабинета \"гради стратегии\" за предсрочни избори. Следващите избори трябва да са през  2022 г., но лейбъристите настояват за предсрочен вот, ако депутатите отхвърлят всяка сделка между Великобритания и ЕС. \r\nГоворейки на репортери, тя каза: \"Това, което правя, е да работя за постигането на добра сделка с Европа в национален интерес. Няма да е в националния интерес да има избори.\" \r\nПремиерът също така обяви във вторник, че идеята за  търговска сделка в стил Канада, която се  появи в Обединеното кралство, ще бъде по-лоша от напускане без сделка. „Брюксел показа желание за споразумение“, заяви тя, но каза, че всеки ход, който ще постави граница в Ирландско море, ще бъде \"лош\" резултат. \r\nТереза Мей каза това, след като водещи евроскептични консерватори  включително Дейвид Дейвис и Джейкъб Рийс-Мог, подкрепиха предложението към правителството за \"базово\" споразумение за свободна търговия за стоки от вида между ЕС и Канада. Те посочиха, че подобна стъпка вече беше предложена от Брюксел. \r\nСпоред източници от кабинета подобно  предложение ще означава, че \"Северна Ирландия действително остава в части от единния пазар и митническия съюз\". \r\nВ разговор с репортерите по време на полета си до Ню Йорк премиерът заяви: \"Преди всичко, винаги съм казвала, че липса на сделка е по-добре от лоша сделка\". \r\n\"Мисля, че една лоша сделка ще бъде например сделка, която ще доведе до разделение на Обединеното кралство. Искаме да запазим единството на Обединеното кралство“, подчерта Мей.", "date": "2018.09.26", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/09/26/2571326/ministar-petya-avramova-stranata-ni-shte-bade-golyama-stroitelna-ploshtadka-na-koyato-pod-svetlinite-na-prozhektorite-shte-razkrasyavame-balgarskite-gradove.html", "text": "Страната ни ще бъде голяма строителна площадка, на която под светлините на прожекторите ще строим пътища, тунели и мостове и ще разкрасяваме българските градове. Това каза министърът на регионалното развитие и благоустройството Петя Аврамова по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Ще се модернизират българските училища, а МРРБ ще бъде не само лоялен партньор на бизнеса, но и безпристрастен коректив“, заяви Аврамова.  \r\nПо думите ѝ ще бъдат обновени 53 училища, детски градини и университети в София. „16 образователни обекта, включително два университета в Пловдив, 20 обекта във Варна, 18 в Бургас, 12 в Русе, 8 във Враца, сред които и филиалът на Медицинския университет. Знам, че строителите чакат стартирането на проектите във ВиК отрасъла, които ще се финансират по ОП „Околна среда“. Процедурата за кандидатстване вече открита. Стойността на обектите, които ще се изграждат е над 1 млрд. лв. Очаква ни една добра и динамична година“, каза още Петя Аврамова.  \r\nЛюба АЛЕКСИЕВА", "date": "2018.09.26", "title": "Министър Петя Аврамова: Страната ни ще бъде голяма строителна площадка, на която под светлините на прожекторите ще разкрасяваме българските градове"}
{"url": "http://www.focus-news.net/news/2018/09/26/2571337/varna-zapochvat-sastezaniyata-v-distsiplinata-izkachvane-s-shturmova-stalba-ot-svetovnoto-parvenstvo-po-pozharoprilozhen-sport-za-yunoshi-i-devoyki.html", "text": "Започват състезанията в дисциплината „Изкачване с щурмова стълба” от Световното първенство по пожароприложен спорт за юноши и девойки, което се провежда във Варна, предаде репортер на  Радио „Фокус“ – Варна . Над 180 юноши и девойки от 10 държави стартират своята състезателна програма с една от индивидуалните надпревари. Общо четири са дисциплините, в които децата ще премерят сили – „Изкачване с щурмова стълба”, „100-метрова пътека с препятствия”, „Пожарна щафета 4х100 м. с препятствия” и  „Бойно разгръщане от мотопомпа”. В предстоящия спортен форум ще има участници и делегати от Русия, Естония, Хърватия, Латвия, Турция, Сърбия, Полша, Беларус, Казахстан, Украйна, Словакия, Чехия и България, като нашата страна за пръв път има младежки отбор, който ще се включи в надпреварата. \r\nОт 17.00 часа започва официалното откриване на световното първенство с шествие на всички участници в него. То ще премине по централната улица на Варна и ще завърши на входа на Морската градина, където се очаква да бъде същинската част от откриването. На място, до Слънчевия часовник, ще бъде разположена пожарна и спасителна техника, която ще бъде отворена за желаещи да разгледат и да се информират. \r\nМарияна ВАЛЕНТИНОВА", "date": "2018.09.26", "title": "Варна: Започват състезанията в дисциплината „Изкачване с щурмова стълба” от Световното първенство по пожароприложен спорт за юноши и девойки"}
{"url": "http://www.focus-news.net/news/2018/09/26/2571338/kyustendil-ot-nachaloto-na-godinata-v-oblastta-sa-registrirani-16-sluchaya-na-zaboleli-ot-marsilska-treska.html", "text": "От началото на годината в областта са регистрирани 16 случая на заболели от марсилска треска. Това съобщиха за  Радио „Фокус” – Кюстендил  от Регионална здравна инспекция – Кюстендил. Данните сочат, че за същия период на 2017 година случаите са били едва три. Тази година са наблюдава покачване по показателя за заболели от марсилска треска. Най-голям е бил броят на болните през месец август. Един случай е регистриран и на ку треска в региона. От здравната инспекция отчитат и повече болни от туберкулоза. Само през последната седмица случаите са три, а от началото на годината броят на заболелите достига 40 души. За същия период на миналата година броят им е бил 24. \r\nВенцеслав ИЛЧЕВ", "date": "2018.09.26", "title": "Кюстендил: От началото на годината в областта са регистрирани 16 случая на заболели от марсилска треска"}
{"url": "http://www.focus-news.net/news/2018/09/26/2571336/smolyan-okrazhnata-prokuratura-shte-da-de-brifing-po-povod-razkrit-kontrabanden-vnos-na-tsigari.html", "text": "От от 13,30 часа, ще се проведе брифинг на Окръжна прокуратура-Смолян съвместно с МВР по повод разкрит контрабанден внос на цигари. Това съобщиха от пресцентър на  Апелативна прокуратура-Пловдив .  В него ще участват Иван Даскалов, Апелативен прокурор на гр. Пловдив, Тодор Деянов, Окръжен прокурор на гр. Смолян и  Николай Димов, Директор на ОД на МВР-Смолян. Брифингът ще се проведе в Съдебната палата, в Предзалата на Окръжен съд-Смолян, ет. 3.", "date": "2018.09.26", "title": "Смолян: Окръжната прокуратура ще да де брифинг по повод разкрит контрабанден внос на цигари"}
{"url": "http://www.focus-news.net/news/2018/09/26/2571339/pregled-na-osnovnite-temi-vav-varnenskiya-pechat.html", "text": "„Баничката във Варна поскъпна с 20 стотинки“ е заглавие от първа страница в днешния брой на варненския вестник  „Черно море“ . От началото на септември баничките поскъпнаха с 20 до 30 стотинки. Вече няма тестена закуска под 1 лев. Това съобщи Иво Бонев, председател на Съюза на хлебопроизводителите и сладкарите във Варна. Причината за по-голямото увеличение е в труда при приготвянето на закуските. „Варненци се оплакват от дупки на ул. „Русе“, пише вестникът. Варненци се оплакват от 2 дупки в края на улицата, които не се запълват с месеци. За това разказва в репортажа си колегата от тв „Черно море“ Иван Барбов. Надявахме се, че с изграждането на „синята зона“ пътната инфраструктура ще се оправи, но мерки не се вземат въпреки нашите сигнали до институциите, сподели варненка, чийто дом е на улицата. „От началото на годината Наложиха глоби за над 120 000 лв. на фирмите за сметопочистване“, допълва вестникът. „Нови моменти има в контрола върху фирмите за сметопочистване. Старите договори с тях бяха с ежемесечен контрол, новите – с всекидневен. От януари до август за неизпълнение на задълженията им по райони фирмите са глобени с над 120 000 лв. „Брюксел свали ограниченията за чумата по свинете във Варненско“, информира още изданието. След бързата и адекватна реакция на Българската агенция по безопасност на храните БАБХ при ликвидирането на огнището на африканска чума по прасетата в село Тутраканци, Брюксел гласува промяна на рестрикциите върху област Варна. С новото решение, което вече е в сила, голяма част от областта излиза от строгите ограничения. „160 участници от 8 страни дойдоха за Световното по пожароприложен спорт“ е друга тема в изданието. В рубриката „На капитанския мостик“ к.д.п. Владимир Коловски разказва за двете страни, които съжителстват в него и му помагат при всеки тежък инцидент да остава спокоен, и за това кое все пак може да го извади от равновесие.", "date": "2018.09.26", "title": "Преглед на основните теми във варненския печат"}
{"url": "http://www.focus-news.net/news/2018/09/26/2571333/damyan-damyanov-yuzdp-okolo-400-dka-iglolistna-gora-sa-zasegnati-pri-pozhara-v-rayona-na-selo-drenkovo.html", "text": "По последни данни около 400 дка иглолистна гора са засегнати при пожара в района на село Дренково. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие. Той добави, че по цялата периферия на пожара е направена полоса и се извършва поливане с вода, за да се гарантира, че огънят няма да се възпламени отново. „Пожарът е локализиран и може да се каже, че е почти потушен. Цял ден екипи ще останат на място, защото ако духне вятър е възможно огънят да пламне отново. Предполагам, че до обяд ще приключим с гасенето“, каза още инж. Дамянов. \r\nЛивия НИНОВА", "date": "2018.09.26", "title": "Дамян Дамянов, ЮЗДП: Около 400 дка иглолистна гора са засегнати при пожара в района на село Дренково"}
{"url": "http://www.focus-news.net/news/2018/09/26/2571342/dobrich-sluzhiteli-na-gorskoto-stopanstvo-sa-zadarzhali-4-kub-m-nezakonno-dobiti-darva-za-ogrev.html", "text": "Служители на Държавно горско стопанство – Добрич (ДГС) са задържали 4 куб. м незаконно добити дърва за огрев. Това съобщи Мина Павлова, специалист „Връзки с обществеността“ в Североизточно държавно предприятие – Шумен, предаде кореспондентът на  Радио „Фокус” – Варна . Четири акта са съставени за незаконна сеч, установена при проверки на горските стражари в ДГС „Добрич”. През последната седмица във всички 13 горски и 5 ловни стопанства към Североизточно държавно предприятие са извършени общо 394 проверки. 148 от тях са на обекти за добив на дървесина, 181 – на превозни средства, а 65 – на физически лица, от които 26 са ловци. \r\nЖулиета НИКОЛОВА", "date": "2018.09.26", "title": "Добрич: Служители на горското стопанство са задържали 4 куб. м незаконно добити дърва за огрев"}
{"url": "http://www.focus-news.net/news/2018/09/26/2571345/ombudsmanat-maya-manolova-vseki-grazhdanin-da-ima-individualen-dogovor-s-vik.html", "text": "Всеки гражданин да има индивидуален договор с ВиК оператора. Това каза омбудсманът Мая Манолова в предаването \"Тази сутрин\" по  бТВ . Според нея така ще се реши проблемът с липсата на справедливост при определянето на сметките за вода. „Освен собственото си потребление, отчетено от индивидуалния водомер, гражданите трябва да плащат допълнителен разход за общо потребление, който се сформира по несправедлив начин. Става дума освен за технологическите загуби, и за натоварването на добросъвестните потребители с част от сметките на тези, които нямат водомери, чиито водомери са неизрядни или са декларирали, че не обитават едно жилище, но реално там се потребява вода. Всички тези суми се разпределят върху добросъвестните платци”, изреди Манолова. \r\nСпоред омбудсмана проблемът е, че при разпределянето на отговорностите всички задължения и ангажименти падат върху потребителите. „ВиК дружествата нямат абсолютно никакви ангажименти. Когато има кражба на вода, всъщност ВиК дружеството нищо не губи, защото етажната собственост плаща от джоба си през това общо потребление. Така дружеството няма интерес да отчита и контролира реално”, отбеляза Манолова. \r\n„Нормите в България обикновено се пишат в полза на монополистите. Важният баланс в интересите между потребителите и монополистите не се спазва”, допълни омбудсманът. \r\nПо думите ѝ тези, които плащат най-много вода, поемат и най-голяма част от сметката. Затова тя настоява наредбата да бъде променена. \r\n„Плащаме и течовете, и авариите, всичко се стоварва върху главата и джоба на потребителя. Трябва да се създаде заинтересoваност във ВиК дружествата да съблюдават за спазването на закона, да отчитат реалното потребление и да осъществяват контрол. Тъй като в момента гражданите плащат сметките и на нередовните, вИк дружествата нямат подобрен интерес”, посочи Манолова. \r\nСпоред омбудсмана не е нормално парното да поскъпва при повишаването на цената на природния газ, тъй като когато неговата цена намалява, сметките на парно не падат. \r\n„Заради тази политика на регулатора се стига до ситуации, при които , по признание на самия КЕВР, например „Топлофикация София” има надвзети суми за един ценови период в рамките на 18 млн. лева от столичани зарази несъответствие между повишаването, респективно намаляването, на цената на природния газ и на парното”, коментира Манолова. \r\nТя допълни, че същата цена на природния газ е била определена през юли 2015 г., каквато ще бъде определена след повишението от регулатора сега. „Цената на парното през 2015 г. е обаче е била 74 лв., а сега след увеличението, което се предлага, тя ще стане 93 лв. Тоест разликата е 20 лв., при положение че инфлацията от 2015 г. до октомври 2018 г. е в рамките на 5%, тоест 4 лева. В момента плащаме 25% по-висока цена на парното при същата цена на природния газ”, изчисли Манолова.", "date": "2018.09.26", "title": "Омбудсманът Мая Манолова: Всеки гражданин да има индивидуален договор с ВиК"}
{"url": "http://www.focus-news.net/news/2018/09/26/2571346/blagoevgrad-37-pozhara-sa-registrirani-ot-nachaloto-na-godinata-na-teritoriyata-na-yuzdp-choveshkata-nebrezhnost-e-osnoven-faktor-za-vaznikvane-na-pozhari.html", "text": "Общо 37 пожара са възникнали от началото на годината на територията на ЮЗДП. Засегнати са над 1000 декара горски територии, основната част от които са иглолистни култури. Това съобщиха от пресцентъра на  Югозападно държавно предприятие . Човешката небрежност продължава да е основен фактор за възникване на горските пожари. Опасността от нови запалвания остава изключително висока заради сухото време и високите треви. Затова ЮЗДП призовава гражданите за повишено внимание при боравене с огън и напомня, че е забранено паленето на стърнища и растителни остатъци в земеделски земи на по-малко от 100 метра от границите с горските територии. При констатиране на нарушения се налага глоба до 500 лв., а предвидената имуществена санкция е до 1000 лв. Законът за горите предвижда същото наказание и за нарушителите, които палят огън в горски територии извън определените зони от държавните горски и ловни стопанства.", "date": "2018.09.26", "title": "Благоевград: 37 пожара са регистрирани от началото на годината на територията на ЮЗДП, човешката небрежност е основен фактор за възникване на пожари"}
{"url": "http://www.focus-news.net/news/2018/09/26/2571341/burgas-kmetat-dimitar-nikolov-shte-se-sreshtne-s-gimnastichkata-stefani-kiryakova-na-27-septemvri.html", "text": "На 27 септември от 12.00 часа кметът Димитър Николов ще посрещне в Заседателната зала на Община Бургас световната ни шампионка с ансамбъла по художествена гимнастика Стефани Кирякова, нейната треньорка от клуб по художествена гимнастика „Черноморец“ и родителите ѝ. Това съобщиха от пресцентъра на  Община Бургас .", "date": "2018.09.26", "title": "Бургас: Кметът Димитър Николов ще се срещне с гимнастичката Стефани Кирякова на 27 септември"}
{"url": "http://www.focus-news.net/news/2018/09/26/2571343/blagoevgrad-narodniyat-predstavitel-ot-pp-gerb-daniela-saveklieva-uchastva-v-zasedanie-na-generalniya-komitet-po-ikonomicheski-vaprosi-kam-pi-tsei.html", "text": "Народният представител и областен координатор на ПП ГЕРБ – Благоевград Даниела Савеклиева е в Полша, където участва в заседание на Генералния комитет по икономически въпроси към ПИ ЦЕИ. Това съобщиха от пресцентъра на  ПП ГЕРБ – Благоевград . Основна тема на срещата е инфраструктурна, пътна и енергийна свързаност в региона на Централноевропейската инициатива. \r\n„Един от основните приоритети на българското правителство е гарантирането на енергийната сигурност на страната, включително чрез диверсификация на източниците, маршрутите и доставчиците на природен газ. В областта на енергетиката България следва политика, чийто основен приоритет е диверсификацията на източниците и на маршрутите за доставка на природен газ, за което е необходима, на първо място, подходяща инфраструктура. Страната ни полага усилия, насочени към изграждане на междусистемна свързаност със съседните на нас страни, участващи в Централноевропейската инициатива и превръщането на България в газоразпределителен център в Югоизточна Европа. \r\nКакто е известно, страната ни е част от двата основни трансевропейски пътни коридора – „Ориент/Източно-Средиземноморски” и „Рейнско – Дунавски”, – по които през последните години извършва подобрения, модернизации, рехабилитации или изгражда цели инфраструктурни проекти. В момента, с помощта на няколко финансови програми и механизми на ЕС, се осъществява модернизация на българската част от транспортната инфраструктура на двата коридора по направление Изток – Запад. То включва доизграждане на АМ „Хемус“; модернизация и развитие на железопътни участъци и възли в посока Черно море и Турция, както и стартиране на модернизацията на част от път № 8 – от София до гр. Ниш в Р Сърбия. Очакванията са до 2020 г. да разполагаме с напълно завършено железопътно трасе от западната до източната граница на страната, т.е. от Сърбия до Турция. \r\nПодобренията на транспортната инфраструктура на територията на България, която е част от европейското направление Север – Юг изисква предприемането на дейности по модернизацията ѝ, поради незадоволителното техническо състояние. Те са свързани с необходимостта от значителни инвестиции, които на този етап не могат да бъдат осигурени в пълен обем. През 2010 г. България се присъедини към проекта „Виа Карпатия“ с подписването на Декларацията от Ланцут. В началото на 2017 г., във Варшава, България участва в Първата среща на експертната група по проекта, където е направен преглед на съществуващото положение и са планираните бъдещи действия за развитието на коридора.“, каза по време на изказването си Даниела Савеклиева.", "date": "2018.09.26", "title": "Благоевград: Народният представител от ПП ГЕРБ Даниела Савеклиева участва в заседание на Генералния комитет по икономически въпроси към ПИ ЦЕИ"}
{"url": "http://www.focus-news.net/news/2018/09/26/2571348/kmetat-na-sofiya-yordanka-fandakova-seriozno-predizvikatelstvo-e-rekonstruktsiyata-na-dvata-mnogo-golemi-tunela-v-sofiya-pod-ndk-i-na-bul-tsaritsa-yoanna.html", "text": "Сериозно предизвикателство е реконструкцията на двата много големи тунела в София – под НДК и на бул. „Царица Йоанна“. Това каза кметът на София Йорданка Фандъкова по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Свършихме много по обем работа с много строителни компании. В същото време безотговорното отношение на няколко души компрометира нашата работа. Гражданите са взискателни. В София ни очаква отново много работа и през 2019 г. В София има работа за всички компании, стига да са достатъчно отговорни. Продължаваме работа по важни и стратегически проект, финансирани с европейски средства. Следващата година очакваме да пуснем в движение първите 8 км от третата линия на метрото от „Красно село“ до „Хаджи Димитър“ и началото на 2020 г. да пуснем и останалите 4 км“, коментира Фандъкова. По думите ѝ през 2019 г. продължава работата по проекти, свързани с централната градска част. „Развитието на пешеходните пространства е мой много сериозен приоритет. Привлякохме много туристи, вляхме много средства в икономиката. Продължаваме със строителството на училища, детски градини“, допълни тя. „Предстои много сериозно предизвикателство за реконструкцията на двата много големи тунела в София – под НДК и на бул. „Царица Йоанна“. Нямаше голямо желание от страна на строителите при обявяването на процедурите за реконструкцията им“, добави Фандъкова.  \r\n„Идвайки тук, имах повод да коментирам един от обектите, на който видях недостатъци преди няколко дни. Бях достатъчно ядосана. Не можем да си позволяваме толкова тежки обекти и толкова много свършена работа да я компрометираме с това, че накрая няма да догледаме 3 повдигнати шахти и всички в София ще се смеят. В София не залагаме процедурите по най-ниска цена, а търсим компаниите с капацитет и по много критерии. Плащаме редовно, осигуряваме достатъчно средства, затова изискваме да се работи много качествено“, коментира кметът на София. Тя помоли строителите да не се захващат с повече работя отколкото могат да си позволят фирмите. Фандъкова подчерта, че няма да си позволи да плати и един лев от обществените средства, който да е за недобре свършена работа.    \r\nЛюба АЛЕКСИЕВА", "date": "2018.09.26", "title": "Кметът на София Йорданка Фандъкова: Сериозно предизвикателство е реконструкцията на двата много големи тунела в София – под НДК и на бул. „Царица Йоанна“"}
{"url": "http://www.focus-news.net/news/2018/09/26/2571344/smolyan-11-godishen-velosipedist-e-blasnat-ot-lek-avtomobil-v-dospat.html", "text": "11-годишен велосипедист е блъснат от лек автомобил в Доспат. Това съобщиха от  Областна дирекция на МВР – Смолян . На 25 септември 2018 г. Около 20.00 часа в град Доспат на ул. „Ал. Стамболийски“ лек автомобил марка „ВАЗ 21214“ със смолянска регистрация, собственост на община Доспат и управляван от Р. М. на 64 години от град Доспат, при завиване на ляво, навлиза в насрещната лента и блъска 11-годишен велосипедист от град Доспат. Момчето е паднало на земята и е получило леки наранявания – контузия на ляво коляно и пръсти на лява ръка.  Оказана му е медицинска помощ от ФСМП-Доспат и е освободен за домашно лечение. Произшествието е посетено от служител на „Пътна полиция“ и е взето отношение по Закона за движение по пътищата.", "date": "2018.09.26", "title": "Смолян: 11-годишен велосипедист е блъснат от лек автомобил в Доспат"}
{"url": "http://www.focus-news.net/news/2018/09/26/2571347/mvnr-na-rusiya-planovete-za-amerikanska-baza-v-polsha-predstavlyavat-zaplaha-za-rusiya.html", "text": "Плановете за създаване на военна база на САЩ в Полша предполагат проектиране на сила в близост до руската граница, заяви пред  РИА Новости  заместник-министърът на външните работи на Русия Александър Грушко. \r\nПо неговите думи, подобен ход би означавал, че „САЩ и техните съюзници фактически окончателно преминават към системата за обезпечаване на сигурността от времената на Студената война“. \r\nГрушко отбеляза също, че евентуално изграждане на американска военна база в Полша би било равнозначно на разрушаване на основополагащия акт Русия – НАТО, който ясно забранява подобни действия. \r\n„Отнасяме се отрицателно по много причини, защото подобно решение, ако бъде реализирано, ще означава допълнително влошаване на ситуацията в сферата на сигурността“, заяви дипломатът. \r\nГрушко предупреди, че появяването на тази база ще принуди Москва да приеме редица „допълнителни военно-технически превантивни мерки“, които ще обезпечат сигурността на Русия в новите условия. „Ние имаме различни варианти, включително много евтини, чрез които да укрепим нашата сигурност“, добави зам-министърът и подчерта, че разполагането на база ще бъде ход, „който противоречи и на интересите на общоевропейската сигурност“. \r\nПревод и редакция:", "date": "2018.09.26", "title": "МВнР на Русия: Плановете за американска база в Полша представляват заплаха за Русия"}
{"url": "http://www.focus-news.net/news/2018/09/26/2571350/kyustendil-shest-sa-mobilnite-kameri-za-kontrol-na-skorostta-na-teritoriyata-na-oblastta.html", "text": "Шест са мобилните камери за контрол на скоростта на територията на областта. Това каза пред журналисти началникът на сектор „Пътна полиция“ към Областна дирекция на МВР – Кюстендил Радослав Боюклийски, предаде репортер на  Радио „Фокус” – Кюстендил . На територията на областта е разположена и една стационарна камера, която регистрира нарушения, свързани с превишена скорост. Тя е разположена на територията на село Багренци по пътя Кюстендил – Дупница. Използва се и една преносима – тринога камера, която се позиционира на територията на път Е-79, както и по протежението на автомагистрала „Струма”. Данните сочат, че от началото на годината са установени 17 305 водачи на моторни превозни средства, шофирали с превишена скорост. Всички те са санкционирани. \r\nВенцеслав ИЛЧЕВ", "date": "2018.09.26", "title": "Кюстендил: Шест са мобилните камери за контрол на скоростта на територията на областта"}
{"url": "http://www.focus-news.net/news/2018/09/26/2571340/do-2023-g-razhodvanite-evrosredstvata-za-infrastruktura-shte-sa-nay-malko-15-mlrd-lv-na-godina.html", "text": "До 2023 г. разходваните евросредствата за инфраструктура ще са най-малко 1,5 млрд. лв. на година. Това каза вицепремиерът Томислав Дончев по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Правейки исторически анализ какво сме си говорили през годините, мога да заключа, че действията ни са били правилни. В повечето случаи сме били достатъчно умни да коментираме и това, което следва години напред. Голяма част от достиженията ни са продукт на колективните ни усилия. До 2023 г. само от средствата от ЕС за инфраструктура ще се разходват не по-малко от 1,5 млрд. лв. на година. Като се добавят всички останали източници от публичен характер, сумата ще се удвои. Най-малкото амбициите ни са, ако в момента на годишна база разходваме за строителство и рехабилитация на пътна инфраструктура от бюджетни източници малко над 300 млн. лв., след въвеждането и на тол системата, тази сума да се утрои“, допълни той. По думите му до 2029 г. европейските пари ще бъдат със сходен дял и обем. „Делът на европейските пари от публичните инвестиционни пари ще става все по-малък и  по-малък. Стойността ще се запази, но делът ще падне. БВП е над 100 млрд., близко до таи сума са и вложенията в банките. Като обем пари те са достатъчни. Връзката между успешния проект и източника на финансиране вероятно е проблемната зона, по отношение на която трябва да работим“, добави вицепремиерът.  \r\nВъв връзка със Закона за обществените поръчки, той коментира, че въпреки че имаме законодателство, което изцяло се вписва в европейските директиви, все още има какво да се желае от него. „Бяха споменати кадрите като проблем. Това е проблем за абсолютно всички видове индустрии“, посочи той и изрази надежда, че Камарата на строителите ще се включи в дуалното образование и по този начин ще помага с осигуряването на кадри.  \r\nПредседателят на Европейския парламент Антонио Таяни изпрати поздравителен адрес на участниците във форума. Той отчете, че България се справя добре с усвояването на еврофондовете и даде за пример софийското метро. Таяни открои и строителния бранш като изключително важен за целия ЕС.  \r\nЛюба АЛЕКСИЕВА", "date": "2018.09.26", "title": "До 2023 г. разходваните евросредствата за инфраструктура ще са най-малко 1,5 млрд. лв. на година"}
{"url": "http://www.focus-news.net/news/2018/09/26/2571351/varna-mazh-poluchi-3-godishna-uslovna-prisada-za-pritezhanie-na-marihuana-sled-sporazumenie-s-okrazhnata-prokuratura.html", "text": "Осъдителна присъда за наркоразпространител, задържан с близо 70 г марихуана, след одобрено от съда споразумение с Окръжната прокуратура във Варна. Това съобщиха от пресцентъра на  Апелативна прокуратура - Варна . Задържаният с близо 70 грама марихуана наркоразпространител Димитър Я. се призна за виновен за държане с цел разпространение и разпространение на високорискови наркотични вещества. Той се отказа наказателното дело, водено по общия ред срещу него от Окръжната прокуратура във Варна за престъпление, като сключи споразумение, което бе одобрено от състав на Варненския окръжен съд.  \r\nДимитър Я. ще търпи наказание 1 година и 10 месеца с 3-годишен изпитателен срок. В негова тежест са и направените разноски по делото. След като съдът одобри споразумението, отмени и взетата мярка за неотклонение „Задържане под стража“. \r\nИззетите наркотични вещества ще бъдат унищожени. Намерените при претърсването електронна везна и метален гриндер се отнемат в полза на държавата. \r\nСпоразумението е със сила на присъда и не подлежи на обжалване.", "date": "2018.09.26", "title": "Варна: Мъж получи 3-годишна условна присъда за притежание на марихуана след споразумение с Окръжната прокуратура"}
{"url": "http://www.focus-news.net/news/2018/09/26/2571331/euractiv-sasht-sa-raztrevozheni-i-dalboko-razocharovani-ot-es-vav-vrazka-sas-sanktsiite-sreshtu-iran.html", "text": "Търканията между САЩ и Европейския съюз по повод санкциите срещу Иран излязоха на показ във вторник (25 септември), след като европейците обявиха плановете си да предприемат мерки в защита на бизнес отношенията си с Техеран в обход на американските санкции, пише  електронното издание EURACTIV. \r\nКакто отбелязва изданието, размяната на реплики е върнала спомените от скандала през 2003- а година за инвазията в Ирак, когато САЩ разкритикуваха европейците, които на свой ред дадоха ясно да се разбере, че няма да се откажат от дипломатическия си подход. \r\nВеликобритания, Франция и Германия, заедно с Русия и Китай, направиха безуспешни усилия да убедят президента на САЩ Доналд Тръмп да остане в ядреното споразумение с Иран, припомня базираната в Брюксел медия и посочва, че в началото на ноември ще влезе в сила най-тежкия санкционен пакет срещу Техеран, свързан с енергетиката. \r\nСлед разговорите в понеделник с външния министър на Иран Мохамед Джавад Зариф, върховният представител на ЕС по политиката на сигурност и външните работи Федерика Могерини обяви, че европейците ще основат „дружество“, чрез което да минават финансовите транзакции между европейските компании и Иран, без да минават през „скенера“ на Вашингтон. Тя настоя, че споразумението за ядрената програма на Техеран е от глобално значение и отбеляза, че Иран изпълнява всички ангажименти, поети с договора. \r\nДържавният секретар на САЩ Майк Помпео, в изказване пред „група за натиск“, както я определя EURACTIV, в кулоарите на ежегодното Общо събрание на ООН в Ню Йорк, заяви,че е „разтревожен и дълбоко разочарован“ от обявлението на Съюза. „Това е една от възможно най-контрапродуктивните мерки за регионалния и глоблания мир и сигурност“, подчерта американският дипломат в реч, прекъсвана на няколко пъти от антивоенни демонстранти. \r\n„Като запазвате приходите на режима, вие циментирате позицията на Иран като най-голямата държава спонсор на тероризма“, добави държавният секретар и предположи, че „корумпираните аятоласи“ и елитния Корпус на стражите на ислямската революция (КСИР) трябва да „се смеят тази сутрин“. Ще платите скъпо \r\nДжон Болтън, съветникът по национална сигурност на Белия Дом, се подигра на ЕС за липсата на детайли около планирания механизъм. \r\n„Европейският съюз е силен на думи и слаб в изпълнението им“, заяви политикът по време на конференция. „Нямаме никакво намерение да позволяваме на Европа, или който и да е друг, да заобикаля санкциите ни“. \r\nТой също отправи неприкрити заплахи към лидерите на Иран: „Ние наблюдаваме и ще дойдем за вас“. \r\n„Ако се разправяте с нас, или нашите партньори, ако вредите на нашите граждани, ако продължите да лъжете и заблуждавате, ще си платите скъпо“, отсече Болтън, но същевременно отрече САЩ да искат да свалят режима. Макрон се обяви в защита на ядрената сделка \r\nВраждата се пренесе и на трибуната на Общото събрание при изказванията на Тръмп и иранския президент Хасан Роухани, които имаха диаметрално противоположни послания, отбелязва EURACTIV. \r\nАмериканският лидер посочи, че САЩ са решени да действат, ако трябва и сами и призова всички държави да изолират Иран – чиито врагове, Саудитска Арабия и Израел, са близки до неговата администрация, пише изданието. \r\nРоухани, от своя страна, изрази съжаление, че сделката, договорена при предходния американски държавен глава Барак Обама, е станала „играчка“ във вътрешната политика на САЩ и обвини американския президент, че иска да свали правителството му. \r\nТогава се включи и президентът на Франция Еманюел Макрон с призив за съхраняване на търговията с петрол с Иран, защото това би допринесло за по-ниските цени на нефта и за постигането мир. \r\n„Какво ще донесе реално решение на ситуацията в Иран и какво вече успя да я стабилизира? Правото на силния? Едностранният натиск? Не!“ – заяви френският лидер в хода на речта си. Той бе категоричен, че ядреното споразумение поставя западните сили в по-силна позиция по отношение на опасенията, изразени от Вашингтон, включително и за иранската подкрепа за групировките „Хамас“ и „Хизбулла“. Хайко Маас: „Силно единство“ с Иран срещу санкциите на САЩ \r\nЕвропейците подчертават ясните доклади на ООН, че Иран изпълнява задълженията си по ядрената сделка, във връзка с които ограничи до голяма степен ядрената си подкрепа, в замяна на отмяна на санкциите срещу страната. \r\nМинистърът на външните работи на Германия Хайко Маас заяви пред журналистите, че има „силно единство“ с Иран за минимизирането на последствията от американските санкции. \r\nНезависимо от това, отбелязва EURACTIV, знакови европейски компании, включително френският енергиен гигант TOTAL, германският автопроизводител Даймлер и други вече обявиха, че изоставят инвестициите си в Иран, за да избегнат санкциите на САЩ. \r\nПревод и редакция:", "date": "2018.09.26", "title": "EURACTIV: САЩ са „разтревожени и дълбоко разочаровани“ от ЕС във връзка със санкциите срещу Иран"}
{"url": "http://www.focus-news.net/news/2018/09/26/2571352/kyustendil-obshtinata-shte-dari-avtomobil-s-visoka-prohodimost-za-nuzhdite-na-protivopozharnata-sluzhba-v-grada.html", "text": "Община Кюстендил ще дари автомобил с висока проходимост за нуждите на противопожарната служба в града. Това съобщиха за  Радио „Фокус” – Кюстендил  от Общински съвет – Кюстендил. Дарението трябва да бъде одобрено от страна на общинските съветници. Автомобилът ще бъде ползван от страна на Регионална дирекция „Пожарна безопасност и защита на населението” – Кюстендил за извършване на разузнаване, превоз на хора и оборудване до трудно достъпни горски територии. Стойността на автомобила е 53 000 лева. Той е предоставен на Община Кюстендил под формата на дарение от страна на софийско дружество. Предоставянето на автомобила за нуждите на противопожарната служба в Кюстендил е по искане на директора на Регионална дирекция „Пожарна безопасност и защита на населението”. Причина за направено искане е фактът, че населените места в областта са разположени предимно в планински или полупланински райони и са труднодостъпни. За гасенето на възникнали пожари от голямо значение е съсредоточаването на голямо количество хора и техника, а човешкият фактор играе голяма роля за бързото ограничаване и пресичане на пожара. Дирекцията отговаря за противопожарната охрана на горски площи от над 167 000 хектара, което е около 52% от общата площ на областта. \r\nВенцеслав ИЛЧЕВ", "date": "2018.09.26", "title": "Кюстендил: Общината ще дари автомобил с висока проходимост за нуждите на противопожарната служба в града"}
{"url": "http://www.focus-news.net/news/2018/09/26/2571354/pazardzhik-obshtina-panagyurishte-razrabotva-nov-strategicheski-dokument-za-podkrepa-za-lichnostnoto-razvitie-na-detsa-i-uchenitsi.html", "text": "Община Панагюрище разработва нов стратегически документ за подкрепа за личностното развитие на панагюрските деца и ученици. Това съобщи за  Радио „Фокус“ – Пазарджик  Радка Костуркова от общинската администрация. Тя обясни, че в разработената Стратегия за подкрепа за личностно развитие на децата и учениците в община Панагюрище за периода 2018-2020 година се обсъжда приобщаващото образование като ключова политика, свързана с осъществяването на нужни промени и преосмисляне на традиционните образователни модели, при зачитане на доказаните достойнства на панагюрската образователна система. „В приобщаването е поставен акцент на четири ключови елемента. Първият е за приобщаването като процес. То следва да се разбира като постоянно търсене на все по-добри начини за осъществяване на образованието, за да се отговори адекватно на разнообразието на обучаваните. В този план различията се приемат позитивно като стимул за подобряване на образованието на деца и възрастни. Вторият е за приобщаването като разкриване и отстраняване на бариерите. То включва събиране и оценка на информацията от различни източници, за да се планира и усъвършенства политиката и практиката на приобщаването. За стимулиране на творческия потенциал и решаване на проблемите се използват различни свидетелства. Третият е за приобщаването като присъствие, участие и успех за всички учащи се. Четвъртият е, че приобщаването слага особен акцент на тези групи учащи се, за които съществува риск от изолиране, изключени са от образование или са с недостатъчно добри резултати от обучението“, коментира Костуркова. Тя каза още, че предстои Стратегията за подкрепа за личностно развитие на децата и учениците в община Панагюрище, 2018-2020 година и годишния план на дейностите за изпълнение на Стратегията да бъдат приети от Общински съвет - Панагюрище. \r\nВаня НИКОЛОВА", "date": "2018.09.26", "title": "Пазарджик: Община Панагюрище разработва нов стратегически документ за подкрепа за личностното развитие на деца и ученици"}
{"url": "http://www.focus-news.net/news/2018/09/26/2571355/yasho-minkov-zamestnik-kmet-v-obshtina-dimitrovgrad-za-poslednite-5g-obshtina-dimitrovgrad-e-privlyakla-100-000-lv-resurs-po-evropeyski-programi-i-mezhdunarodno-satrudnichestvo.html", "text": "За последните 5г. Община Димитровград е привлякла 100 000 лв. ресурс по европейски програми и международно сътрудничество. Това каза за сутрешния блок \"Добро утро, България\" на  Радио „Фокус“  заместник кметът на общината Яшо Минков. Той допълни, че по един от проектите са инвестирани над 1 милион лева в 6 училища за подобряване на спортни обекти и площадки. Предстои реализацията на „Проект за програма качество на атмосферния въздух“. 4 хиляди домакинства ще сменят отоплението си на газ, пелети или ел. енергия. Очаква се проекта да бъде реализиран до 2 год., каза още Минков. „В началото жителите на общината със скептицизъм  подхождаха към този проект. Гордеем се с изключително красива централна градска част. Тя е със статут недвижим паметник на културата. След като се изпълниха всички мероприятия се получи красиво средище и се създаде атрактивен облик на централната част“ каза той. Заместник кметът Яшо Минков каза още, че централната градска част е обновена по ОП „Региони в растеж“ и че няма гражданин, който да не оценява получените резултати.", "date": "2018.09.26", "title": "Яшо Минков, заместник-кмет в Община Димитровград:   За последните 5г. Община Димитровград е привлякла 100 000 лв. ресурс по европейски програми и международно сътрудничество"}
{"url": "http://www.focus-news.net/news/2018/09/26/2571349/deny-ukrayna-sasht-izraziha-podkrepa-za-avtokefaliyata-na-upts-kp.html", "text": "САЩ подкрепят предоставянето на автокефален статут на Украинската православна църква – Киевска патриаршия, пише  електронното издание на киевския ежедневник „День“ , като се позовава на съобщение от пресслужбата на Държавния департамент. \r\n„САЩ уважават способността на украинските православни религиозни лидери и последователи да осъществят автокефалия в съответствие със своите убеждения. Ние уважаваме Вселенския патриарх като глас на религиозната толерантност и междуконфесионалния диалог“, се казва в изявлението. \r\nТам се отбелязва още, че САЩ продължават да подкрепят Украйна и нейната териториална цялост пред лицето на руската агресия в Източна Украйна и руската окупация на Крим. \r\nПревод и редакция:", "date": "2018.09.26", "title": "„День“ (Украйна): САЩ изразиха подкрепа за автокефалията на УПЦ-КП"}
{"url": "http://www.focus-news.net/news/2018/09/26/2571356/sliven-64-godishen-mazh-e-zadarzhan-za-pritezhanie-na-388-dozi-heroin.html", "text": "388 дози хероин са иззети от новозагорски криминалисти при специализирана операция. Това съобщиха от  ОДМВР - Сливен . Задържан е мъж на 64 години. В хода на спецакция по противодействие на наркоразпространението и международна операция „Austrocar“ по противодействие на престъпността свързана с моторни превозни средства и части от тях са извършени проверки в обекти и частни домове в новозагорския квартал „Шести“. На 25 септември криминалистите са извършили процесуално-следствени действия в дома на 64-годишния А.А., при което са иззети 388 пликчета с хероин и две бучки с неопределена форма от същото вещество. Общото тегло на иззетия наркотик възлиза на 90 грама. А.А. е задържан за 24 часа. По случая е образувано досъдебно производство.", "date": "2018.09.26", "title": "Сливен: 64-годишен мъж е задържан за притежание на 388 дози хероин"}
{"url": "http://www.focus-news.net/news/2018/09/26/2571357/pazardzhik-17-godishen-mladezh-e-otkradnal-blizo-12-000-leva-ot-svoya-lelya-v-septemvri.html", "text": "17-годишен младеж е откраднал близо 12 000 лева от своя леля в Септември, съобщиха за  Радио „Фокус“ - Пазарджик  от ОДМВР - Пазарджик. В полицейското управление била депозирана жалба от 44-годишна жена, жителка на Септември. Жената съобщила, че апаш е извършил кражба на спестената от нея сума в размер на близо 12 000 лева. Тя съхранявала парите в портмоне намиращо се в жилището и. С разплитане на случая се заели местните криминалисти. Не след дълго вниманието им привлякъл племенникът на жената, който се оказал 17-годишен тийнейджър от същия град. В последно време младежът демонстрирал охолен начин на живот. Сдобил се със скъп смартфон, плейстейшън, разполагал с немалки парични суми и дори раздавал пари на заем на свои приятели. Така след усърдна работа полицаите установили, че всъщност автор на кражбата е непълнолетният младеж. При извършеното претърсване в жилището му били открили малко над 2000 лева. Иззети са предмети и вещи придобити с парите на жената. По случая е образувано полицейско производство, което е докладвано на прокуратурата в Пазарджик. Работата по пълното изясняване на случая продължава.", "date": "2018.09.26", "title": "Пазарджик: 17-годишен младеж е откраднал близо 12 000 лева от своя леля в Септември"}
{"url": "http://www.focus-news.net/news/2018/09/26/2571360/nsi-prez-2016-g-razhodite-za-sotsialna-zashtita-sa-16-4552-mln-lv-koeto-predstavlyava-okolo-175-ot-brutniya-vatreshen-produkt-na-stranata-za-sashtata-godina.html", "text": "През 2016 г. разходите за социална защита са 16 455.2 млн. лв., което представлява около 17.5% от брутния вътрешен продукт на страната за същата година. Това сочи  статистика на Националния статистически институт (НСИ) . \r\nФинансирането на социалната защита в България се осъществява чрез социално-осигурителни вноски на принципа на солидарността или чрез пряко финансиране от държавния бюджет. През 2016 г. отчетените в ESSPROS приходи за финансиране на Системата за социална защита в страната са в размер на 16 664.7 млн. лв., от които 8 153.4 млн. лв. са средства от държавния бюджет, 8 233.03 млн. лв. са средства от осигурителни вноски и 278.3 млн. лв. са класифицирани като други приходи. Спрямо предходната година се наблюдава намаляване на приходите от осигурителни вноски с 4.4%, а на вноските от държавния бюджет - увеличение с 1.5%. \r\nПрез 2016 г. разходите за социална защита са 16 455.2 млн. лв., което представлява около 17.5% от брутния вътрешен продукт на страната за същата година. В сравнение с предходната 2015 г. общите разходи за социална защита се увеличават с около 4.1%, а съответният им дял от брутния вътрешен продукт намалява с 0.4 процентни пункта. \r\nОбезщетения за социална защита \r\nНай-висок относителен дял в обезщетенията за социална защита заемат разходите по функция „Навършена възраст/Старост“ (44.6%) с основен компонент „разходи за пенсии“. Значителен дял заемат и разходите по функции „Болест/Здравна грижа“ (27.5%) и „Семейство/Деца“ (10.4%). \r\nНай-често социалните обезщетения се получават под формата на парични обезщетения (периодични или еднократни суми). През 2016 г. разходите за парични обезщетения са в размер на  \r\n11 016.3 млн. лв., или 68.8% от общо изплатените за социална защита.  \r\nНад 60% от паричните обезщетения се изплащат по функция „Навършена възраст/Старост“, като за основната част от тях не се изисква покриване на допълнителни условия при получаването им, тъй като са резултат от участие в социалноосигурителната система. Изплатените по функции „Инвалидност“ и „Семейство/Деца“ парични обезщетения заемат съответно 9.0 и 9.5% от общите парични разходи. \r\nПрез 2016 г. изплатените обезщетения в натура са в размер на 5 006.4 млн. лв. и нарастват с 5.7% спрямо предходната година. С най-висок относителен дял са разходите по функцията „Болест/Здравна грижа“ (78.2%).  \r\nНастъпилите през годините промени в Системата за социална защита могат да бъдат проследени по функции и включените в тях видове обезщетения. \r\nФункция „Болест/Здравна грижа“ \r\nФункцията „Болест/Здравна грижа“ обхваща „парични обезщетения, които заместват изцяло или частично загубата на доход при временна неработоспособност поради болест или злополука, както и медицинска помощ, предоставяна в рамките на Системата за социална защита за поддържане, възстановяване или подобряване на здравето на защитените срещу този риск лица“. \r\nПрез 2016 г. по функция „Болест/Здравна грижа“ са изплатени 4 400.9 млн. лв., или 27.5% от общо изплатените обезщетения за социална защита. Най-висок e относителният дял на разходите за                       \r\nмедицинска и болнична помощ, профилактика и рехабилитация -  44.6% от разходите по функцията,  следвани от разходите за фармацевтични продукти - 24.2%. \r\nРазходите за парични обезщетения (периодични или еднократна сума) заемат 11.0% от обезщетенията по тази функция и са в размер на 485.2 млн. лева. Периодичните парични обезщетения обхващат платен отпуск поради трудова злополука, професионална болест или общо заболяване. Разходите за обезщетения за временна нетрудоспособност са 10.5% от изплатените обезщетения по функцията. Като еднократни суми се включват предоставените финансови средства за лечение на лица под 18 години в чужбина, както и финансовото подпомагане на български граждани за извършване на дейности по асистирана репродукция.  \r\nИзплатените обезщетения в натура по функцията през 2016 г. са в размер на 3 915.7 млн. лв. и обхващат плащания за болнична, първична и специализирана извънболнична помощ, дентална помощ, медико-диагностична дейност и плащания за лекарствени продукти и медицински изделия, извършвани от Националната здравноосигурителна каса. В разходите за обезщетения в натура се включват и плащания, извършвани от Министерството на здравеопазването за центровете за спешна медицинска помощ, домовете за медико-социални грижи и държавните психиатрични болници, както и плащанията по здравни пакети, договорени чрез допълнителното здравно осигуряване. През  \r\n2016 г. относителният дял на обезщетенията в натура от общите разходи по функцията е 89.0%. \r\nФункция „Инвалидност“ \r\nФункцията „Инвалидност“ обхваща помощи и обезщетения, които „осигуряват доходи на лица под законово установената пенсионна възраст, чиято способност да работят и печелят е ограничена до ниво, по-ниско от определения със закон минимум поради физическо или умствено заболяване; осигуряват рехабилитационни услуги, специално предназначени за хората с увреждания, и/или предоставят стоки и услуги, различни от медицинска помощ, на хора с увреждания“.  \r\nПрез 2016 г. разходите по функция „Инвалидност“ са в размер на 1 178.2 млн. лв., или 7.4% от общо изплатените обезщетения за социална защита. В парична форма те са 83.8% от обезщетенията по функцията.  \r\nПериодичните парични обезщетения обхващат пенсия за инвалидност поради общо заболяване, трудова злополука и професионална болест, пенсия за военна и гражданска инвалидност, социална пенсия за инвалидност, които заемат най-висок относителен дял 58.9%, или 693.38 млн. лева. Добавката за чужда помощ възлиза на 8.0% от разходите по функцията, или 94.82 млн. лева. Месечната добавка за социална интеграция на хората с увреждания е с най-малък относителен дял  - под 1.0%, или 0.72 млн. лева. Плащанията за месечна целева помощ за телефонни услуги за военноинвалиди, месечна добавка за диетично хранене и лекарствени продукти, както и месечна добавка за социална интеграция според индивидуалните потребности съобразно степента на намалена работоспособност или вида и степента на увреждането, заемат 11.7% от направените разходи по функцията и са по-малко от 138 млн. лева. Еднократните суми в размер на 60.2 млн. лв. са предназначени за финансиране на проекти за трудова реализация на хора с увреждания, за целеви помощи за хора с увреден слух или увредено зрение, както и за изработване, покупка и ремонт на помощни средства, приспособления, съоръжения и медицински изделия.  \r\nРазходите за обезщетения в натура през 2016 г. са в размер на 191.4 млн. лв., или 16.2% от общите разходи по функцията. Основен дял (51.0%) заемат разходите за подпомагане при извършване на ежедневни дейности - домашен социален патронаж, социален и личен асистент. Към обезщетенията в натура се включват още разходите, направени за домове за възрастни хора с увреждания, защитени жилища, класифицирани като разходи по настаняване, както и разходите, свързани с рехабилитация и дневни центрове за лица с увреждания.  \r\nФункция „Навършена възраст/Старост“ \r\nФункцията „Навършена възраст/Старост“ обхваща помощи и обезщетения, които „осигуряват заместване на доходите, когато възрастният човек се оттегли от пазара на труда, гарантират определен доход, когато дадено лице е достигнало определена възраст, и/или предоставят стоки и услуги, чиято необходимост произлиза от личните или социалните обстоятелства при възрастните хора“. \r\nРазходите по тази функция заемат най-голям относителен дял от  изплатените обезщетения за социална защита (малко над 44.0% за всяка година от периода 2014 - 2016 г.). Към функцията се включват всички видове пенсии, отпускани след навършване на законово установената възраст за пенсиониране в страната. През 2016 г. по функция „Навършена възраст/Старост“ са изплатени  \r\n7 138.1 млн. лв., от които 7 091.9 млн. лв. за парични обезщетения, свързани с участие в осигурителната система, и 6.8 млн. лв. за парични обезщетения, които се получават след прилагане на подоходен критерий.  \r\nПрез 2016 г. по функция „Навършена възраст/Старост“ са изплатени 39.4 млн. лв. обезщетения в натура (разходи за домове за възрастни хора и дневни центрове за възрастни хора), или 0.6% от общите разходи по функцията.  \r\nФункция „Наследници“ \r\nФункцията „Наследници“ обхваща помощи и обезщетения, които „осигуряват временни или постоянни доходи на лицата, които са претърпели загуба на съпруг/а или близък роднина, обикновено когато последният е представлявал основният източник на доходи за бенефициента, компенсират наследниците за направените разходи за погребение и за всякакви трудности, причинени от смъртта на член на семейството, предоставят стоки и услуги на наследниците, отговарящи на условията“. \r\nНаследници могат да бъдат съпругът/ата, бившият/ата съпруг/а на починалото лице, неговите или нейните деца, внуци, родители или други роднини. Обезщетенията, отпускани по тази функция, не зависят от подоходен критерий. \r\nПрез 2016 г. по функция „Наследници“ са изплатени  869.2 млн. лв., или 5.4% от общо изплатените обезщетения за социална защита. Към функцията се включват наследствените пенсии, които заемат 31.6% от общата сума на разходите. С най-голям относителен дял е добавката към пенсията на починал/а съпруг/а - 65.8% от изплатените обезщетения по функцията. Еднократните суми, изплатени на наследници на починало осигурено лице или пенсионер от Универсален пенсионен фонд/Професионален пенсионен фонд, са 2.5% от изплатените обезщетения. \r\nРазходите за обезщетения в натура по функция „Наследници“ през 2016 г. са в размер на 0.28 млн. лв. и представляват предоставени еднократни целеви помощи за погребение по Закона за военноинвалидите и военнопострадалите. \r\nФункция „Семейство/Деца“ \r\nФункцията „Семейство/Деца“ обхваща помощи и обезщетения, които „предоставят финансова подкрепа на домакинствата при отглеждане на деца, финансова помощ на лица, които подпомагат роднини, различни от деца, и/или социални услуги, специално предназначени да подпомагат и защитават семейството, особено децата“. \r\nПрез 2016 г. разходите за обезщетения по функция „Семейство/Деца“ представляват 10.4% от всички обезщетения за социална закрила. Общият размер на изплатените обезщетения по функцията е 1 671.3 млн. лв. и спрямо предходната година намаляват с 0.6%.  \r\nПрез 2016 г. за парични обезщетения, свързани с определени условия за получаването им, са отделени 379.7 млн. лв., или 22.7% от разходите по функцията. Обезщетенията включват месечна помощ за отглеждане на дете до една година за неосигурен родител, месечна помощ за отглеждане на дете до завършване на средно образование, еднократна помощ при бременност и еднократна целева помощ за деца в първи клас.  \r\nБез условия се отпускат:  \r\n- Обезщетения за бременност и раждане, при трудоустрояване поради бременност и кърмене, които са в размер на 355.07 млн. лв., или 21.2% от плащанията по функцията.  \r\n- Обезщетения по време на отпуск за отглеждане на малко дете, при осиновяване на дете от 2 до 5-годишна възраст, месечна помощ за отглеждане на дете с трайни увреждания до 2-годишна възраст - в размер на 157.06 млн. лв., или 9.4% от обезщетенията по функцията.  \r\n- Обезщетения, свързани с месечни средства за отглеждане и възпитание на деца в приемни семейства, месечни стипендии за подпомагане на ученици с трайни увреждания и за ученици без родители след завършено основно образование - в размер на 118.9 млн. лв., или 7.1% от разходите по функцията.  \r\n- Eднократна помощ при раждане на дете - изплатени обезщетения в размер на 26.46 млн. лв., или 1.6% от разходите по функцията.  \r\n- Еднократна помощ за отглеждане на дете от майка студентка и еднократна помощ за отглеждане на близнаци - в размер на 4.63 млн. лв., или по-малко от 0.5% от разходите по функцията.  \r\nОбезщетенията в натура се отнасят до разходи за детски ясли, разходи за настаняване, които обхващат звената „Майка и бебе“, центровете за настаняване от семеен тип и домовете за деца, както и целева помощ за пътуване на многодетни майки и социални надбавки в натура, изплащани от работодателя. Изплатените обезщетения в натура през 2016 г. са в размер на 619.8 млн. лв., или 37.1% от разходите по функция „Семейство/Деца“, като спрямо предходната година размерът на обезщетенията в натура е нараснал с 1.6%.    \r\nФункция „Безработица“ \r\nФункцията „Безработица“ обхваща помощи и обезщетения, които „заместват изцяло или частично загубата на доход на работник/служител, произлизащи от загубата на платена работа, предоставят средства за съществуване на лица, които влизат или повторно навлизат на пазара на труда, компенсират за загубата на доходи поради частична безработица, заместват изцяло или частично загубата на доход на по-възрастен работник/служител, който се пенсионира преди навършване на законово установената пенсионна възраст поради намаляване на работните места по икономически причини, подпомагат за покриване на разходите за обучение или преквалификация на търсещите работа, подпомагат безработните лица при поемане на разходите за пътуване или преместване с цел получаване на работа, предоставят помощ и облекчение чрез предоставяне на подходящи стоки и услуги“. \r\nПрез 2016 г. по функция „Безработица“ са изплатени обезщетения в размер на 514.6 млн. лв., или 3.2% от общо изплатените обезщетения за социална защита. Спрямо предходната година разходите по функцията се увеличават с 15.5%. С най-висок относителен дял (75.5%) са периодичните парични плащания за обезщетения, компенсиращи загубата на доходи, когато дадено лице е в състояние да работи и е на разположение за работа, но не е в състояние да намери подходяща за него/нея заетост, включително лица, които преди това не са били наети.  \r\nПрез 2016 г. относителният дял на еднократните плащания от паричните обезщетения по функцията (16.2%) се запазва на същото ниво както предходната година. Еднократни плащания са  суми, изплащани на служители, които са били уволнени без тяхна вина от предприятие, което преустановява или спира дейността си. Това обезщетение може да бъде изплатено пряко от работодателя или от фонд, създаден специално за тази цел. \r\nОбезщетенията в натура се отнасят към активните мерки на пазара на труда и включват разходи при наемане на безработни извън населеното място по постоянен адрес, разходи за обучение и услуги по търсене и предлагане на работа. Включени са разходите по Оперативна програма „Развитие на човешките ресурси“, програми „Младежка заетост“, „Обучения и заетост на младите хора“ и „Обучение и заетост“. В рамките на Национална програма „Асистенти на хора с увреждания“ на Агенцията за хората с увреждания са изплатени 9.372 млн. лв. за заплати и осигуровки на безработни лица, наети като асистенти на хората с увреждания. Относителният дял на обезщетенията в натура намалява от 8.2% през 2015 г. на 6.6% през 2016 г., или с 1.6 процентни пункта. \r\nФункция „Жилищни нужди“ \r\nФункцията „Жилищни нужди“ се базира на „посредничеството на обществените власти за подпомагане на домакинствата при поемане на разходите за жилище. Основен критерий за определяне на обхвата на функцията е наличието на определящ подоходен критерий“. \r\nВ България този вид помощ се предоставя като обезщетение в натура. Отчитат се: месечна целева помощ за заплащане на наем на общински жилища, като бенефициенти могат да бъдат сираци до 25-годишна възраст, завършили социален учебно-професионален център, самотни възрастни хора над 70-годишна възраст, както и родител, отглеждащ сам дете/деца. Включват се и разходите за месечна добавка за задоволяване на основни жизнени потребности - наем за общинско жилище, като бенефициенти могат да бъдат самотни лица с трайно намалена работоспособност или с определени вид и степен на увреждане.  \r\nПрез 2016 г. са изразходвани 0.43 млн. лв. за обезщетения по функция „Жилищни нужди“, които намаляват със 7.4% спрямо 2015 година. \r\nФункция „Социално изключване, некласифицирано другаде“ \r\nДокато другите функции се отнасят до лица, които са изложени на ясно определени рискове или нужди (възрастни хора, лица с увреждания, безработни и т.н.), то функция „Социално изключване, некласифицирано другаде“ се отнася за „социално изключените“ или „тези в риск от социално изключване“. \r\nКонцепцията за социалното изключване е с много измерения: на първо място тя се отнася  до недостатъчно ниво на доходите (бедност), но също и до несигурност по отношение на здравето, образованието и заетостта. \r\nПрез 2016 г. изплатените обезщетения по функцията са в размер на 249.9 млн. лв., или с  2.5% повече спрямо предходната година. За парични обезщетения - месечни и еднократни, са отделени 44.5 млн. лв., или 17.8% от общите разходи по функцията. Спрямо предходната година, през 2016 г. отделените средства за парични обезщетения намаляват с 18.7%, а относителният им дял от общите разходи намалява с 4.6 процентни пункта.  \r\nОбщият размер на изплатените обезщетения в натура през 2016 г. е 205.3 млн. лв., или с  8.6% повече спрямо предходната година. С най-голям относителен дял (46.2%) са целевите помощи за отопление, еднократна целева помощ за издаване на лична карта, еднократни помощи за покриване на разходите за дневни и квартирни на лицата, получили разрешение за лечение в чужбина от Министерството на здравеопазването, еднократна целева помощ - предоставяне на индивидуални пакети храни, дентална помощ на ветераните от войните, извън обхвата на основния пакет от здравни дейности, гарантиран от НЗОК. По функцията са включени още разходи за настаняване в кризисен център, наблюдавано жилище, преходно жилище, център за временно настаняване или приют, както и разходи за различни социални услуги, предлагани в клубове за пенсионери, хора с увреждания и др., центрове за обществена подкрепа и центрове за работа с деца на улицата. За тези обезщетения са изплатени разходи в размер на 89.95 млн. лв., или 36% от обезщетенията в натура.", "date": "2018.09.26", "title": "НСИ: През 2016 г. разходите за социална защита са 16 455.2 млн. лв., което представлява около 17.5% от брутния вътрешен продукт на страната за същата година"}
{"url": "http://www.focus-news.net/news/2018/09/26/2571362/reuterstramp-i-brekzit-sa-udar-po-germanskiya-rastezh-ksenofobiyata-sashto-e-zaplaha.html", "text": "Търговската политика на САЩ, Брекзит и опасността от ксенофобия в страната са причини, които Федерацията на германските индустрии (ФГИ) изтъква, за да промени прогнозираните нива в развитието на националната икономика за 2018 г. Във вторник, 25 септември, те предупредиха за потенциален спад, позовавайки се на данни за намаляло търсене на експортни изделия от Германия, информират от Берлин Михаел Нинабер и Гернот Хелер пред Reuters. \r\nОчаква се увеличението през тази година да е 2 процента, а не с предварително планираните 2,25 на сто, каза председателят на Федерацията Дитер Кемп. Реално износът ще нарасне с 3.5 на сто вместо предвижданите първоначално 5 процента.  \r\nПрогнозите за забавен растеж се подкрепят от данните на икономическите институти в страната. Два правителствени източника, запознати с доклад, който ще бъде публикуван по-късно тази седмица, предупреждават, че институтите ще намалят совите прогнози за 2018 година от 2, 2 процента на 1,7 процента.  \r\nПредседателят на ФГИ предупреди, че при необичайно силната интервенция във вътрешната политика, германската икономика може да бъде съсипана от вълна на национализъм, особено след яростните протести в източния град Кемниц, които последваха след инцидентите там, за които бяха обвинени мигрантите.  \r\n“Един неясен, мъгляв национализъм, заявяващ, че обича Родината, който обявява всичко чуждо за враг е осъдителен“, каза той. „ Това е заплаха за бизнес модела, следван от нашата промишленост, който се основава на отвореност и откритост. Така се рискуват просперитетът и трудовата заетост.”  \r\n“Да се готвим отсега”  \r\nДокато най-голямата икономика в Европа през последните девет години вървеше нагоре и можеше да продължи да се развива, твърди Кемп, „сега германците спешно трябва да предприемат стъпки и да се подготвят за възможността тя да тръгне надолу: “Трябва да вземем мерки - сега.”  \r\n“Инвестициите от чужди компании и интеграцията на квалифицирани работници от други страни допринася значително за растежа и работните места. Ние сме отворено общество и искаме да останем такова,” каза Кемпф.  \r\nФГИ призова за по-ниски корпоративни такси, по-високи държавни инвестиции в образованието и дигиталната инфраструктура, както и за завършен цялостен модел на единния пазар на ЕС, което да се постигне като се хармонизират правилата в секторите на услугите, енергетиката и дигиталния бизнес.   \r\n“Търговската политика на американския президент Тръмп, а  също и наближаващият Брекзит потискат инвестиционната активност в целия свят, а така и германския износ“, каза Кемп.  \r\nВ дискусията на германските индустрии в Берлин  се включиха и канцлерът Ангела Меркел и генералният директор на Световната търговска организация (СТО) Роберто Азеведо. И двамата категорично подкрепиха търговската система на Германия, която се смята за застрашена от политиката на САЩ.  \r\nМеркел заяви на бизнеслидерите, че СТО изпитва „огромни предизвикателства“ и подложи на критика решението на САЩ да блокират назначаването на съдии на СТО: “Ако няма нови съдии, разбира се, че и устоите на СТО ще са разклатени.”  \r\nАзередо обяви, че разчита на Германия и на Европейския съюз за подкрепа на усилията да се съхрани свободния търговски ред, основаващ се на правилата. “разбира се, системата може да се подобри, всъщност тя трябва да се подобри,” акцентира той, като изтъкна, че трябва да се спрат практиките, които водят до нейното изкривяване“. \r\nГерманската икономика, с нейния ориентиран към износа манифактурен сектор и с общо 50 процентната си експортна квота, се изправя лице в лице със заплаха от глобалния бизнес и търговска несигурност, предупреди Кемп.  \r\nОт уедна страна възстановяването на световната икономика достигна совя връх, пик, което води до по-малко търсене на германско оборудване. „От друга страна, германските компании се сблъскват с рискове при всяка протекционистка мярка, от всякакъв протекционистки характер, дори и тази мярка да е насочена към, срещу Китай.”  \r\nКитай е най-важният търговски партньор на Германия, а САЩ е най-голямата й отделна експортна дестинация. Следователно, ескалиращият митнически диспут в стил „око за око, зъб за зъб“ между Вашингтон и Пекин удря и германските износители, според председателя на ФГИ. \r\n„Съединените щати и Китай трябва спешно да деескалират конфликта“, каза Кемп, допълвайки, че е крайно време и СТО да се укрепи, като се модернизира рамката на нейните правила.   \r\nКоментарите на Кемпф са в хармония с изследването на IFO за бизнес климата, което бе обявено в понеделник, 24 септември, от което се вижда, че моралът здраво се държи, дори и ако подиндексът за манифактурата да се гмурва надолу и компаниите бавно да задържат scaled back очакванията си като цяло.  \r\n“Вредата от Брекзит ”  \r\nГерманският растеж, който е с поглед и извън страната, е заоблачен и от безизходното положение в преговорите на Великобритания с нейните партньори от ЕС за условията около излизането й от блока през следващия март.  \r\nКемп каза, че трябва да има раздвижване в сделката по Брекзит в следващите седмици, за да се осигури преходен период, който да гарантира на фирмите правна сигурност до края на 2020.  \r\nВеликобритания все още трябва да реши точно какво иска от преговорите с ЕС по Брекзит, заяви Меркел и поясни, че предстоят от шест до осем седмици на тежка работа, за да се стигне до възможна сделка.", "date": "2018.09.26", "title": "Reuters:Тръмп и Брекзит са удар по германския растеж, ксенофобията също е заплаха"}
{"url": "http://www.focus-news.net/news/2018/09/26/2571364/stara-zagora-patriarh-neofit-i-predstaviteli-na-svetiya-sinod-shte-posetyat-grada-po-povod-praznika-na-stara-zagora-i-180-godini-ot-rozhdenieto-na-mitropolit-metodiy-kusev.html", "text": "Светият синод начело с патриарх Неофит ще посети града от 5 до 7 октомври. Това каза днес Старозагорският митрополит Киприан, съобщиха от пресцентъра на  Община Стара Загора . Повод за визитата е Денят на Стара Загора и честването на 180 години от рождението на Митрополит Методий Кусев. „Решението за честването е на Старозагорския епархийски съвет със съдействието на Община Стара Загора и Областна управа“, допълни Киприан. \r\nНа 5 октомври от 8.00 до 10.00 часа в храм „Свети Николай“ митрополит Киприан и свещеници ще отслужат Божествена Света литургия. След това от храма ще тръгне литийно шествие до парк „Пети октомври“, където ще бъдат поднесени венци на паметника „Защитниците на Стара Загора“. \r\n„В 10.30 часа на Античния форум „Августа Траяна“ ще се проведе ритуалът по вдигане на знамената и поздрав на кмета на Стара Загора. Ще бъде отслужен празничен водосвет за всички жители на града. Празникът ще продължи с концерт на солисти и хор на Държавна опера Стара Загора“, съобщи Иванка Сотирова, зам.-кмет на Община Стара Загора. Тя уточни, че 5 октомври е неучебен ден.  \r\nТочно в 17.00 часа пред парк „Тракия“ (южното платно на бул. „Цар Симеон Велики“), старозагорци ще посрещнат Чудотворната икона на Света Богородица „Скоропослушница“, която идва от град Ананиев, Украйна.  Литийното шествие, водено от патриах Неофит и митрополитите от Светия Синод,  ще стигне до храм „Свети Николай“, където иконата ще бъде изложена за поклонение. Света Богородица „Скоропослушница“ е покровител на онкоболните, затова в църквата ще бъде отслужен молебен за тях. \r\nНа 6 октомври от 9.30 часа започва тържествена сесия на Общински съвет Стара Загора. В 10.00 часа ще бъде дадено началото на конференция под надслов“ 180 години от рождението на Старозагорския митрополит Методий Кусев“. Тя ще бъде открита от патриарх Неофит. Водещи историци ще изнесат доклади свързани с дейността на митрополит Методий за обособяване на Старозагорската епархия, изграждане на храмовата и манастирска мрежа в нея и др. Ще бъде излъчен и специален филм за делото и живота на митрополит Методий Кусев, копия от който ще бъдат дарени на старозагорските училища. \r\nВ 16.00 часа Патриарх Неофит и синодалните митрополити ще посетят храм „Света Троица“, където ще присъстват на освещаването на ремонтираната сграда на неделното училище към храма. По-късно ще поднесат венци пред паметника на митрополит Методий Кусев в началото на едноименния парк. \r\nОт 18.00 часа започва Възкресно-празнична вечерня в храм „Свети Николай“.  \r\nНа 7 октомври от 9.15 часа Патриарх Неофит и архиереите ще отслужат Божествена света литургия в храм „Свети Николай“. \r\nСтарозагорският митрополит Киприан благодари на кмета на Стара Загора за съдействието и подкрепата за честването.   \r\nТой съобщи още, че по решение на Епархийския съвет се променя статута на храм „Свети Николай Мирликийски Чудотворец“, който става катедрален храм, тъй като е най-голям и най-величествен.   Досегашният „Свети Димитър“ ще бъде митрополитски храм. \r\nУчредена е и благотворителна фондация „Свети Киприян Цамблак“, която ще подпомага даровити деца, които учат богословие, както и деца с талант за изкуство.", "date": "2018.09.26", "title": "Стара Загора: Патриарх Неофит и представители на Светия синод ще посетят града по повод празника на Стара Загора и 180 години от рождението на митрополит Методий Кусев"}
{"url": "http://www.focus-news.net/news/2018/09/26/2571359/ministar-petya-avramova-nyama-da-ima-satreseniya-pri-vavezhdaneto-na-elektronnata-vinetka.html", "text": "Няма да има сътресения при въвеждането на електронната винетка. Това каза пред журналисти министърът на регионалното развитие и благоустройството Петя Аврамова по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Искам да успокоя всички, че работата по изграждането на тол системата, както и въвеждането на електронната винетка се извършва много сериозно с необходимото внимание, време и ресурс на АПИ, на МРРБ. Няма да има сътресения при въвеждането и на електронната винетка. Няма да има промяна, както в цената на винетката, така и в начина на нейното закупуване. Няма да има пречки гражданите да закупят електронна винетка“, коментира Петя Аврамова.  \r\nЛюба АЛЕКСИЕВА", "date": "2018.09.26", "title": "Министър Петя Аврамова: Няма да има сътресения при въвеждането на електронната винетка"}
{"url": "http://www.focus-news.net/news/2018/09/26/2571366/dobrich-obshtinata-obyavyava-nov-konkurs-za-turistichesko-logo.html", "text": "Община град Добрич организира конкурс за изработване на проект за туристическо лого на Добрич. Конкурсът цели създаването на запазен знак (лого), който осигурява разпознаваемост на град Добрич на туристическата карта на България. Това съобщиха от пресцентъра на  Общината . Избраният графичен знак ще бъде неразделна част от печатни рекламни материали, информационни и промоционални носители, сувенири и албуми, уеб сайт, електронна реклама и всички възможни медии. Проектът на туристическо лого трябва да представя град Добрич като целогодишна Туристическа  дестинация за културно-исторически, спортен, конгресен, панаирен и бизнес туризъм, с конкретни дадености, които я отличават и правят разпознаваема на конкурентния туристически  пазар. Сред тях са: градски парк „Св. Георги“; най-големият в България паметник на хан Аспарух; архитектурно - етнографски музей на открито „Стария Добрич“; център на Добруджа; град за спорт в четири сезона; спокоен, модерен и зелен град; град на гостоприемни и сърдечни хора; град за кулинарни пътешествия и др. Кандидатите могат да подават проектни предложения 16.30 часа на 16 ноември 2018 г. в деловодството на Община град Добрич. \r\nС условията и конкурсната програма за участие можете да се запознаете в сайта на Община Добрич  .", "date": "2018.09.26", "title": "Добрич: Общината обявява нов конкурс за туристическо лого"}
{"url": "http://www.focus-news.net/news/2018/09/26/2571353/ministar-petya-avramova-podgotvya-se-promyana-v-normativnata-uredba-s-koyato-da-se-zavishat-garantsionnite-srokove-za-parvoklasni-vtoroklasni-i-tretoklasni-patishta.html", "text": "Подготвя се промяна в нормативната уредба. Бихме искали за първокласни, второкласни и третокласни пътища да направим промяна в завишение на гаранционните срокове. Това каза пред журналисти министърът на регионалното развитие и благоустройството Петя Аврамова по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Нашият основен приоритет ще бъде качеството в строителството. Предстои ни изпълнението на много обекти през 2019 г. Ще стартират проекти за над 3 млрд. лв. Във ВиК сектора също ще има около 1 млрд. инвестиционни проекти, по които възложители ще бъдат операторите“, коментира Аврамова.  \r\nПо думите ѝ автомагистрала „Хемус“ е важна за Северна България за развитието на икономиката в този регион. „Очаква се 2024 г. да стане факт изграждането на тази магистрала. Важен е пътят Видин-Ботевград, както и връзката на Дунав мост 2 с магистралите „Хемус“, „Струма“ и „Тракия““, каза още Петя Аврамова.  \r\nЛюба АЛЕКСИЕВА", "date": "2018.09.26", "title": "Министър Петя Аврамова: Подготвя се промяна в нормативната уредба, с която да се завишат гаранционните срокове за първокласни, второкласни и третокласни пътища"}
{"url": "http://www.focus-news.net/news/2018/09/26/2571368/stara-zagora-grazhdanski-konsultatsii-za-badeshteto-na-evropa-shte-se-provedat-v-zala-petko-rachov-slaveykov-na-28-septemvri.html", "text": "Община Стара Загора ще бъде домакин на граждански консултации на тема „Бъдещето на Европа“. Те ще се проведат на 28 септември в зала „Петко Рачов Славейков“ от 14.00 до 15.00 часа. Това съобщиха от пресцентъра на  Общината . В срещата ще участват: заместник-министърът на външните работи Георг Георгиев, кметът на Община Стара Загора Живко Тодоров, заместник-кметът на Община Стара Загора Иванка Сотирова, както и млади хора от града. \r\nТемата е: „Равносметка на Председателството на България и как виждаме бъдещето на Европейския съюз - настоящи и бъдещи предизвикателства“, а модератор ще бъде Таня Михайлова, директор на Дипломатически институт към Министерство на външните работи. \r\nЦелта на проявата е идентифициране на критичните въпроси за младите хора както в рамките на дебата по бъдещето на Европа, така и по предизвикателствата, пред които Европейският съюз е изправен. \r\nУчастниците във форума ще бъдат запознати с постиженията на Българското председателство на Съвета на ЕС и европейската перспектива на Западните Балкани. Те ще бъдат приканени да задават въпроси в сферата на външната политика, както и да изразят мнение по въпроси свързани с външнополитическите цели и задачи на страната ни и използването на позитивната инерция на Българското председателство. Младите хора ще изказват мнения по затова какво трябва да се направи, за да бъде Европейският съюз по-близо до тях, кои са главните рискове/заплахи за ЕС през следващите години, какви да са приоритетите на ЕС, за да направи живота на своите граждани по-безопасен, за приоритети за намаляване на неравенствата, за икономическо и социално хармонизиране между страните от ЕС, икономическата сигурност на европейските граждани и мястото на Западните Балкани в бъдеща Европа.", "date": "2018.09.26", "title": "Стара Загора: Граждански консултации за бъдещето на Европа ще се проведат в зала „Петко Рачов Славейков“ на 28 септември"}
{"url": "http://www.focus-news.net/news/2018/09/26/2571363/kyustendil-ogranicheno-e-dvizhenieto-po-glaven-pat-sofiya-kyustendil-v-rayona-na-selo-yabalkovo-zaradi-patnotransportno-proizshestvie.html", "text": "Ограничено е движението по главен път София - Кюстендил в района на село Ябълково заради пътнотранспортно произшествие, съобщи слушател на  Радио „Фокус“ . На място има екипи на „Пътна полиция“.", "date": "2018.09.26", "title": "Кюстендил: Ограничено е движението по главен път София - Кюстендил в района на село Ябълково заради пътнотранспортно произшествие"}
{"url": "http://www.focus-news.net/news/2018/09/26/2571369/sofiyska-rayonna-prokuratura-predade-na-sad-avtokradetsa-koyto-beshe-zadarzhan-sled-presledvane-v-stolitsata.html", "text": "Софийска районна прокуратура предаде на съд Георги Воденичаров – Кико, който беше задържан след преследване в столицата. Това съобщиха от пресцентъра на  Прокуратура на Република България . На 25 септември 2018 г. около 03.30 часа в София на ул. „Борис Арсов“ 12, пред комплекс „Буена Виста“, действайки в условията на съучастие с друг известен „автокрадец“ – Светослав Петков – Лъвицата, той е откраднал лек автомобил „БМВ 740“. За да проникнат в превозното средство, двамата обвиняеми взломили предната му лява врата, като за извършване на деянието използвали и друг автомобил - „БМВ Х3“, управляван от Петков, с който той се отдалечил от мястото на извършване на деянието, следван от Воденичаров, който от своя страна шофирал отнетата кола. Малко по-късно последвало пътнотранспортно произшествие с участието на описаните по-горе два автомобила, както и на автомобил, управляван от служител на МВР. След преследване в района на кв. „Студентски град“, Петков успял да избяга, като в момента е обявен за общодържавно издирване. На инкриминирания лек автомобил са нанесени щети от възникналото произшествие. Воденичаров е заловен, като по случая е образувано досъдебно производство и той е привлечен към наказателна отговорност. \r\nПредвид високата обществена опасност на деянията и на извършителите, наблюдаващият прокурор е постановил задържане на Воденичаров за срок до 72 часа, като е разпоредено привеждането му  в сградата на СРС на 27 септември 2018 г. – за разглеждане на искане за вземане спрямо него на мярка за неотклонение „Задържане под стража“. \r\nИздирването на Петков продължава.", "date": "2018.09.26", "title": "Софийска районна прокуратура предаде на съд автокрадеца, който беше задържан след преследване в столицата"}
{"url": "http://www.focus-news.net/news/2018/09/26/2571361/parlamentat-prie-promeni-v-zakona-za-energetikata-s-koito-se-oblekchava-rezhimat-na-izgrazhdane-na-lineyni-energiyni-obekti.html", "text": "Парламентът прие промени в Закона за енергетиката, с които се облекчава режимът на изграждане на линейни енергийни обекти, предаде репортер на  Агенция „Фокус“ .  \r\nС измененията се цели пълно и точно транспониране на изисквания на европейски директиви в националното законодателство. Създава се създава необходимата правна рамка по отношение на операторите на публично достъпни зарядни точки за зареждане на електрически превозни средства, която липсва в националното законодателство към настоящия момент. Част от промените са свързани и с учредяването на вещни права и с изграждането на линейни енергийни обекти – газопроводи, електропроводи, нефтопроводи и т.н.  \r\nЧрез новите изменения се отнема съществуващата допреди това възможност операторите на електропреносната и електроразпределителните мрежи да отказват достъп до тях поради влошаване на условията за снабдяване. Въвежда се задължението при отказ от присъединяване на нови потребители, операторите на електропреносната, електроразпределителната, газопреносната и газоразпределителните мрежа да мотивират писмено решението си. Основната цел е да се гарантира по-голяма правна сигурност на ползвателите на енергийни услуги. \r\nНовият законопроект предвижда още и предварително уточняване на реда, по който регулаторните органи в България трябва да се произнасят по дадена сделка, като последна трябва да се произнесе КЕВР. \r\nЦветилена СИМЕОНОВА", "date": "2018.09.26", "title": "Парламентът прие промени в Закона за енергетиката, с които се облекчава режимът на изграждане на линейни енергийни обекти"}
{"url": "http://www.focus-news.net/news/2018/09/26/2571372/d-r-dimitar-kochev-ortoped-slozhna-operatsiya-za-podmenya-na-tazobedrena-stava-s-uslozhnenie-ot-sadov-harakter-beshe-izvarshena-na-50-godishen-patsient.html", "text": "Изключително сложна и уникална ортопедична операция за поставяне на тазобедрена става с усложнение от съдов характер бе извършена в една от болниците в Пазарджик. Това съобщи за  Радио „Фокус“ – Пазарджик  д-р Димитър Кочев, ортопед, извършил интервенцията. По думите му става въпрос за вродено скъсяване на крак с около 7 см на 50-годишен пациент от село Звъничево. С напредването на възрастта здравословното му състояние се влошава и той започва да изпитва затруднения в ходенето. „Става въпрос за дисплазична става. При отварянето на крака на пациента стана ясно, че има запазена ямка към таза, като от главата на ставата е останала само една люспа, всичко останало е само шийка на самата става. Установихме, че 50% от ямката липсва и отдолу има изграден костен блок, в който е придърпан важен кръвоносен съд. Това направи операцията изключително тежка. По време интервенцията бе отпрепарирана артерия „илиака“, като рискът от внезапна смърт беше много голяма. Подобни операции в страната се правят изключително рядко, защото рискът за живота на пациента е голям, ако не се прецезират нещата“, уточни д-р Кочев. Операцията на тазобедрената става продължава три часа. На 50-годишния Валентин Малев е поставена специална става, а десният му крак вече е само със сантиметър и половина по-къс от левия. Пациентът вече е започнал и раздвижване с рехабилитатор, като до дни ще бъде изписан от лечебното заведение. \r\nАлбена ЖИЛЕКОВА", "date": "2018.09.26", "title": "Д-р Димитър Кочев, ортопед: Сложна операция за подменя на тазобедрена става с усложнение от съдов характер беше извършена на 50-годишен пациент"}
{"url": "http://www.focus-news.net/news/2018/09/26/2571358/inzh-svetoslav-glosov-api-do-zimniya-sezon-shte-napravim-nyakoi-lokalni-remonti-v-problemniya-uchastak-mezhdu-chirpan-i-stara-zagora-po-avtomagistrala-trakiya.html", "text": "30 км е проблемният участък между Чирпан и Стара Загора по автомагистрала „Тракия“. Проблемът е от няколко години. 2007 г. е пуснат този участък. Това каза пред журналисти председателят на УС на Агенция „Пътна инфраструктура“ инж. Светослав Глосов по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Вчера обсъждахме с министър Аврамова начинът, по който да започне да отремонтирането на този участък. Проблемът е в активната лента, където се образувани коловози от ТИР-овете. До зимния сезон ще направим някои локални ремонти, така че зимата магистралата да няма по-тежки проблеми и да може да се експлоатира. За 22-ата км след Пловдив от 134 до 156 км бяха похарчени почти 40 млн. лв. За следващите 30 км сами направете сметка колко ще бъдат необходими“, коментира инж. Глосов.  \r\nТой посочи, че за Околовръстното шосе от „Младост“ до „Тракия“ в момента се провежда тръжна процедура. „Надяваме се до края на годината да има избран строител и да са приключили процедурите по евентуални жалби и да бъде възложено изпълнението на проектантските работи и строителството. Прогнозната цена е за около 120 млн. лв.“, каза още той.  \r\nЛюба АЛЕКСИЕВА", "date": "2018.09.26", "title": "Инж. Светослав Глосов, АПИ: До зимния сезон ще направим някои локални ремонти в проблемния участък между Чирпан и Стара Загора по автомагистрала „Тракия“"}
{"url": "http://www.focus-news.net/news/2018/09/26/2571373/inzh-svetoslav-glosov-api-patyat-prez-iskarskoto-defile-e-iztsyalo-remontiran-v-mnogo-dobro-sastoyanie-kato-patna-nastilka-no-truden-za-dvizhenie-tay-kato-e-pat-ot-nad-100-godini.html", "text": "Пътят през Искърското дефиле е изцяло ремонтиран, в много добро състояние като пътна настилка, труден за движение, предвид това, че е път от над 100 години. Това каза пред журналисти председателят на УС на Агенция „Пътна инфраструктура“ инж. Светослав Глосов по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Движението покрай Бебреш е пуснато още вчера към 14.00 часа, независимо, че бяхме дали толеранс днес до 18.00 часа. Беше наложително отклоняването през алтернативен път, тъй като имаше опасност от надвиснали скали и да се срутят. Затова се наложи да затворим пътя за известно време. Тези скали бяха обрушени, свалени. Алтернативният маршрут беше при Своге инцидентно, но там никой не може да спре тежките автомобили да се движат. Пътят през Искърското дефиле е изцяло ремонтиран, в много добро състояние като пътна настилка, труден за движение, предвид това, че е път от над 100 години“, обясни инж. Глосов. По думите му, когато е ремонтиран този път, той е правен по програма „Транзитни пътища“ и е финансиран от Европейската банка. „Правилата на банката и проекта са били рехабилитация на пътя в съществуващия габарит без право да бъде разширяван. За съжаление, в голямата си част строителството на пътя Ботевград-Мездра ще бъде и в режим на ползване на съществуващия път. Ще бъде затруднено движението. Ще има и алтернативни маршрути. Това е най-тежкият участък, който ще бъде по цялото трасе Ботевград-Видин“, каза още инж. Светослав Глосов.  \r\nМинистърът на регионалното развитие и благоустройството Петя Аврамова допълни, че е прекратена процедурата за участъка Ботевград-Мездра като първи лот от целия участък Видин-Ботевград, поради технически проблеми. „Имаше обжалване на процедурата и предстои пускане отново на такава за проектиране и изпълнение. Това е най-тежкият участък“, добави тя.  \r\nЛюба АЛЕКСИЕВА", "date": "2018.09.26", "title": "Инж. Светослав Глосов, АПИ: Пътят през Искърското дефиле е изцяло ремонтиран, в много добро състояние като пътна настилка, но труден за движение, тъй като е път от над 100 години"}
{"url": "http://www.focus-news.net/news/2018/09/26/2571365/delyan-dobrev-gerb-s-novite-promeni-v-zakona-za-energetikata-kevr-shte-se-proiznasya-posledna-po-sdelkite-no-tova-ne-oznachava-che-shte-ima-reshavasht-glas.html", "text": "С новите промени в Закона за енергетиката КЕВР ще се произнася последна по сделките, но това не означава, че ще има решаващ глас. Това каза пред журналисти в Народното събрание председателят Комисията по енергетика и депутат от ГЕРБ Делян Добрев, предаде репортер на  Агенция „Фокус“ . \r\n„Основният текст на приетия законопроект за изменение и допълнение на Закона за енергетиката е с вносител Министерски съвет и третира вещни права за строителство на електропроводи и газопроводи. Имаше редакция на член 23а, която уточнява моментът, в който КЕВР се произнася по сделката. Досега текстът, приет в средата на годината по предложение на „Обединени патриоти“, гласеше, че КЕВР трябва да се произнесе по такъв тип сделки. Сега редакцията е, че КЕВР се произнася чак след всички компетентни органи се произнесат“, каза още Добрев и посочи, че по този начин се внася яснота, а не се променя същността на текста. \r\nПопитан дали с тази промяна КЕВР ще има решаващ глас и ще може да спира сделка, Добрев отговори, че дали КЕВР е първа или последна при произнасяне, ако има отрицателно становище от някоя комисия, това ще има законови последствия. \r\nЦветилена СИМЕОНОВА", "date": "2018.09.26", "title": "Делян Добрев, ГЕРБ: С новите промени в Закона за енергетиката КЕВР ще се произнася последна по сделките, но това не означава, че ще има решаващ глас"}
{"url": "http://www.focus-news.net/news/2018/09/26/2571375/mvr-shte-otbelezhi-desetata-godishnina-ot-vavezhdaneto-na-edinniya-evropeyski-nomer-za-speshni-povikvaniya-112-v-balgariya.html", "text": "МВР отбелязва десетата годишнина от старта на Единния европейски номер за спешни повиквания 112. Празничната церемония ще се състои на 27 септември /четвъртък/ от 10.30 часа в сградата на дирекцията на ул. „Никола Габровски” 30. На нея ще присъстват представители на ръководството на МВР, както и директори на главни и административни дирекции на МВР. Това съобщиха от пресцентъра на  Министерството . \r\nВ рамките на събитието са организирани информационни кътове и презентации, които представят работата на Националната система 112 и службите за спешно реагиране. Съпътстваща инициатива е изложба-базар с изработени от служителите на „Национална система 112” експонати, а набраните средства ще бъдат преведени по единната банкова сметка за подпомагане децата на загиналите и пострадали при изпълнение на служебните си задължения служители от системата на МВР.  \r\nВ празника с екипи и техника ще участват и СДВР, СД „Пожарна безопасност и защита на населението”, ЦСМП – София, Столична община и БЧК.", "date": "2018.09.26", "title": "МВР ще отбележи десетата годишнина от въвеждането на Единния европейски номер за спешни повиквания 112 в България"}
{"url": "http://www.focus-news.net/news/2018/09/26/2571374/kyustendil-dvizhenieto-po-patya-kyustendil-sofiya-se-prenasochva-po-obhoden-marshrut-zaradi-katastrofa.html", "text": "Движението по пътя Кюстендил – София се пренасочва по обходен маршрут, съобщи за  Радио „Фокус” – Кюстендил . В района на моста над река Струма след село Ябълково екип на „Пътна полиция” пренасочва пътуващите по обходен маршрут. По информация на пресцентъра на Областна дирекция на МВР – Кюстендил има възникнала катастрофа на територията на област Перник, в района на „Хладни клисури” в Конявската планина. \r\nВенцеслав ИЛЧЕВ", "date": "2018.09.26", "title": "Кюстендил: Движението по пътя Кюстендил – София се пренасочва по обходен маршрут заради катастрофа"}
{"url": "http://www.focus-news.net/news/2018/09/26/2571376/pazardzhik-obnoveni-sa-peshehodnite-pateki-v-obshtinite-batak-i-bratsigovo.html", "text": "Община Батак възстанови пешеходни пътеки на улица „Антон Ивановци“. Това каза за  Радио „Фокус“ - Пазарджик  Светлан Карталов, главен секретар на Областна администрация - Пазарджик. По думите му е възстановена пътната маркировка в община Батак, както и пътните знаци. Пешеходните пътеки са осветени, а ограничението на скоростта е 20 км, имат и надписи „погледни“.  \r\n„В Община Брацигово са подновени 7 броя пешеходни пътеки, 4 броя изпъкнали неравности за ограничаване на скоростта, поставени са и предупредителни указателни знаци. Всички пешеходни пътеки са добре осветени, изкърпени са и улиците на територията на община Брацигово“, каза Карталов. \r\nРадослава МУРДЖЕВА", "date": "2018.09.26", "title": "Пазарджик: Обновени са пешеходните пътеки в общините Батак и Брацигово"}
{"url": "http://www.focus-news.net/news/2018/09/26/2571378/politika-sarbiya-ivitsa-dachich-se-e-sreshtnal-s-erdogan-tsipras-i-izetbegovich-v-nyu-york.html", "text": "Министърът на външните работи и вицепремиер на Сърбия, който е в Ню Йорк като член на делегацията на страната на 73-ото Общо събрание на ООН, е провел няколко важни срещи с високопоставени представители на международната общност в централата на световната организация, пише  електронното издание на белградския ежедневник „Политика“ . \r\nПреди началото на заседанието, Дачич се е срещнал и е имал кратки разговори с президента на Турция Реджеп Таийп Ердоган, премиера на Гърция Алексис Ципрас и председателстващият президентството на Босна и Херцеговина Бакир Изетбегович, се разбира от съобщение на външното ведомство. \r\nПревод и редакция:", "date": "2018.09.26", "title": "„Политика“ (Сърбия): Ивица Дачич се е срещнал с Ердоган, Ципрас и Изетбегович в Ню Йорк"}
{"url": "http://www.focus-news.net/news/2018/09/26/2571370/kathimerini-gartsiya-aristidis-fokas-napuska-sayuza-na-tsentristite-zaradi-pozitsiyata-y-za-makedoniya.html", "text": "Депутатът Аристидис Фокас обяви, че напуска партията на Василис Левентис \"Съюза на центристите\" и я оставя с петима депутати в 300-местния парламент на Гърция, съобщава електронното издание на вестник Kathimerini. \r\nВ писмо, изпратено в сряда до председателя на парламента, депутатът от Солун изрази несъгласие с политическата позиция, която заема партията. \r\nВъв вторник Фокас обяви, че остава независим член на парламента и ще продължи да се бори за „гръцкото“ в Македония. \r\nДруги трима депутати вече напуснаха Съюза на центристите. Според последни изследвания на общественото мнение, ако изборите бяха днес, тази формация нямаше да влезе в един новоизбран парламент.", "date": "2018.09.26", "title": "Kathimerini (Гърция): Аристидис Фокас напуска Съюза на центристите заради позицията й за Македония"}
{"url": "http://www.focus-news.net/news/2018/09/26/2571379/api-vremenno-e-ogranicheno-dvizhenieto-po-pat-i-6-pernik-kyustendil-v-uchastaka-konyavo-tsarvenyano-dragomirovo-poradi-patnotransportno-proizshestvie.html", "text": "Временно е ограничено движението по път I-6 Перник – Кюстендил в района на село Драгомирово в участъка Коняво – Цървеняно – Драгомирово поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от \"Пътна полиция\".  \r\nОбходен маршрут за идващите от Кюстендил: за автомобили до 3,5 тона: Коняво – Горна Гращица – Катрище – Невестино – Дупница – София. \r\nЗа тежкотоварни автомобили над 3,5 тона: Кюстендил – Пиперков чифлик – Невестино – Дупница – София.  \r\nОбходен маршрут за идващите от Перник: По път III-623 Извор – Жедна и по път III-6041 Жедна –Гъръбник – Д. Диканя. Движението се регулира от „Пътна полиция“.", "date": "2018.09.26", "title": "АПИ: Временно е ограничено движението по път I-6 Перник – Кюстендил в участъка Коняво – Цървеняно – Драгомирово поради пътнотранспортно произшествие"}
{"url": "http://www.focus-news.net/news/2018/09/26/2571367/inzh-svetoslav-glosov-api-na-vsichki-e-yasno-che-lekite-avtomobili-nyama-da-zakupuvat-bordovi-ustroystva-pri-vavezhdaneto-na-tol-sistemata.html", "text": "На всички е ясно, че леките автомобили няма да закупуват бордови устройства при въвеждането на тол системата. Това каза пред журналисти председателят на УС на Агенция „Пътна инфраструктура“ инж. Светослав Глосов по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Бордовите устройства са въпрос на избор за товарните автомобили, които пътуват по-често, но и за тях също не е задължително това нещо. Те могат да закупуват маршрутни карти. За леките автомобили електронната винетка ще бъде изключително достъпна от 1 януари. Тя ще може да бъде закупувана както на терминалите за електронни винетки, така и през приложения на мобилните телефони, през интернет“, коментира инж. Глосов. Той обясни, че за тези, които не ползват такива електронни устройства, ще бъдат закупувани по традиционния начин, както се закупуват и книжните.  \r\n„Бордовото устройство пак казвам не е предвидено за леките автомобили. Когато се купува електронна винетка, се вкарва в системата регистрационния номер на автомобила. Контролът се осъществява по два начина – чрез стационарните контролни рамки (специални камери, които разчитат номера), както и с контролните автомобили на АПИ, които са 105 на брой. КАТ също може да ви спре и да провери в системата дали имате винетка. Тези рамки и в момента засичат автомобили, но те са за трафик. На тези рамки ще бъдат монтирани и други камери, които са на тол системата“, каза още инж. Светослав Глосов.  \r\nЛюба АЛЕКСИЕВА", "date": "2018.09.26", "title": "Инж. Светослав Глосов, АПИ: На всички е ясно, че леките автомобили няма да закупуват бордови устройства при въвеждането на тол системата"}
{"url": "http://www.focus-news.net/news/2018/09/26/2571377/kyustendil-na-predstoyashtoto-zasedanie-na-obshtinski-savet-dupnitsa-shte-bade-predlozheno-prekratyavane-na-konkursa-za-izbor-na-upravitel-na-obshtinskata-bolnitsa.html", "text": "На предстоящото заседание на Общински съвет – Дупница ще бъде предложено прекратяване на конкурса за избор на управител на общинската болница. Това каза пред  Радио „Фокус” – Кюстендил  Емил Гушеров, председател на Общински съвет – Дупница. Заседанието е насрочено за 28 септември от 10.00 часа в залата на Общината. В дневния ред е включена докладна записка за временно прекратяване на процедурата по конкурса за възлагане на управлението на Многопрофилна болница за активно лечение „Св. Иван Рилски”. Основната причина е липсата на достатъчно кандидати, които да се явят на конкурса. На предстоящата сесия ще бъде гласуван и отчетът на бюджета за 2017 година. Голяма част от докладните касаят разпореждане с имоти общинска собственост. Ще бъде гласувано и предложение за финансово подпомагане на жител на Община Дупница, имащ остри здравословни проблеми. \r\nВенцеслав ИЛЧЕВ", "date": "2018.09.26", "title": "Кюстендил: На предстоящото заседание на Общински съвет – Дупница ще бъде предложено прекратяване на конкурса за избор на управител на общинската болница"}
{"url": "http://www.focus-news.net/news/2018/09/26/2571380/ministar-kiril-ananiev-ministerstvoto-na-zdraveopazvaneto-predlaga-dva-alternativni-modela-za-badeshto-razvitie-na-zdraveopazvaneto.html", "text": "Министерството на здравеопазването за момента предлага два алтернативни модела за бъдещо развитие на здравеопазването. Това каза министърът на здравеопазването Кирил Ананиев по време на Национална кръгла маса, посветена на бъдещето на здравеопазването, предаде репортер на  Агенция „Фокус“ . Той изтъкна, че промяната в здравно-осигурителния модел е належаща. \"Новият модел, който изберем, трябва да работи за българските пациенти“, посочи той.  Министър Ананиев каза, че е необходимо да се достигне до висока степен на съгласие и след това да се предприемат мерки е законодателството.  Здравният министър постави двата нови модела на публично обсъждане пред парламентарни и извънпарламентарни политически сили, съсловни, пациентски и научни организации, ресорните комисии към парламента и обществеността. “Надявам се заедно да отчетем плюсовете и минусите и да изберем модел, след чието влизане в Народното събрание да не започват тепърва дебати, а да сме убедени, че избраният модел ще работи за хората“, коментира министър Ананиев.  \r\nЕдно от предложенията за бъдещата реформа в здравното министерство е  НЗОК да финансира лечение на пациентите до 700 лв., а всичко нагоре да се поема от застрахователни фондове . За целта специалистите предлагат въвеждане на задължителна месечна здравна застраховка от 12 лева, която също ще се разпределя на социален принцип като 8-процентната вноска. \"В тавана от 700 лева пациентите също ще имат съучастие. НЗОК ще покрива 85% от тази стойност, а останалите 15% пациентите ще плащат кеш или чрез допълнително доброволно застраховане. Според нас това ще облекчи пациентите\", посочи Ананиев. \r\nДругият вариант, предложен от министър Кирил Ананиев, предвижда  пълна демонополизация на НЗОК . „Това е ново законодателство, избор, преценка, стандартизация на самите процеси, гаранции за сигурността на средствата“, каза той. По думите му демонополизацията на здравния фонд дава възможност за съревнование и конкурентност. \"Това е философия на промяна, която се нарича заместващо осигуряване - не в един национален фонд, в който се осигуряват всички, а в заместващи - ти да избереш къде\", каза Ананиев. \r\n\"Готови сме на конструктивен разговор, нови предложения и критика в името на българския народ“, обясни той. \r\nДаяна ДЮЛГЕРОВА", "date": "2018.09.26", "title": "Министър Кирил Ананиев: Министерството на здравеопазването предлага два алтернативни модела за бъдещо развитие на здравеопазването"}
{"url": "http://www.focus-news.net/news/2018/09/26/2571382/daily-sabah-partiyata-na-erdogan-i-natsionalistkata-pnd-postignaha-printsipno-saglasie-za-prodalzhavane-na-sayuza-si.html", "text": "Турската управляваща „Партия на справедливостта и развитието“  (ПСР) и „Партията на националистическото действие“ (ПНД) са постигнали принципно съгласие да продължат съюза си за предстоящите местни избори в страната, пише  електронното издание Daily Sabah . \r\nДвете фракции, които на предходните избори през юни формираха „Народния съюз“, ще продължат сътрудничеството си на предстоящите през март 2019 година местни избори, съобщи вицепредседателят на ПСР Мехмет Йожасеки, като уточни, че скоро ще се проведе среща между делегации от двете партии. \r\n„ПНД ще продължи помирителния си и разумен подход в период, когато Турция се бори за оцеляването си. Ние не искаме постиженията ни от изборите на 24 юни да бъдат загубени на 31 март“, посочи от своя страна председателят на националистите Девлет Бахчели. \r\nИзданието припомня, че през 2014 година ПНД спечели три големи общини и около 10% от общия вот, докато ПСР взе 18 от 30-те големи областни центъра с 60% от гласовете на всички избиратели. \r\nDaily Sabah отбелязва, че двете партии решиха да формират политически съюз за президентските и парламентарни избори, когато Бахчели обяви, че партията му няма да издига кандидат за президентските избори и вместо това ще подкрепи преизбирането на президента Реджеп Таийп Ердоган. В резултат, съюзът, на име „Народен съюз“, спечели 340 кресла в 600-местния парламент – 290 за ПСР и 50 за ПНД. \r\nПревод и редакция:", "date": "2018.09.26", "title": "Daily Sabah: Партията на Ердоган и националистката ПНД постигнаха принципно съгласие за продължаване на съюза си"}
{"url": "http://www.focus-news.net/news/2018/09/26/2571384/blagoevgrad-orlin-goranov-shte-iznese-kontsert-v-bansko-po-sluchay-106-ata-godishnina-ot-osvobozhdenieto-na-grada.html", "text": "Едноседмична празнична програма, посветена на Деня на Банско – 5 октомври, е подготвила Общината със съдействието на културите и спортните организации. Това съобщиха от пресцентъра на  Община Банско . Банско е известен като зимната столица на Балканите, лятната фестивална дестинация на България, както и град с най-много усвоени средства на глава от населението и с доказано най-прозрачно управление според изследванията на неправителствените организации. Предстои градът да отбележи 106-та годишнина от своето Освобождение с поредица от събития. \r\nПразничната програма ще започне със инициатива, насочена към най-важната част от населението – децата. С огромно желание и отдаденост спортните клубове в града са подготвили Детски спортен празник под мотото  „Растем здрави и силни“. Велородео с колела и тротинетки, състезателна игра „Удари перото най-далеч“ и още много забавления очакват децата, които отидат в Градския парк на 1 октомври от 16.30 часа. \r\nНа 2 октомври танцов състав „Пиринско настроение“ ще отбележи своя 10-годишен юбилей с фолклорния спектакъл „Една приказка без край“. Началото е в 18.30 часа в салона на читалище „Никола Вапцаров“. \r\n„Родовата памет разказва“ е заглавието на любопитната изложба на родословни дървета на известни бански фамилии, изработени от Маргарита Асенова Голева. Музеен комплекс – Банско организира културната проява на 3 октомври от 17.30 часа в Дома на изкуствата. По време на проявата ще се проведе също награждаването на призьорите в градския конкурс “Красивите градини на Банско”. \r\nНа 4 октомври от 17.30 часа деца със специални потребности от Детски център „Здравец“ и ученици от общинските училища в града ще участват в детски театър по мотиви на А. Милн и неговото любимо произведение „Мечо Пух“. Заедно, рамо до рамо, децата без проблеми в развитието и тези, които са родени специални, ще покажат, че обичта и уважението нямат физически граници. Със събитието Дневен център за лица в неравностойно положение „Здравец“ отбелязва 20 години от своето основаване. Мястото на събитието е салона на читалището. \r\nПразничният 5 октомври ще започне с празнични камбани и Света литургия в Църквата „Св. Троица”. С тържествено възпоменание пред паметника „Банско помни героите“ ще бъдат почетени всички герои, дали своя жертвен принос за свободата на планинския град. Програмата ще продължи с риболовния турнир „Детето риболовец без дрога“ на язовир „Белизмата“, с детска кинопанорама и дори с откриване на „Ултрамаратон Пирин Ултра 2018“. \r\nКулминацията на празненствата по случай Денят на Банско ще бъде концертът на обичания от поколения българи, галантния чаровник Орлин Горанов. Певецът с най-изящния тенор в България, ще изпълни за своята публика в Банско, може би най-красивата българска поп песен „Светът е за двама“ и още много други свои хитове. Музикалният празник ще започне от 18.30 часа на пл. „Никола Вапцаров“, а пищна заря в небето на Пирин ще сложат финалната нотка в празненствата.", "date": "2018.09.26", "title": "Благоевград: Орлин Горанов ще изнесе концерт в Банско по случай 106-ата годишнина от Освобождението на града"}
{"url": "http://www.focus-news.net/news/2018/09/26/2571383/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Депутатът Аристидис Фокас обяви, че напуска партията на Василис Левентис \"Съюза на центристите\" и я оставя с петима депутати в 300-местния парламент на Гърция, съобщава електронното издание на вестник Kathimerini. \r\nВ писмо, изпратено в сряда до председателя на парламента, депутатът от Солун изрази несъгласие с политическата позиция, която заема партията. \r\nВъв вторник Фокас обяви, че остава независим член на парламента и ще продължи да се бори за „гръцкото“ в Македония. \r\nДруги трима депутати вече напуснаха Съюза на центристите. Според последни изследвания на общественото мнение, ако изборите бяха днес, тази формация нямаше да влезе в един новоизбран парламент. \r\n*** Министърът на външните работи и вицепремиер на Сърбия, който е в Ню Йорк като член на делегацията на страната на 73-ото Общо събрание на ООН, е провел няколко важни срещи с високопоставени представители на международната общност в централата на световната организация, пише  електронното издание на белградския ежедневник „Политика“ . \r\nПреди началото на заседанието, Дачич се е срещнал и е имал кратки разговори с президента на Турция Реджеп Таийп Ердоган, премиера на Гърция Алексис Ципрас и председателстващият президентството на Босна и Херцеговина Бакир Изетбегович, се разбира от съобщение на външното ведомство. \r\n***  Етническата албанска партия Демократически съюз за интеграция (ДСИ) проведе във вторник вечерта централния си митинг за предстоящия референдум за името на 30 септември на площад „Скендербег“ в Скопие, пише  македонският „Фокус“ . \r\nЛидерът на ДСИ Али Ахмети произнесе реч, в която отбеляза, че приоритетите на партията са НАТО и Европейският съюз, а приоритет над приоритетите е прилагането на Рамковия договор  (Охридския рамков договор от 2001 година, с който бе сложен край на въоръжения конфликт в Македония. Той предвижда увеличаване на правата на етническите албанци и добавяне на албанския език към официалните езици в страната – бел. Агенция „Фокус“ ). \r\n„Приближаваме се към финализирането на този договор, особено с последния акт за употреба на езиците, който е последната част от него. Очакваме заедно решението за Преспанския договор, председателят на парламента да подпише две основни решения – Закона за езиците и Преспанския договор, за да бъдат те публикувани в Държавен вестник и да влязат в сила“, заяви Ахмети. \r\nСпоред него, 30 септември е неповторим исторически момент, защото се взима решение за европейското бъдеще на страната. \r\n„На 30 септември ще поставим крайъгълния камък на европейското бъдеще на страната. Ние взехме важни и смели решения, за да направим нашия народ горд пред този исторически ден за нас.... На 30 септември нямаме друга алтернатива освен НАТО и ЕС“, подчерта политикът. \r\nВ рамките на митинга се изказа и председателят на македонския парламент Талат Джафери, който констатира, че македонците стават свидетели на невиждана дипломатическа активност и многобройни послания в подкрепа на договора между Гърция и Македония. \r\n*** Турската управляваща „Партия на справедливостта и развитието“  (ПСР) и „Партията на националистическото действие“ (ПНД) са постигнали принципно съгласие да продължат съюза си за предстоящите местни избори в страната, пише  електронното издание Daily Sabah . \r\nДвете фракции, които на предходните избори през юни формираха „Народния съюз“, ще продължат сътрудничеството си на предстоящите през март 2019 година местни избори, съобщи вицепредседателят на ПСР Мехмет Йожасеки, като уточни, че скоро ще се проведе среща между делегации от двете партии. \r\n„ПНД ще продължи помирителния си и разумен подход в период, когато Турция се бори за оцеляването си. Ние не искаме постиженията ни от изборите на 24 юни да бъдат загубени на 31 март“, посочи от своя страна председателят на националистите Девлет Бахчели. \r\nИзданието припомня, че през 2014 година ПНД спечели три големи общини и около 10% от общия вот, докато ПСР взе 18 от 30-те големи областни центъра с 60% от гласовете на всички избиратели. \r\nDaily Sabah отбелязва, че двете партии решиха да формират политически съюз за президентските и парламентарни избори, когато Бахчели обяви, че партията му няма да издига кандидат за президентските избори и вместо това ще подкрепи преизбирането на президента Реджеп Таийп Ердоган. В резултат, съюзът, на име „Народен съюз“, спечели 340 кресла в 600-местния парламент – 290 за ПСР и 50 за ПНД.", "date": "2018.09.26", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/09/26/2571386/targovishte-dvama-nepalnoletni-mladezhi-sa-hvanati-ot-politsai-s-420-grama-kanabis.html", "text": "Двама непълнолетни младежи са хванати от полицаи с 420 грама канабис. Това съобщиха от  ОДМВР - Търговище . На 25 септември 2018 г. при извършена в град Попово полицейска проверка е установено, че двама непълнолетни младежи – на 16 и на 17 години държат у себе си тревисто растение с маса 420 грама, което при извършен полеви наркотест реагира на наркотичното вещество канабис. По случая е образувано досъдебно производство по описа на РУ-Попово.", "date": "2018.09.26", "title": "Търговище: Двама непълнолетни младежи са хванати от полицаи с 420 грама канабис"}
{"url": "http://www.focus-news.net/news/2018/09/26/2571371/ali-ahmeti-predsedatel-na-dsi-dogovorat-za-imeto-i-zakonat-za-ezitsite-shte-vlyazat-v-sila-zaedno.html", "text": "Етническата албанска партия Демократически съюз за интеграция (ДСИ) проведе във вторник вечерта централния си митинг за предстоящия референдум за името на 30 септември на площад „Скендербег“ в Скопие, пише  македонският „Фокус“ . \r\nЛидерът на ДСИ Али Ахмети произнесе реч, в която отбеляза, че приоритетите на партията са НАТО и Европейският съюз, а приоритет над приоритетите е прилагането на Рамковия договор  (Охридския рамков договор от 2001 година, с който бе сложен край на въоръжения конфликт в Македония. Той предвижда увеличаване на правата на етническите албанци и добавяне на албанския език към официалните езици в страната – бел. Агенция „Фокус“ ). \r\n„Приближаваме се към финализирането на този договор, особено с последния акт за употреба на езиците, който е последната част от него. Очакваме заедно решението за Преспанския договор, председателят на парламента да подпише две основни решения – Закона за езиците и Преспанския договор, за да бъдат те публикувани в Държавен вестник и да влязат в сила“, заяви Ахмети. \r\nСпоред него, 30 септември е неповторим исторически момент, защото се взима решение за европейското бъдеще на страната. \r\n„На 30 септември ще поставим крайъгълния камък на европейското бъдеще на страната. Ние взехме важни и смели решения, за да направим нашия народ горд пред този исторически ден за нас.... На 30 септември нямаме друга алтернатива освен НАТО и ЕС“, подчерта политикът. \r\nВ рамките на митинга се изказа и председателят на македонския парламент Талат Джафери, който констатира, че македонците стават свидетели на невиждана дипломатическа активност и многобройни послания в подкрепа на договора между Гърция и Македония. \r\nПревод и редакция:", "date": "2018.09.26", "title": "Али Ахмети, председател на ДСИ: Договорът за името и Законът за езиците ще влязат в сила заедно"}
{"url": "http://www.focus-news.net/news/2018/09/26/2571387/b92-sarbiya-tramp-kaza-na-barnabich-sarbite-sa-dobar-narod.html", "text": "По информация от белградския печат, в кратък разговор с министър председателя на Сърбия Ана Бърнабич, американският президент Доналд Тръмп е  признал, че сърбите са „добър народ“, информира  белградското радио B92 , като цитира ТА ТАНЮГ. \r\nБърнабич е благодарила на американския президент за промяната на отношението на сегашната администрация във Вашингтон по адрес на Сърбия и за разбирането на позицията й по косовския въпрос. Той е отговорил с думите „Сърбите са добър народ“, съобщават медиите. \r\nПремиерът на Сърбия участва в срещите по време на редовната годишна сесия на Общото събрание на ООН в Ню Йорк.  В понеделник вечерта тя присъства на традиционния прием на американския президент, предшестващ деловата работа, а в четвъртък тя ще се обърне с приветствие към представителите на страните-членки на Световната организация.  \r\nКакто пише всекидневникът  \"Вечерне Новости\", „Америка е готова да „преразгледа“ темата „Косово“ и, ако Белград и Прищина постигнат съгласие, тя ще го приеме. И Блиц съобщава, че лично Тръмп е потвърдил промяната в политиката на САЩ по косовския въпрос и за успокояване на отношенията със сръбската страна. \r\nВестникът споменава и за думите на благодарност, които Ана Бърнабич е отправила към Тръмп в кратък и сърдечен разговор, по повод промяната на позицията на американската администрация за Косово, на които той е отговорил накратко с „добър народ“.", "date": "2018.09.26", "title": "B92 (Сърбия): „Тръмп каза на Бърнабич: Сърбите са добър народ“"}
{"url": "http://www.focus-news.net/news/2018/09/26/2571390/nadezhda-goranova-ezikova-gimnaziya-ivan-vazov-smolyan-s-proekti-na-razlichni-ezitsi-vazpitanitsite-na-gimnaziyata-otbelyazvat-evropeyskiya-den-na-ezitsite.html", "text": "За пореден път и тази година възпитаниците на Езикова гимназия „Иван Вазов“ – Смолян отбелязват Европейския ден на езиците. Това каза за  Радио „Фокус“ – Смолян  директорът на училището Надежда Горанова. През целия ден учениците на гимназията и техните преподаватели изготвят проекти и плакати на различните езици, които се изучават в учебното заведение. „На големи плакати, собственоръчно и с много желание учениците са изписали различни послания на английски, немски и испански. Плакатите са цветни и красиви и децата са положили желание и усилия при изработването им\", отбеляза Горанова. Тя допълни, че след края на учебния ден, плакатите ще бъдат изложени във фоайето на гимназията и ще може в продължение на около седмица всички посетители на училището да им се порадват. \r\nНели ГЕРГЬОВСКА", "date": "2018.09.26", "title": "Надежда Горанова, Езикова гимназия „Иван Вазов“ – Смолян: С проекти на различни езици възпитаниците на гимназията отбелязват Европейския ден на езиците"}
{"url": "http://www.focus-news.net/news/2018/09/26/2571389/veliko-tarnovo-nad-15-000-turisti-sa-posetili-muzeynite-obekti-v-grada-prez-trite-pochivni-dni.html", "text": "Над 15 000 туристи са посетили музейните обекти във Велико Търново през трите почивни дни. Това съобщи за  Радио „Фокус“ – Велико Търново  Соня Петрова, главен уредник Отдел „Връзки с обществеността” в Регионалния исторически музей. Тя припомни, че в деня, в който отбелязахме 110 години от обявяването на Независимостта на България – 22 септември, крепостта Царевец и църквата „Св. 40 мъченици“ са били отворени за безплатни посещения. На хълма са се изкачили 7 410 туристи, а средновековната църква е разгледана от 2 410 души. Общо посетителите на двата музейни обекта в празничния ден са били 9 820. \r\nНа 23 септември посетителите на Царевец са били 2 536, а на църквата „Св. 40 мъченици“ – 534 – общо 3 070. Соня Петрова отбеляза, че туристопотокът в последния почивен ден е бил по-слаб. На 24 септември двата музейни обекта са разгледани от 1 450 души. Основно посетителите са били български семейства. „Разбира се имаше и чуждестранни групи, които традиционно правят обиколки на България, както и такива от круизните пътувания по река Дунав, но главния наш основен посетител беше българинът“, посочи Соня Петрова. \r\nНадежда КРЪСТЕВА", "date": "2018.09.26", "title": "Велико Търново: Над 15 000 туристи са посетили музейните обекти в града през трите почивни дни"}
{"url": "http://www.focus-news.net/news/2018/09/26/2571391/kontraadmiral-georgi-motev-imame-gotovnost-kogato-se-podobri-vremeto-da-zapochnem-aktsiyata-po-vadene-na-telata-na-dvamata-ribari-zaginali-pri-intsidenta-kray-nos-emine.html", "text": "Имаме готовност, когато се подобри времето, да започнем акцията по вадене на телата на двамата рибари. Това каза за  Радио „Фокус“ – Бургас  контраадмирал Георги Мотев по повод вчерашния инцидент, при който загинаха двама рибари край нос Емине. По думите му вече са опитали да проведат акцията, но поради лошото време, тя е била невъзможна. \r\n„Направен е опит с водолази да се огледа района, но видимостта под водата е много лоша, на практика нулева, а огледът не е ефективен, защото условията не позволяват обследване на района“, каза още Мотев. \r\nМария КУРТЕВА", "date": "2018.09.26", "title": "Контраадмирал Георги Мотев: Имаме готовност, когато се подобри времето, да започнем акцията по вадене на телата на двамата рибари, загинали при инцидента край нос Емине"}
{"url": "http://www.focus-news.net/news/2018/09/26/2571392/dobrich-v-okrazhniya-sad-beshe-otkrita-sinya-staya-prednaznachena-za-shtadyashto-izslushvane-na-detsa-vlezli-v-doseg-s-pravosadieto.html", "text": "В Окръжния съд беше открита „синя стая“, предназначена за щадящо изслушване на деца, влезли по една или друга причина в досег с правосъдието, предаде кореспондент на  Радио „Фокус” – Варна . Първата подобна стая в Добричка област е разкрита към Районния съд в град Генерал Тошево. „Различното сега е, че „синята стая“ се намира в самата сграда на Окръжния съд\", съобщи Галатея Ханджиева, председател на ОС. Тя ще се използва и по досъдебни производства от Прокуратурата. Помещението е създадено и оборудвано със съдействието на Министерство на правосъдието чрез Българо-швейцарска програма за сътрудничество. Това е седмата „синя стая“ в страната, създадена по тази програма. Създадена е видеоконферентна връзка посредством монитор и микрофон между „синята стая“ и съдебна зала, така че в реално време се предава звук и картина. В стаята, където се разпитват деца, има монтирани дискретно две камери. От съдебната зала съдии, адвокати и прокурори също в реално време могат да задават въпроси на децата. Целта на подобни стаи е да бъде спестен стресът на децата, когато са привлечени като свидетели по граждански дела. Редки са случаите, когато са разпитвани като потърпевши по наказателни. През миналата година отделът „Закрила на детето“ в Добрич е участвал в 306 граждански дела, изслушани са 19 деца като свидетели, а през тази – в 160 граждански дела с изслушани 7 деца. Данните представи Магдалена Миткова, директор на Дирекция „Социално подпомагане“ в Добрич. В процеса на изслушване участват социални работници, които имат опит в общуването с деца.  \r\nЖулиета НИКОЛОВА", "date": "2018.09.26", "title": "Добрич: В Окръжния съд беше открита „синя стая“, предназначена за щадящо изслушване на деца, влезли в досег с правосъдието"}
{"url": "http://www.focus-news.net/news/2018/09/26/2571381/inzh-svetoslav-glosov-api-do-kraya-na-oktomvri-svetovnata-banka-shte-predstavi-variantite-za-plashtane-na-tol-taksi.html", "text": "До края на октомври ще бъдат представени вариантите за плащане на тол такси от Световна банка. Това каза пред журналисти председателят на УС на Агенция „Пътна инфраструктура“ инж. Светослав Глосов по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Тя е консултант на АПИ. МС трябва да вземе решение за цената. Тя няма да бъде еднаква за всички пътища. Сложно е самото ценообразуване. Впоследствие приетата цена от МС, трябва да бъде одобрена от ЕК и след това да бъде въведена. 16 август е датата, на която трябва да бъде въведена тол системата. Дотогава ще има цена, която ще бъде минала през обществено обсъждане. Още е рано да говорим за цена. Края на октомври Световна банка трябва да излезе с предложение“, коментира инж. Глосов. По думите му по договор са възложени три методики за образуване на цена. „За леките автомобили промяна в цената на електронните винетки няма да има. Цената на тол-а е съобразена с категорията и състоянието на пътя“, каза още той.  \r\nЛюба АЛЕКСИЕВА", "date": "2018.09.26", "title": "Инж. Светослав Глосов, АПИ: До края на октомври Световната банка ще представи вариантите за плащане на тол такси"}
{"url": "http://www.focus-news.net/news/2018/09/26/2571388/inzh-georgi-parmakov-rdpbzn-blagoevgrad-izgasen-e-pozharat-v-rayona-na-selo-drenkovo.html", "text": "Изгасен е пожарът в района на село Дренково. Това каза за  Радио „Фокус“ - Пирин  инж. Георги Пармаков, директор на Регионална дирекция „Пожарна безопасност и защита на населението“ - Благоевград. Той отбеляза, че екипите и техниката ще останат на място да дежурят. „Около 120 човека има в момента тук. Те ще останат на място до късно през деня, а за през нощта също ще бъде осигурено дежурство, тъй като продължава да духа вятър и не е изключено да има някакви вътрешни огнища, които през нощта да се активизират и гората да се възпламени отново“, допълни инж. Георги Пармаков. Той каза още, че са изгорели около 400 дка иглолистна гора. „Фокус“ припомня , че пожарът в района на село Дренково възникна снощи и гасенето му започна още тогава. Пожарът започна от сухи треви и храсти и навлезе в горска територия заради силния вятър, първоначално обхващайки около 150 дка. Гасенето на пожара е било затруднено от вятъра, като цяла нощ на терен е имало пожарникари, горски служители и доброволци, които са следили ситуацията. Дейностите по потушаването на огнената стихия бяха подновени тази сутрин около 06.00 часа. \r\nНатали СТЕФАНОВА", "date": "2018.09.26", "title": "Инж. Георги Пармаков, РДПБЗН - Благоевград: Изгасен е пожарът в района на село Дренково"}
{"url": "http://www.focus-news.net/news/2018/09/26/2571394/knyaz-kiril-preslavski-balgariya-se-spravi-nelosho-s-prehoda-otchitayki-istoricheskata-tezhest-ot-predhodni-rezhimi-na-upravlenie.html", "text": "Н. Ц. В. Княз Кирил Преславски участва в международната конференция на тема: „От комунизъм към капитализъм: Има ли край на прехода в Източна Европа?“, която се проведе на 9 септември 2018 г. в Oxford and Cambridge Club в Лондон. Това съобщиха от  пресофиса на Негово Величество Цар Симеон II . Организатор на събитието беше Сдружението на младите българи в чужбина, родени след 1981 г. – “Милениум Клуб България”. \r\n“Милениум Клуб България” е сдружение на млади българи, родени след 01.01.1981 г., намерили своята професионална и/или академична реализация в чужбина, което беше учредено в двореца “Врана” на 28.03.2016 г. Визията на членовете на клуба е да бъдат патриоти без граници; да постигат целите си с воля, упорство и мисъл; да не забравят корените си и да бъдат единни. Целта на “Милениум Клуб България” е да даде възможност на българите в чужбина да работят за развитието на Родината и да създадат мост между тях и българската държавна администрация, бизнес, медии и общественост. Мрежата на клуба съдържа понастоящем учредени комитети в София, Лондон, Париж, Милано, Виена, Франкфурт, Единбург и Ню Йорк. \r\nОсвен Княз Кирил Преславски, в дискусията се включиха:  Д-р Василис Монастириотис (London School of Economics and Political Science), Д-р Шон Хенли (University College London), Д-р Кирил Дрезов (Keele University), Калоян Паргов- председател на БСП – София, \r\nпреподаватели от реномирани университети в областта на социологията и политологията, икономически експерти и политици. \r\nГост на конференцията беше и Н.Ц.В. Княз Борис. \r\nПредседателят на “Милениум Клуб България” г-н Румен Чолаков отговори на въпроса къде вижда България след половин век: “След 40-50 години виждам България като регион от федерация на Обединена Европа, например Съединени европейски щати. Подобна на САЩ или дори по-добра структура е пътят напред, тъй като единственото бъдеще пред Европа е обединението.” \r\nВ заключителния панел от дискусията Княз Кирил Преславски подчерта, че по негово мнение България се справи нелошо с прехода, отчитайки историческата тежест от предходни режими на управление . \r\nКампанията на “Милениум Клуб България” за края на прехода ще продължи с конференция в София на 10 ноември 2018 г. на тема: „Ако днес е краят на прехода, какво следва напред?“. На нея ще бъдат представени приоритетите и целите пред България за следващите 25 години през очите на младите българи.", "date": "2018.09.26", "title": "Княз Кирил Преславски: България се справи нелошо с прехода, отчитайки историческата тежест от предходни режими на управление"}
{"url": "http://www.focus-news.net/news/2018/09/26/2571396/blagoevgrad-traditsionna-sreshta-na-stari-gornodzhumayski-rodove-shte-se-provede-v-grada-na-27-septemvri.html", "text": "Традиционна среща на стари горноджумайски родове ще се проведе в Благоевград. Инициативата е част от „Горна Джумая – градски пейзажи“, посветена на 105 години от опожаряването на град Кукуш (Беломорска Македония) и Европейски дни на наследството. Това съобщиха от пресцентъра на  Община Благоевград . Събитието ще се проведе в квартал „Вароша“ на 27 септември 2018 г. Официалното откриване е от 16.00 часа. Час след това започва концерт на група за стари градски песни „Нежни звуци“ при НЧ „Н.Й. Вапцаров -1866“. Предвидена е и дегустация на традиционни гозби по европейски рецепти, подготвени от учениците от Професионална гимназия по туризъм и лека промишленост. Ще бъде направена и ретро фотосесия с костюми и реквизит от РИМ и читалището в Измирлиевата къща. Кулминацията на събитията ще бъде в 18.00 ч., когато пред Мощанската къща и Галерия „Св. Лука” в кв. „Вароша“ инициативата ще приключи със спектакъла „Леле, Яно!” – концерт на Китаро-мандолинен оркестър „Пирински звуци”, Вокален ансамбъл „Езерец” и Пирински танцов ансамбъл „Вихрен” към НЧ „Никола Вапцаров – 1866”.", "date": "2018.09.26", "title": "Благоевград: Традиционна среща на стари горноджумайски родове ще се проведе в града на 27 септември"}
{"url": "http://www.focus-news.net/news/2018/09/26/2571397/veliko-tarnovo-seminar-za-podpomaganeto-na-agrosektora-i-razvitieto-na-selskite-rayoni-shte-se-provede-v-arbanasi.html", "text": "Подпомагането на агросектора и развитието на селските райони чрез Общата селскостопанска политика на ЕС през 2019 година ще обсъждат на семинар в Арбанаси. Форумът се организира от Асоциацията на земеделските производители в България (АЗПБ). Събитието ще се проведе от 13.00 часа в конферентната зала на хотел „Севастократор“ в Арбанаси, съобщиха от  Асоциацията . Семинарът е насочен към фермери от всички браншове на сектора, преработватели и производители на храни, предприемачи в селските райони, работещи в сферата на образованието и учащи, представители на неправителствени организации, представители на централната и регионална администрация, специализирани медии и др. \r\nЗа участие са поканени Вергиния Кръстева, зам.-министър на земеделието, храните и горите, Живко Живков, изпълнителен директор на Държавен фонд „Земеделие“, експерти от Министерството на земеделието, храните и горите, Държавен фонд „Земеделие“, областни и общински земеделски служби, Асоциацията на земеделските производители в България. \r\nСеминарът се организира по проект на АЗПБ „CAP – Hot Spot“, изпълняван с финансовата подкрепа на Главна дирекция „Земеделие и развитие на селските райони“ към Европейската Комисия. Проектът има за цел да повиши информираността на широката общественост за ролята и приоритетите на Общата селскостопанска политика (ОСП) на ЕС.", "date": "2018.09.26", "title": "Велико Търново: Семинар за подпомагането на агросектора и развитието на селските райони ще се проведе в Арбанаси"}
{"url": "http://www.focus-news.net/news/2018/09/26/2571398/arh-zdravko-zdravkov-okolo-10-mln-lv-sa-sabrani-ot-stroitelni-razresheniya-v-sofiya-samo-za-parvoto-shestmesechie-na-2018-g.html", "text": "За миналата година таксите, събрани от строителни разрешения надхвърлиха 11 млн. лв. Това каза главният архитект на София Здравко Здравков по време на Осмия дискусионен форум „Строителството през 2019 година – перспективи и предизвикателства“, предаде репортер на  Агенция „Фокус“ . „Само за първото шестмесечие таксите вече са около 10 млн. лв. Само през август са събрани около 2,8 млн. лв. Процесът на строителство е огромен. Инвестиционните проекти стават все по-качествени и хората гледат като инвеститори и предприемачи в един по-далечен хоризонт“, коментира арх. Здравков.  \r\nТой уточни, че работят много упорито по довършването на участъка от Софийския околовръстен път – от бул. „България“ до АМ „Люлин“. „Участъкът от входа на „Овча купел“ до връзката с АМ „Люлин“ най-вероятно следващия месец ще бъде обявен“, добави той.  \r\n„Амбициите ни са с приемане на изменение в общия устройствен план да направим следващите развръзки на метрото. Метростанцията на Бизнес парка да бъде завъртяна примката в западна посока, така че да направим връзка на метрото с планината. Развитие на метрото от Околовръстен път, където да се направи буферния паркинг, който да поеме направлението от АМ „Люлин“. Развитие на метрото от посока „Студентски град“. Това също е една възможна линия, която натоварване все още не е натоварена, но с развитие на подземния транспорт, би могла да се натовари достатъчно“, коментира още Здравко Здравков.  \r\nЛюба АЛЕКСИЕВА", "date": "2018.09.26", "title": "Арх. Здравко Здравков: Около 10 млн. лв. са събрани от строителни разрешения в София само за първото шестмесечие на 2018 г."}
{"url": "http://www.focus-news.net/news/2018/09/26/2571393/vitsepremierat-valeri-simeonov-osnovnata-ni-zadacha-e-da-se-podobri-kachestvoto-na-zdraveopazvaneto-u-nas-i-da-se-povishi-udovletvorenostta-na-horata.html", "text": "Основната ни задача е да се подобри качеството на здравеопазването у нас и  да се повиши удовлетвореността на хората. Това каза заместник министър-председателят по икономическа и демографска политика Валери Симеонов по време на Национална кръгла маса, посветена на бъдещето на здравеопазването, предаде репортер на  Агенция „Фокус“ .  \r\nВицепремиерът припомни, че коалиционното правителство е заложило в програмата си промяна на здравно-осигурителния модел, реформа в здравеопазването и демонополизация на здравната каса. \"Всичко това не е самоцел. Основната задача е да се подобри качеството на здравеопазването в България, да се засили и прецизира контролът върху изразходваните средства и като цяло да се повиши удовлетвореността на хората, пациентите от работата на здравната система\", заяви Симеонов. \r\nСпоред него е изключително важно да се обсъди състоянието на здравната система в България, както и евентуалните промени, които би трябвало да бъдат реализирани. „Вярвам, че днес в тази дискусия ще се предложат алтернативи и ще се приемат най-добрите решения за българското здравеопазване. И най-вече ще се постигне един консенсус, който ще даде зелена светлина продължаващите реформи в здравеопазването“, каза Симеонов.    \r\nДаяна ДЮЛГЕРОВА", "date": "2018.09.26", "title": "Вицепремиерът Валери Симеонов: Основната ни задача е да се подобри качеството на здравеопазването у нас и  да се повиши удовлетвореността на хората"}
{"url": "http://www.focus-news.net/news/2018/09/26/2571395/voennoe-obozrenie-ukrayna-e-provela-takticheski-ucheniya-po-kraybrezhieto-na-azovsko-more.html", "text": "Украйна е провела съвместни тактически учения по крайбрежието на Азовско море. В отразяването на условна атака от страна на морето са участвали подразделения от украинските въоръжени сили и гранични части, съобщи в сряда пресслужбата на Държавната гранична служба на Украйна, предава  руският военен портал „Военное обозрение“ . \r\nСъгласно съобщението, от въоръжените сили на Украйна (ВСУ) са участвали танкови подразделения а от граничната служба – бронирани автомобил „Хъмви“. В хода на маневрите обединените сили са отработили задачи по взаимодействието при изпълнение на задачи „за отбрана на бреговата ивица и унищожаване на надводни цели“. Също така са отработени съвместни действия по унищожаването на морски десант на крайбрежието \r\nВ хода на маневрите, по заявлението на пресслужбата, също са проведени учебни стрелби със снайпери и картечници, а шофьорите на бронираните автомобили са отработвали навици за придвижване в колона и маневриране на бойното поле. Особено внимание е отделено на въпросите по оказване на първоначална медицинска помощ на бойното поле и евакуация на ранените. \r\nКоличеството на средствата и силите, задействани на ученията, не се привежда в съобщението на Държавната погранична служба на Украйна. \r\nПревод и редакция:", "date": "2018.09.26", "title": "“Военное обозрение“: Украйна е провела тактически учения по крайбрежието на Азовско море"}
{"url": "http://www.focus-news.net/news/2018/09/26/2571399/blagoevgrad-v-bansko-shte-se-provede-sastezanieto-three-mountains-hard-enduro-bansko-2018.html", "text": "На 29 и 30 септември Мото Дружина Банско с любезната подкрепа на Община Банско за трети път ще бъде домакин на най-силните състезатели в Българския екстремен ендуро шампионат. Това съобщиха от пресцентъра на  Община Банско . Майсторите на екстремното каране с мотори и АТВ в страната, ще премерят сили в два състезателни дни – навигация и на затвореното трасе – ендурокрос, който ще се проведе в бившите казармени помещения в Банско.  \r\nМиналата година участие взеха над 230 състезателя. Тази година отново ще има международно участие, като за кръга заявки са подали състезатели от Франция, Гърция и Румъния. На 29 септември е стартът на навигацията в отделните класове, като състезателите ще изминат трасе с дължина около 80 километра. Първият мотор от надпреварата ще потегли по трасето в 10.00 часа а трасето се затваря в 17.00 часа.  \r\nНа 30 септември от 10.00 на затвореното трасе в бившите казармени помещения в Банско ще започнат и надпреварите в изключително атрактивния за зрителите ендурокрос – преминаване на естествени и изкуствени препятствия с мотори и АТВ. \r\nСъстезанието е 10-и кръг от Българския екстремен ендуро шампионат – BG X Enduro Championship и се утвърди като най-популярното и професионално организирано състезание в дисциплината за България. Организаторите са подготвили и специален щанд, на който всеки фен на екстремното ендуро ще може да си закупи брандирана тениска или шапка за спомен от състезанието.", "date": "2018.09.26", "title": "Благоевград: В Банско ще се проведе състезанието Three mountains hard enduro Bansko 2018"}
{"url": "http://www.focus-news.net/news/2018/09/26/2571400/glavniyat-prokuror-sotir-tsatsarov-i-albanskiyat-mu-kolega-arta-marku-podpisaha-memorandum-za-satrudnichestvo.html", "text": "Главният прокурор на България Сотир Цацаров и главният прокурор на Албания Арта Марку подписаха днес в София Меморандум за разбирателство и сътрудничество между двете прокуратури, предвиждащ взаимодействие в областта на международната правна помощ и взаимен обмен на информация. Това съобщиха от пресцентъра на  Прокуратура на Република България . \r\nМарку е на официално посещение в България по покана на българския си колега. \r\nМеморандумът за разбирателство и сътрудничество с Прокуратурата на Република Албания е поредния такъв документ, подписан като основа за взаимодействие между прокуратурите на балканските страни. Досега такива меморандуми действат между Прокуратурата на Република България и прокуратурите на Турция, Гърция, Македония, Сърбия, Черна гора и Словения.", "date": "2018.09.26", "title": "Главният прокурор Сотир Цацаров и албанският му колега Арта Марку подписаха Меморандум за сътрудничество"}
{"url": "http://www.focus-news.net/news/2018/09/26/2571404/valcho-cholakov-oblasten-upravitel-na-burgas-rdpbzn-i-barza-pomosht-sa-gotovi-da-reagirat-pri-eventualni-opasnosti-vsledstvie-na-silniya-vyatar.html", "text": "РД „Пожарна безопасност и защита на населението“, както и Бърза помощ са готови да реагират при евентуални опасности, вследствие на силния вятър. Това каза за  Радио „Фокус“ - Бургас  областният управител Вълчо Чолаков. „Хората да бъдат внимателни, когато се придвижват по улиците и да имат едно наум, че при този силен вятър е възможно да хвърчат предмети“, каза още той. Чолаков добави, че въпреки обявения жълт за силен вятър няма предприети по-специални мерки от страна на държавните администрации. На въпроса дали към момента има поражения от вятъра, той отговори, че за сега няма информация за подадени сигнали на 112 и ситуации, свързани с бедствия и аварии. \r\nДеница ДИМИТРОВА", "date": "2018.09.26", "title": "Вълчо Чолаков, областен управител на Бургас: РДПБЗН и Бърза помощ са готови да реагират при евентуални опасности, вследствие на силния вятър"}
{"url": "http://www.focus-news.net/news/2018/09/26/2571401/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата“. Това съобщиха за  Радио „Фокус“ - Пирин  от „Гранична полиция“. Без забавяне се осъществява преминаването на ГКПП „Илинден“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2018.09.26", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/09/26/2571402/prez-2018-godina-sa-dokladvani-710-sluchaya-na-zapadnonilska-treska-na-teritoriyata-na-evropeyskiya-sayuz.html", "text": "Регионалната здравна инспекция в Кюстендил разпространи информация относно Западнонилската треска, предаде репортер на  Радио „Фокус” – Кюстендил . В информацията се посочва, че по данни на Европейския център за превенция и контрол на заболяванията през 2018 година са докладвани 710 случая на Западнонилска треска в Европейския съюз. Най-много са случаите в Италия, Гърция, Румъния, Унгария и Франция. Съобщени са и 63 смъртни случая на Западнонилска треска от които най-голям брой в Сърбия, Гърция, Италия и Румъния.  \r\nЗападнонилската треска е остро заразно заболяване с трансмисивен механизъм на предаване, което засяга целия организъм, но най-опасна е инфекцията за централната нервна система. Причинява се от вирус, сроден на вируси, водещи до други енцефалити. Заболяването засяга птици, коне и други животински видове, а човек се заразява най-често при ухапване от комари. Протичането на заболяването е без симптоми в около 80% от заразените хора. При останалите 20% се развива заболяване. Симптомите включват треска, главоболие, умора и болки в тялото, гадене, повръщане, понякога и кожен обрив по тялото и подуване на лимфните жлези. Инкубационният период е от 3 до 14 дни. Диагнозата се поставя със специфични изследвания. Според информацията от Регионалната здравна инспекция в Кюстендил все още не се разполага с ваксина и специфично лечение за Западнонилска треска. Основно профилактиката е насочена към ограничаване разпространението на тигровия комар заради водещата му роля в предаването на заболяването. \r\nВенцеслав ИЛЧЕВ", "date": "2018.09.26", "title": "През 2018 година са докладвани 710 случая на Западнонилска треска на територията на Европейския съюз"}
{"url": "http://www.focus-news.net/news/2018/09/26/2571405/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.26", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/09/26/2571403/voenniy-obozrevately-podrazdeleniya-na-armeyski-korpus-sa-prilozhili-taktikata-siriyski-val-na-ucheniya-v-krim.html", "text": "Подразделения на руския армейски корпус са приложили тактиката „Сирийски вал“ на учения в Крим. Двустранните ротни тактически маневри се провеждат на полигона Ангарский, съобщава от пресслужбата на Южния военен окръг на Русия, предава  военният портал „Военний обозреватель“ . \r\n„На полигона Ангарский в Крим, подразделения от бреговата отбрана на армейския корпус към Южния военен окръг в рамките на двустранни ротни тактически учения използваха тактиката „Сирийски вал“. В първия етап съединение на бреговата отбрана е вдигнато на учебна тревога. На маневрите личният състав е отработил въпроси от общовойсковия бой в отбрана и настъпление, във взаимодействие с артилерийски и авиационни подразделения“, се казва в съобщението. \r\nАвиацията е прикрила подразделенията от ударите на условния противник, провела е въздушно разузнаване и е нанесла ракетно-бомбови удари по критично важни обекти на условния противник в хода на учебния бой. \r\nАвиационните наблюдатели, влизащи в състава на полевите командни пунктове, действайки в единната система на разузнавателно-огневите и разузнавателно-ударните контури, са координирали действията на авиацията. Насочването върху целите се е изпълнявало с използване на разузнавателни системи за управление и връзка КРУС „Стрелец-ВР“. \r\nОбщо в маневрите са задействани повече от 600 военнослужещи, около 150 единици военна и специална техника, самолети Су-25СМ3 и ударни хеликоптери Ми-28Н. \r\nПревод и редакция:", "date": "2018.09.26", "title": "„Военний обозреватель“: Подразделения на армейски корпус са приложили тактиката „Сирийски вал“ на учения в Крим"}
{"url": "http://www.focus-news.net/news/2018/09/26/2571406/deputatite-prieha-na-parvo-chetene-zakonoproekt-za-sazdavane-na-registar-za-sotsialnite-predpriyatiya-v-balgariya.html", "text": "Депутатите приеха на първо четене законопроект за създаване на регистър за социалните предприятия в България, предаде репортер на  Агенция „Фокус“ . Предложението беше прието с 99 гласа „За“ и с 14 въздържали се.  \r\nОперативните цели, които си поставя Законопроектът за предприятията на социалната и солидарна икономика, са увеличаване на броя на социалните предприятия и произвежданата продукция, повишаване на потребителското търсене на услуги, повишаване на административния капацитет за по-добро управление и реализиране на политиката по социалната икономика чрез обучения, създаване на регистър за социалните предприятия в България и създаване на сертифицирана система за социалните предприятия. Тези разпоредби ще бъдат в съответствие с политиката на Европейската комисия в областта на социалната икономика.   \r\nСтратегическата цел, която законопроектът трябва постигне, е развитието и насърчаването на стопанския отрасъл със социална насоченост, чиято основна цел е увеличаване на заетостта в сферата и включване на уязвими групи от населението в нея. Предвижда се, че с изпълнението на стратегическата цел близо 2% от БВП ще бъде достигнат до 2021 г. чрез дейността на предприятия от социалната и солидарната икономика. \r\nЦветилена СИМЕОНОВА", "date": "2018.09.26", "title": "Депутатите приеха на първо четене законопроект за създаване на регистър за социалните предприятия в България"}
{"url": "http://www.focus-news.net/news/2018/09/26/2571408/reuters-frenski-ministar-oprilichi-mateo-salvini-na-pilat-pontiyski.html", "text": "Министърът по европейските въпроси на Франция Натали Лойзо в сряда заяви, че министърът на вътрешните работи на Италия се държи „като Пилат Понтийски“, римският магистрат, който осъжда Ийсус Христос на смърт, заради позицията му по въпросите на миграцията, предава  Reuters . \r\nЛойзо направи този коментар в ефира на френското радио RTL, докато говореше за ситуацията покрай транспортния кораб за мигранти „Водолей“, отбелязва британската агенция. \r\nФранция, Португалия, Испания и Германия се разбраха във вторник да си разпределят мигрантите, които са на борда на кораба, намиращ се във водите край брега на Малта, след като Италия отново отказа да го допусне в пристанищата си.' \r\nПревод и редакция:", "date": "2018.09.26", "title": "Reuters: Френски министър оприличи Матео Салвини на Пилат Понтийски"}
{"url": "http://www.focus-news.net/news/2018/09/26/2571411/parlamentat-prie-na-parvo-chetene-promeni-s-koito-ministerstvoto-na-ikonomikata-shte-registrira-litsata-osashtestvyavashti-deynosti-s-blagorodni-metali-i-skapotsenni-kamani.html", "text": "Парламентът прие на първо четене промени във Валутния закон, с които Министерството на икономиката поема регистрацията на лицата, осъществяващи дейности с благородни метали и скъпоценни камъни, предаде репортер на  Агенция „Фокус“ .  \r\nВалутният закон предвижда Министерството на финансите да потвърждава и издава сертификати по Схемата за сертифициране в рамките на Кимбърлийския процес за международната търговия с необработени диаманти и за физическата проверка на пратките/партидите с необработени диаманти. От 26 януари 2016 г. България излиза от списъка на органите  на ЕС за целите на Сертификационната схема на Кимбърлийския процес за международна търговия с необработени диаманти, поради което страната, съответно Министерството на финансите, вече няма правомощия да издава потвърждения за внос и сертификати за износ с необработени диаманти. \r\nС предлаганите промени се цели Министерството на икономиката да поеме регистрационния режим на лицата, които осъществяват дейност по добиване, преработване и сделки с благородни метали и скъпоценни камъни и изделия със и от тях по занятие. Предложените промени няма да изискват допълнителни финансови средства нито от държавния бюджет, нито от лицата, които осъществяват тази дейност. \r\nЦветилена СИМЕОНОВА", "date": "2018.09.26", "title": "Парламентът прие на първо четене промени, с които Министерството на икономиката ще регистрира лицата, осъществяващи дейности с благородни метали и скъпоценни камъни"}
{"url": "http://www.focus-news.net/news/2018/09/26/2571409/n-v-tsar-simeon-ii-v-imeto-na-balgariya-ponasyam-vsichki-obidi-no-schitam-che-ne-gi-zasluzhavam.html", "text": "В името на България понасям всички тези обиди, но считам, че не ги заслужавам. Това заяви Негово Величество Цар Симеон II на премиерата на книгата си „Една цел-България”, съобщиха от  пресофиса на Цар Симеон II . На 24 септември 2018 г. Техни Величества присъстваха на представянето на книгата с избрани статии на Цар Симеон в двореца „Врана”. Книгата се издава със съдействието на Алианса на либералите и демократите в Европа, чийто председател Ханс ван Баален изпрати своите специални поздравления до Цар Симеон. На представянето присъстваха бившият премиер на Македония г-н Владо Бучковски, председателят на ДПС  Мустафа Карадайъ, заместник-председателят на АЛДЕ г-н Илхан Кючук, депутатите Йордан Цонев и Велислава Кръстева, както и много бивши министри и депутати от НДСВ, общественици и журналисти. \r\nОрганизатори на събитието бяха Либералният институт за политически анализи и Фондация „Либерална интеграция”. \r\nКнигата съдържа избрани публикации на Царя на български и на английски език по различни теми от периода 2010 до 2018 година, когато вече не е в активната политика като премиер. Предговорът е написан от почетният председател на ДПС д-р Ахмед Доган и е озаглавен “Трудно се гради демокрация без демократи”. В него г-н Доган заявява: “Симеон II беше и си остава национален капитал с европейско политическо измерение. Личности като него избягват обобщенията и коментарите на политиката и историята. Защото те живеят в тях…” \r\nКнигата съдържа и втори предговор от журналиста Красина Кръстева със заглавие: „Човекът, който зададе европейският вектор” и започва: „Той живее в България, а би могъл да живее навсякъде. По-голямата част от живота му е минал в слънчева Испания. Но той е тук. И с това заявява-България е Европа.” Накрая на своя текст Кръстева завършва с думите: „В началото на демократичните промени на повечето политици не им се обръщаше езикът да се обърнат към Симеон II с „Ваше Величество“. И мнозинството българи, републикански настроено, сякаш не приемаха това обръщение. \r\nДнешните младежи биха се учудили, ако научат за това. За тях подобаващото обръщение към Царя е естествено. Защото това е Неговата участ. Той е роден Цар, независимо от личните предпочитания. Историческите факти са такива, каквито са. \r\nОще повече, че с умението си да внася спокойствие и такт и в най-напрегнатите моменти, в съобразяването не с партийни позиции, а с общия интерес, въобще – със службата си на Родината, Симеон II доказа в републиканска България правото да бъде наричан Царят!” \r\nВ речта си при откриването на премиерата съпредседателят на НДСВ Станимир Илчев коментира остро темата за решението на съда за двореца „Врана”. „Комбинация от неграмотност, завист, алчност и парвенющина днес чука на вратата на този парк и този дворец”, заяви Илчев. А за статиите в книгата каза, че са написани в “типичния за Царя успокоен и сдържан стил, от който прозира една ненатрапчива и многозначителна дълбочина”. \r\nПредседателят на ДПС г-н Мустафа Карадайъ заяви: “Ние приемаме за историческа даденост наследството на монархическата династия. Въпросът за собствеността на имотите, отнети от Българската държава, може би стои в полето на законодателния орган. Има време експертите да се произнесат, а ние като политици трябва да бъдем на висота и въпросът да бъде решен по един достоен начин. Това е морален казус за зрелостта на обществото и държавата.”. \r\nПоследен говори Цар Симеон. В изказването си той изрази своето дълбоко огорчение от превърналата се вече в „сага” тема за Царските имоти. \r\n“За съжаление тези дни за мен атмосферата е извънредно тягостна и ми е болно да го кажа – понякога се стига да прелее чашата. Това ожесточено и систематизирано преследване, като се има предвид, че в нашата страна всеки има право на собственост, още повече че това са наследствени имоти трето поколение… Бих искал да намекна на хората, които мерят с по-специален аршин, че съм възпитаван да служа, не да се облагодетелствам. И да напомня, че моите предци са внасяли милиони в България, не са изнасяли, а днес в някои страни се вижда, че политици изнасят немалко пари в други страни”, заяви Царят. \r\nНакрая гостите получиха книгата като подарък с автограф от Негово Величество.", "date": "2018.09.26", "title": "Н. В. Цар Симеон II: В името на България понасям всички обиди, но считам, че не ги заслужавам"}
{"url": "http://www.focus-news.net/news/2018/09/26/2571410/ministar-kiril-ananiev-pri-novite-modeli-na-zdravnata-sistema-se-predvizhda-patsientite-da-mogat-da-izberat-svoya-osiguritel-dali-tova-da-e-nzok-ili-zastrahovatel.html", "text": "При новите модели на здравната система се предвижда пациентите да могат да изберат своя осигурител, дали това да е НЗОК или застраховател. При фалит на застрахователя НЗОК поема разходите за осигуряване на пациентите. Това каза министърът на здравеопазването Кирил Ананиев по време на Национална кръгла маса, посветена на бъдещето на здравеопазването, предаде репортер на  Агенция „Фокус“ .  \r\n„Съгласен съм, че трябва да имаме поглед напред за 10 -15 години, а не за близките 2-3. За да направим този поглед, трябва да прегледаме характеристиките на новите модели“, каза той. Според него в момента в България има солидарен задължителен осигурителен фонд. Той се изразява със задължителна осигурителна вноска от 8% върху доходите, персонални вноски, съхранявани в неперсонализирани сметки. По думите му държавата заплаща за определени групи от населението, сумата се заплаща от НЗОК изцяло за сметка на солидарно-осигурителния фонд. \"Това е система сравнително лесна за управление“, обясни Ананиев. Като недостатък на сегашната система, той посочи, че нарастват изразходваните публични средства, а е ниска удовлетвореността на пациентите от ефекта на лечението. Според него предимствата в двата нови модела за здравната система са: Пациентите сами да избират как да се осигуряват - дали към НЗОК, или от застраховател, като при фалит на застрахователя НЗОК поема разходите за осигуряване на пациентите. \"Пациентите могат сами да избират своя осигурител\", каза още той. \r\nДаяна ДЮЛГРОВА", "date": "2018.09.26", "title": "Министър Кирил Ананиев: При новите модели на здравната система се предвижда пациентите да могат да изберат своя осигурител, дали това да е НЗОК или застраховател"}
{"url": "http://www.focus-news.net/news/2018/09/26/2571407/smolyan-proekt-za-asfaltirane-na-17-ulitsi-v-zlatograd-i-startsevo-na-stoynost-nad-16-mln-lv-poluchi-finansirane.html", "text": "Кметът на Община Златоград Мирослав Янчев подписа договор с ДФ „Земеделие” – РА за осигуряване на безвъзмездна финансова помощ за реализиране на проект „Реконструкция и рехабилитация на улици, съоръженията и принадлежностите към тях в град Златоград и село Старцево, община Златоград”. Това съобщиха от  Община Златоград . Проектът се финансира от Програма за развитие на селските райони (ПРСР) 2014-2020, подмярка 7.2 „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“, с което става втория одобрен проект на Община Златоград по тази програма за програмен период 2014-2020. В рамките на проекта са включени общо 17 броя улици от град Златоград и село Старцево, по които ще бъдат извършени интервенции за подобряване на състоянието на настилката и тротоарите. Включените улици в проекта са, както следва: \r\n- улици в с. Старцево – ул. „Васил Левски”, ул. „Делю Войвода”, ул. „Европа”, ул. „Пеньо Пенев”; \r\n- Улици в град Златоград – ул. „Ангел Кънчев”, ул. „Бор”, ул. „Хр. Ботев”, ул. „Акация”, ул. „В. Юго”, ул. „Плиска”, ул. „Клокотница”, ул. „Рила”, ул. „Миньорска”, ул. „Албена”, ул. „Рожен”, ул. „Първи май”, ул. „Пейо Яворов”. \r\nЗа реализиране на проекта е одобрен бюджет в размер на 1 648 967.03 лева без ДДС. \r\nПредстои провеждане на процедури за избор на изпълнители на дейностите по проект „Реконструкция и рехабилитация на улици, съоръженията и принадлежностите към тях в гр. Златоград и с. Старцево, Община Златоград”.", "date": "2018.09.26", "title": "Смолян: Проект за асфалтиране на 17 улици в Златоград и Старцево на стойност над 1.6 млн. лв. получи финансиране"}
{"url": "http://www.focus-news.net/news/2018/09/26/2571385/si-dzinpin-svetovniyat-protektsionizam-prinuzhdava-kitay-da-razchita-edinstveno-na-sobstvenite-si-sili.html", "text": "Председателят на Китай Си Дзинпин заяви, че глобалните тенденции към засилване на едностранната политика и протекционизма принуждават Пекин да разчита единствено на собствените си сили, предава  ТАСС . \r\n„На международната арена става все по-трудно да получиш съвременни и ключови технологии. Едностранността и протекционизма се засилват, което ни принуждава да продължим по пътя към възраждането, опирайки се на собствените си сили“, заяви Си в сряда по време на оглед на предприятие в град Цицикар. \r\n„Китай е страна с население около 1,4 милиарда души и територия 9,6 млн. кв. км. В продоволствената сфера, в реалната икономика и производството трябва да разчитаме единствено на себе си“, резюмира китайският председател, цитиран от вестник „Женмин жибао“. \r\nПревод и редакция:", "date": "2018.09.26", "title": "Си Дзинпин: Световният протекционизъм принуждава Китай да разчита единствено на собствените си сили"}
{"url": "http://www.focus-news.net/news/2018/09/26/2571412/montana-politsiyata-izdirva-26-godishen-ograbil-i-zaplashil-s-nozh-mazh-i-zhena-ot-selo-belotintsi.html", "text": "Полицията издирва 26-годишен мъж, ограбил и заплашил с нож мъж и жена от село Белотинци. Това съобщиха от  ОДМВР - Монтана . Около 02.00 часа тази нощ в село Белотинци в частен дом, обитаван от местните жители - 84-годишна жена и 91-годишен мъж, влязъл 26-годишен с инициали В.П., който по данни на възрастния мъж поискал пари, но при първоначалния отказ взел намиращ се наблизо нож и започнал да заплашва възрастните, че ще ги наръга, като посягъл с ножа към тях. Нападателят отнел от жилището 210 лв, сим карта с нож с дървена дръжка. Местопроизшествието е посетено от дежурна оперативна група на РУ - Монтана. Предприети са оперативно-издирвателни мероприятия за установяване на извършителя. По случая е образувано досъдебно производство в РУ - Монтана.", "date": "2018.09.26", "title": "Монтана: Полицията издирва 26-годишен, ограбил и заплашил с нож мъж и жена от село Белотинци"}
{"url": "http://www.focus-news.net/news/2018/09/26/2571414/rakovodstvoto-na-pp-abv-shte-dade-preskonferentsiya-v-tsentralata-na-partiyata-na-27-septemvri.html", "text": "На 27 септември 2018 г. ръководството на ПП АБВ ще даде пресконференция. Събитието ще се проведе от 11.00 часа в централата на партията на ул. „Врабча“ 23. Това съобщиха от пресцентъра на  ПП АБВ . На Пресконференцията ще бъдат обсъдени външната политика и дипломатическа служба на България, вкл. посланически назначения, както и натрупващите се проблеми в енергетиката. Участие ще вземат председателят на ПП АБВ Румен Петков и Пламена Заячка, председател на АБВ - Младежи;", "date": "2018.09.26", "title": "Ръководството на ПП АБВ ще даде пресконференция в централата на партията на 27 септември"}
{"url": "http://www.focus-news.net/news/2018/09/26/2571416/slavka-chakarova-kmet-na-chepelare-osvoboden-ot-dlazhnost-e-zam-kmetat-panteley-memtsov.html", "text": "От 25 септември трудовият договор на зам.-кмета на Чепеларе Пантелей Мамцов е прекратен и той е освободен от длъжност. Това каза за  Радио „Фокус“ – Смолян  кметът на Чепеларе Славка Чакърова. Тя отбеляза, че заместник-кметовете са на срочни трудови договори по чл. 39 от ЗМСМА. „Аз имам едно виждане за управлението, бъдещето и развитието на община Чепеларе, а неговите виждания не съвпадат с моите и няма как да бъде част от моя екип“, коментира още Чакърова. Тя уточни, че на този етап няма да бъде назначаван нов зам.-кмет на мястото на Мемцов. Община Чепеларе засега остана с един заместник-кмет - Наталия Караджиева. \r\nНели ГЕРГЬОВСКА", "date": "2018.09.26", "title": "Славка Чакърова, кмет на Чепеларе: Освободен от длъжност е зам.-кметът Пантелей Мемцов"}
{"url": "http://www.focus-news.net/news/2018/09/26/2571413/georgi-gyokov-bsp-tryabva-ni-rabotesht-zakon-za-predpriyatiyata-na-sotsialnata-i-solidarna-ikonomika-a-ne-neizpalnimi-kriterii-i-usloviya.html", "text": "Имаме нужда от Закон за предприятията на социалната и солидарна икономика, който да е работещ, практически приложим и да изпълни основните си цели. Предлаганият ни от МС  законопроект само поставя неизпълними критерии и условия. Това заяви народният представител от ПГ на „БСП за България“ Георги Гьоков, съобщиха от пресцентъра на  НС на БСП . Той подчерта, че социалните предприятия трябва да се регламентират, създават, подпомагат, подкрепят и насърчават, за да може техният потенциал да се ползва за растеж и капацитет. Социалистът обясни, че държавите в ЕС са инициирали политики, които насочват държавите членки да създадат цялостната рамка, която да позволи разгръщането на потенциала на субектите на социалната икономика, съобразно техните характеристики и националните особености. „България изостава от този процес. Година и девет месеца изминаха от срока, обещан от управляващите, за приемане на този закон“, изтъкна той. По думите му онези, които чакат влизането в сила на Закона за предприятията на солидарната и социалната икономика, ще трябва да почакат поне още една година до приемането на Правилник за прилагането му. „Една година, през която няма да има благоприятна среда за развитие на модели и практики за социална икономика и няма да се даде възможност на всички, най-вече на хората с увреждания, да участват в обществения и в стопанския живот и да се гарантира запазването на човешкото им достойнство“, допълни народният представител. Гьоков, коментира, че не са се провели и обещаните широки обсъждания по него. Законопроектът не бива да се обсъжда отделно от обещаните от правителството Законопроект за хората с увреждания и Законопроект за социалните услуги. Георги Гьоков отбеляза, че от многобройните си срещи с хора и организации е забелязал, че техните експертни становища и предложения не са приети и само нищожна част от тях са намерили място в Законопроекта. Според него по този начин ще останат неразпознати субекти, които са изключително важни за развитието на социалната икономика.   \r\n„От ПГ на левицата осъзнаваме нуждата от такъв закон, но в този му вид, законопроектът има много недостатъци. Ако те не бъдат отстранени, ще поставят под съмнение постигането на целите на законопроекта и неговото положителното въздействие“, заяви Гьоков. По думите му основен недостатък в предлагания законопроект е, че предприятия, които до момента обществото разпознава като социални, няма да могат да работят като такива и да ползват преференции по закона, защото той ги изключва. Георги Гьоков каза, че между първо и второ четене депутатите от БСП ще внесат предложения,  даващи възможност на малките социални предприятия, независимо от населеното място в което развиват дейност, да ползват насърчителните мерки, предвидени в законопроекта.", "date": "2018.09.26", "title": "Георги Гьоков, БСП: Трябва ни работещ Закон за предприятията на социалната и солидарна икономика, а не неизпълними критерии и условия"}
{"url": "http://www.focus-news.net/news/2018/09/26/2571415/izvestiya-pryaka-zhelezopatna-liniya-shte-svarzhe-berlin-sas-sankt-peterburg.html", "text": "Между Берлин и Санкт Петербург вече ще има директна железопътна комуникация. За това са разказали пред журналисти на  руския вестник „Известия“  от Министерството на транспорта на Федерална република Германия. От ОАД „Руски железници“  потвърждават новината. \r\nНовата транспортна артерия ще преминава през Калининград, тя няма да се строи наново, а ще се възстановят вече съществуващи участъци в Полша и Прибалтийските държави. \r\nСпоред някои експерти пряката връзка с Германия ще привлече туристи в Русия. Според други се очаква значителен приток на инвестиции във ФРГ. Освен всичко, новият  маршрут позволява времето за пътуване между северната столица на РФ и Калининград да се съкрати цели два пъти.  \r\nВ момента Санкт Петербург и Берлин не са свързани от пряка железопътна линия: пътниците правят двучасово прекъсване в Москва преди да продължат още 32 часа до германската столица. Подобна е ситуацията и по направлението Берлин-Калининград. Там обаче те сменят влака два пъти, съобщава \"Известия\".", "date": "2018.09.26", "title": "\"Известия\": Пряка железопътна линия ще свърже Берлин със Санкт Петербург"}
{"url": "http://www.focus-news.net/news/2018/09/26/2571417/dimitar-yanchev-sdruzhenie-morski-sgovor-ribarite-ne-biva-da-riskuvat-zhivota-si-zaradi-mrezhite-ulovena-riba.html", "text": "Нещастни случаи с рибари са рядкост. Това каза за  Радио „Фокус“ – Бургас  Димитър Янчев, председател на сдружение „Морски сговор“ по повод инцидента, при който загинаха двама рибари край нос Емине. По думите му историята помни и други неприятни инциденти с рибари, но броят им е намалял, в сравнение с преди. \r\n„Жертвите, които дават плажуващите, за съжаление, са много повече“, каза още Янчев. Според него морето е непредвидимо във всеки един момент – никога не се знае колко бързо ще дойде поривът на вятъра, вълните или лошото време. \r\n„Изисквания към рибарите има, има такива и по пътищата, но за съжаление, не се спазват особено. Разумът е най-важното нещо, както в морето, така и на пътя“, каза още Янчев. Той добави, че рибарите не бива да рискуват живота си само заради мрежите уловена риба. \r\nМария ГЕОРГИЕВА", "date": "2018.09.26", "title": "Димитър Янчев, Сдружение „Морски сговор“: Рибарите не бива да рискуват живота си заради мрежите уловена риба"}
{"url": "http://www.focus-news.net/news/2018/09/26/2571420/targovishte-74-godishna-zhena-e-postradala-pri-katastrofa-na-pat-ii-51-byala-popovo-loznitsa-v-rayona-na-km-46.html", "text": "74-годишна жена е пострадала при катастрофа на път II-51 Бяла - Попово - Лозница в района на км 46. Това съобщиха от  ОДМВР - Търговище . Сигналът за инцидента е подаден около 13.10 часа вчера. На път II-51 Бяла - Попово - Дралфа - Лозница км 46+727, при завой наляво към Попово от земен път на вилната зона на града, лек автомобил „Форд Фиеста“, управляван от правоспособен водач И.В. на 81 г., включвайки се в движението по път II-51, е отнел предимството на движещ се с несъобразена с пътните условия скорост- пътят е бил в ремонт, в посока от гр. Бяла към гр. Попово лек автомобил „Опел Вектра“ с разградска регистрация, управляван от правоспособния водач А.А. на 47 г. от с. Трапище. В резултат на настъпилото пътно-транспортно произшествие возеща се на предна дясна седалка в лекия автомобил „Форд Фиеста“ 74-годишна годишна жена от гр. Попово е настанена в МБАЛ - Търговище с фрактура на дясно бедро, без опасност за живота й. На водачите на двата автомобила са взети проби за евентуално наличие на алкохол в издишания от тях въздух по надлежния ред – с техническо средство алкотест „Дрегер“, които са отрицателни. По случая е образувано досъдебно производство по описа на РУ - Попово.", "date": "2018.09.26", "title": "Търговище: 74-годишна жена е пострадала при катастрофа на път II-51 Бяла - Попово - Лозница в района на км 46"}
{"url": "http://www.focus-news.net/news/2018/09/26/2571418/predsedatelyat-na-ns-tsveta-karayancheva-balgariya-shte-prodalzhi-da-podkrepya-evropeyskata-integratsiya-na-cherna-gora-i-e-gotova-da-spodeli-svoya-opit-v-pregovorniya-protses.html", "text": "България ще продължи ангажирано да подкрепя европейската интеграция на Черна гора и е готова да сподели своя опит в преговорния процес. Това заяви председателят на Народното събрание Цвета Караянчева на среща с председателя на Комисията по европейска интеграция на парламента на Черна гора Адриян Вуксанович, съобщиха от пресцентъра на  Народното събрание . Парламентарна делегация, водена от Вуксанович, е на официално посещение в България по покана на председателя на Комисията по европейски въпроси и контрол на европейските фондове Кристиан Вигенин.  \r\n„Отношенията между България и Черна гора се развиват изключително успешно\", отбеляза по време на разговора Цвета Караянчева. Тя поздрави черногорските парламентаристи за напредъка на тяхната страна по пътя към членство в ЕС и благодари за участието им във форумите от Парламентарното измерение на Българското председателство на Съвета на ЕС. „Освен, че беше приоритет на нашето председателство, европейската интеграция на страните от Западните Балкани е тема, по която България ще продължи да работи\", подчерта председателят на Народното събрание.  \r\nПредседателят на Комисията по европейска интеграция на парламента на Черна гора Адриян Вуксанович изрази благодарност за последователната позиция на България в подкрепа на европейската интеграция на Черна гора. „За нас тя е изключително важна\", подчерта той. „Ние знаем, че имаме да направим много неща по пътя към членство в ЕС и сме готови да осъществим необходимите реформи\", отбеляза Адриян Вуксанович.  \r\n„Предстои днес в София да подпишем протокол за сътрудничество между Комисията по европейски въпроси и контрол на европейските фондове на Народното събрание и Комисията по европейска интеграция на парламента на Черна гора\", подчерта Адриян Вуксанович. Той уточни, че с това българският парламент се нарежда сред първите три, с които законодателната институция на Черна гора има подписани документи за интензивен парламентарен обмен и сътрудничество в областта на европейската интеграция.  \r\nВ разговора в Народното събрание участваха заместник-председателят на парламента Явор Нотев и председателят на групата за приятелство България – Черна гора в Народното събрание Петър Петров.  \r\nПо-рано черногорските парламентаристи бяха поздравени в пленарната зала на Народното събрание. В българския парламент те се срещнаха и с народните представители от Групата за приятелство България – Черна гора.", "date": "2018.09.26", "title": "Председателят на НС Цвета Караянчева: България ще продължи да подкрепя европейската интеграция на Черна гора и е готова да сподели своя опит в преговорния процес"}
{"url": "http://www.focus-news.net/news/2018/09/26/2571423/api-ogranicheno-e-dvizhenieto-po-severnata-skorostna-tangenta-v-posoka-botevgrad-ot-nuleviya-kilometar-do-km-9-zaradi-remontni-deynosti.html", "text": "До 7 октомври ще е ограничено движението в посока Ботевград по Северната скоростна тангента от нулевия километър до 9-ти км. Това съобщиха от пресцентъра на  Агенция „Пътна инфраструктура“ . Временната организация на движението е поради извършването на гаранционни ремонтни дейности, които са за сметка на изпълнителя. Ограничението е за участъка от пътен възел „Западна дъга“ до пътен възел „Ботевградско шосе“ (от км 0+000 до км 9+200). Необходимо е шофьорите да карат внимателно и да спазват поставената сигнализация.  \r\nОт 9 октомври до 20 октомври ще бъде ограничено движението в посока Калотина в участъка от пътен възел „Чепинско шосе“ до пътен възел „Ботевградско шосе“ (от км 0+000 до км 9+200). \r\nПо време на ремонтните дейности трафикът ще бъде пренасочен по път II-18 Софийски околовръстен път.", "date": "2018.09.26", "title": "АПИ: Ограничено е движението по Северната скоростна тангента в посока Ботевград от нулевия километър до км 9 заради ремонтни дейности"}
{"url": "http://www.focus-news.net/news/2018/09/26/2571419/veliko-tarnovo-esenniyat-dyal-na-kampaniyata-dvizhi-se-i-pobedi-zapochva-s-pohod-ot-veliko-tarnovo-do-park-ksilifor.html", "text": "Есенният дял на кампанията „Движи се и победи“ започва с поход от Велико Търново до парк Ксилифор. Тя ще се проведе в периода 29 септември – 20 октомври с традиционните три етапа. Това съобщи пред журналисти д-р Диляна Вачкова, главен експерт в Дирекция „Социални дейности и здравеопазване“ в Общината, предаде репортер на  Радио „Фокус“ – Велико Търново . \r\n„Паралелно с похода ще се проведе и спортно туристическия празник. На 6 октомври сме планирали втория етап, който ще бъде село Беляковец – Преображенски манастир – Велико Търново и на 20 октомври планираме третия етап, който ще е  малко по-различен и отдавна не сме го правили, маршрутът ще е от село Присово до парк Ксилифор“, обясни д-р Вачкова. \r\nПроявата се организира за осемнадесета поредна година от РЗИ – Велико Търново, Община Велико Търново, Туристическо дружество „Трапезица 1902″ и Младежки дом – Велико Търново, и преминава под егидата на председателя на Великотърновския общински съвет. \r\n„Движи се и победи“ стартира през есента на 2001 година в рамките на програма СИНДИ и оттогава досега са проведени 34 кампании, с общ брой участници 17 996 деца, ученици и възрастни хора, в т.ч. и 393 семейства. Най-голяма активност е регистрирана при учениците на възраст до 14 години. Това обобщи д-р Светлана Моминска от Регионалната здравна инспекция във Велико Търново. \r\n„Съгласно регламента на кампанията, в нея могат да участват всички желаещи лица от община Велико Търново, които преминат пеша съответния туристически маршрут поне в едната посока и на финала му се регистрират чрез попълване на специален формуляр за участие. За тези, които не познават маршрутите, ще бъдат осигурени водачи на групи, с определени място и час на тръгване.  \r\nНаградите на кампанията са спортни и туристически принадлежности. За голямата награда, която по традиция е велосипед, ще се състезават всички участници, преминали и трите обявени туристически маршрути. Пет награди са определени за отделните възрастови групи: 4-10 години, 11-19 години, 20 – 45 години, 46 – 64 години и над 65 години. За тях ще се състезават всички участници, преминали най-малко 2 от обявените 3 туристически маршрута“, посочи д-р Моминска. Тя допълни, че за  поощрителната награда ще се надпреварват всички участници, преминали само един маршрут в кампанията. Наградата на Председателя на Великотърновския общински съвет ще бъде присъдена на училище от община Велико Търново с най-масово участие в кампанията. Всички участници в кампанията на възраст до 29 години имат шанс да спечелят наградата на Регионалния координатор на Министерството на младежта и спорта. Наградата на Младежки дом - Велико Търново ще получи най-активният участник в спортно-туристическия празник в парк Ксилифор. Тегленето на жребия за наградите в есенния дял ще се състои на 26 октомври в РЗИ – Велико Търново, в присъствието на организаторите на кампанията и средствата за масова информация. \r\nВ рамките и на трите похода, на крайните пунктове, за всички желаещи туристи, ще бъдат организирани образователни занимания с тематика превенция на тютюнопушенето, безопасност на движението и здравословно хранене. \r\nПо време на кампанията ще бъдат разпространени здравно-образователни материали за поведенческите фактори на риска за здравето и профилактиката на хроничните незаразни болести, а за всички участници, по желание, ще бъде осигурено измерване на кръвно налягане. \r\nМария НЕДЕВА", "date": "2018.09.26", "title": "Велико Търново: Есенният дял на кампанията „Движи се и победи“ започва с поход от Велико Търново до парк Ксилифор"}
{"url": "http://www.focus-news.net/news/2018/09/26/2571424/dobrich-obshtiyat-broy-na-noshtuvkite-vav-vsichki-mesta-za-nastanyavane-v-oblastta-e-narasnal-s-18-prez-yuli-v-sravnenie-sas-sashtiya-period-na-minalata-godina.html", "text": "Общият брой на нощувките във всички места за настаняване в областта е нараснал с 1,8% през юли в сравнение със същия период на миналата година. Това съобщи Илга Иванова, главен експерт в отдел „Статистически изследвания – Добри“ към Териториално статистическо бюро - Североизток, предаде кореспондент на  Радио „Фокус” – Варна . През отчетния период в област Добрич са функционирали 172 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 12.5 хил., а на леглата - 29.6 хиляди. Сравнителен анализ на данните през последните три години показва относително еднакъв ръст на българските граждани и увеличение на чуждестранните. От последните преобладават румънските, следвани от немските, руските и норвежките туристи. В показателя „други места за краткосрочно настаняване“ са обхванати вилни и туристически селища, хостели, къщи за гости, бунгала, почивни домове, хижи, частни квартири и апартаменти и други места за краткосрочно настаняване. Общата заетост на леглата в местата за настаняване през юли 2018 г. се увеличава с 5.4 процентни пункта в сравнение със същия период на 2017 г., като достига 78.4%. Приходите от нощувки през юли 2018 г. достигат 41 845.3 хил. лв., като приходите от български граждани са 16.6% от всички приходи, а от чужди граждани - 83.4%. \r\nЖулиета НИКОЛОВА", "date": "2018.09.26", "title": "Добрич: Общият брой на нощувките във всички места за настаняване в областта е нараснал с 1,8% през юли в сравнение със същия период на миналата година"}
{"url": "http://www.focus-news.net/news/2018/09/26/2571426/varna-nyama-postapvali-signali-v-oblastta-vav-vrazka-s-obyaveniya-zhalt-kod-za-silen-vyatar.html", "text": "По оперативна информация на Областната дирекция на МВР през последното денонощие във Варна няма постъпили сигнали за инциденти във връзка със силния вятър, предаде репортер на  Радио „Фокус“ – Варна . Валежите са били краткотрайни и също не са създали проблеми в отделните населени места в региона, допълниха от Областна администрация. Всички населени места са с нормално електрозахранване и водоподаване. Не са отчетени проблеми и при водоемите в областта. Реките Камчия и Провадийска на територията на областта са в коритата си. През изминалите 24 часа от общините не е постъпвала информация за аварийни ситуации по язовирните стени и съоръженията към тях. Силният вятър в нощта срещу вторник предпазна ограда на строителен обект в близост до Юнашкия салон е съборена въпреки тежестта на обезопасителните плоскости. Няма данни за щети или пострадали хора. Към момента пристанището и летището във Варна функционират нормално. Всички пристанища са отворени за маневриране на плавателни съдове. Поривите са най-силни в района на пристанище Варна-Запад – 11 метра в секунда. Според прогнозата на Националния институт по метеорология и хидрология днес ще духа север-североизточен вятър като поривите могат да достигнат до 18 - 22 м/с. Вълнението на морето е 3 - 4 бала \r\nДиана СТОЕВА", "date": "2018.09.26", "title": "Варна: Няма постъпвали сигнали в областта във връзка с обявения жълт код за силен вятър"}
{"url": "http://www.focus-news.net/news/2018/09/26/2571425/veliko-tarnovo-obshtina-svishtov-za-treta-godina-shte-osiguri-topal-obyad-za-nuzhdaeshti-se-vazrastni-i-sotsialno-slabi-hora-po-povod-praznitsite-na-grada.html", "text": "Във връзка с предстоящите празници на града „Свищовски лозници“, по инициатива на кмета Генчев и с грижа към своите жители, Община Свищов за трета поредна година осигурява празничен обяд на нуждаещите се възрастни и социално слаби хора, съобщиха от пресцентъра на  Общината . На 28 септември от 12.00 часа, пред църквата „Света Троица” в Свищов ще бъде раздаден обядът на всички граждани в неравностойно положение. Той ще включва: топла свинска супа, ориз със зеленчуци, наденица, кюфте, кебапче и хляб. \r\nВсички възрастни и социално слаби жители, които желаят да се възползват от празничния обяд, трябва да си носят съдове, в които да им бъде сервирана храната, за да я занесат в домовете си.", "date": "2018.09.26", "title": "Велико Търново: Община Свищов за трета година ще осигури топъл обяд за нуждаещи се възрастни и социално слаби хора по повод празниците на града"}
{"url": "http://www.focus-news.net/news/2018/09/26/2571427/dobrich-v-hudozhestvenata-galeriya-shte-se-provede-grazhdanski-dialog-badeshte-na-kohezionnata-politika-na-es-dobrich-v-evropa-kakvo-sledvai-na-28-septemvri.html", "text": "В Художествената галерия ще се проведе граждански диалог „Бъдеще на Кохезионната политика на ЕС“ - „Добрич в Европа - какво следва?!“ на 28 септември. Това съобщи Геновева Друмева, управител на Областния информационен център (ОИЦ) в Добрич, който продължава своята дейност по проект на Общината, предаде кореспондент на  Радио „Фокус” – Варна . Гражданският диалог е част от обща инициатива на всички информационни центрове в България, наречена „Бъдеще на Кохезионната политика на ЕС“. Целта е привличане на жителите на област Добрич за участие в отворен дебат за приноса и потенциала на политиката за сближаване на Европейския съюз, възможностите и специфичните нужди от инвестиции в отделните региони. През следващия програмен период 2021-2027 България ще получи за Кохезионна политика чрез Европейските фондове близо 9 млрд. евро. Националната инициатива на мрежата от 28 информационни центъра е посветена на дебатите за Многогодишната финансова рамка (МФР) 2021-2027 г. и регламентите за новия програмен период, заедно с отбелязването на 30 годишнината на Кохезионната политика на Европейския съюз. На събитието са поканени кметовете на всички общини в Добричка област, представители на медиите, потенциални и настоящи бенефициенти по програмите, представители на бизнеса, местните власти, на неправителствения и граждански сектор и на академичната общност от област Добрич. Съпътстващи представителни щандове с материали на Областния информационен център – Добрич, Enterprise Europe Network – Добрич и Информационния център на ЕС ще допълнят осведомеността на присъстващите за европейските фондове, политиките и институциите на Европейския съюз. \r\nЖулиета НИКОЛОВА", "date": "2018.09.26", "title": "Добрич: В Художествената галерия ще се проведе граждански диалог „Бъдеще на Кохезионната политика на ЕС“ - „Добрич в Европа - какво следва?!“ на 28 септември"}
{"url": "http://www.focus-news.net/news/2018/09/26/2571429/plovdiv-poslanikat-na-sasht-erik-rubin-i-kmetat-ivan-totev-napraviha-parva-kopka-na-detska-ploshtadka-na-episkopskata-bazilika-na-filipopol.html", "text": "Посланикът на САЩ Ерик Рубин и пловдивският кмет Иван Тотев направиха първа копка на детска площадка на Епископската базилика на Филипопол, предаде репортер на  Радио „Фокус“ - Пловдив . Съоръжението, което ще бъде изградено в зоната край Голямата базилика е дарение от Електроразпределителното дружество в Пловдив. На копката присъстваха още Крис Матлън – председател на Борда на директорите на Фондация „Америка за България“ и председателят на УС на ЕВН България Робърт Дик. Посланикът отбеляза, че е много щастлив, че има възможност заедно с Фондация „Америка за България” да подкрепи този проект за възстановяването на една от най-ранните християнски Базилики в България. „Постиженията на Фондация „Америка за България” за 10-годишната им работа в България е нещо, с което се гордеем”, каза още Ерик Рубин. Той припомни, че Фондацията не работи само по този проект. Първият неин проект в Пловдив е Малката Базилика. \r\n„За мен е привилегия да ви приветствам на това прекрасно място, трансформиращо се с всеки изминал ден”, каза кметът на Пловдив Иван Тотев. „От позиция на времето може да осъзнаем с какво се захванахме с воля, постоянство и тежки политически решения. Но резултатите са толкова впечатляващи, че си е заслужавало”, добави Тотев. \r\nОбщина Пловдив и Фондация „Америка за България” са основни инвеститори в реставрацията на най-големия раннохристиянски храм, открит в България. Всеки поотделно допринася по над 8 млн. лева, за да бъде Базиликата на Филипопол съхранена за идните поколения и за да остане жива част от града. От началото на проекта през 2015 година досега стотици доброволци са помогнали за разкриването и съхранението на мозайките на Базиликата. \r\nЦветана ТОНЧЕВА", "date": "2018.09.26", "title": "Пловдив: Посланикът на САЩ Ерик Рубин и кметът Иван Тотев направиха първа копка на детска площадка на Епископската базилика на Филипопол"}
{"url": "http://www.focus-news.net/news/2018/09/26/2571430/ministar-petya-avramova-mrrb-dade-zelena-svetlina-na-proekti-za-3-mlrd-lv.html", "text": "2019 г. ще бъде ключова за пътното строителство в България. Министерството на регионалното развитие и благоустройството даде „зелена\" светлина на проекти за близо 3 млрд. лв., чиято реализация ще продължи. Това каза регионалният министър Петя Аврамова на Осмия дискусионен форум „Строителството през 2019 г. – перспективи и предизвикателства“, съобщиха от пресцентъра на  Министерство на регионалното развитие и благоустройството . \r\nТоп приоритет на министерството остава безопасността на пътната инфраструктура. В момента Агенция „Пътна инфраструктура“ извършва инвентаризация на магистралите, първокласните, второкласните и третокласните пътища в страната. На базата на обобщен доклад ще бъдат направени анализ и разчет за необходимите средства. От няколко месеца в МРРБ се работи по завишаване на гаранционните срокове за пътищата и магистралите. „Ще бъдем безкомпромисни към качеството на изпълнение\", каза министър Аврамова. \r\nТя очерта големите инфраструктурни проекти на 2019 г. Приоритет на правителството остава АМ „Хемус“. В момента се работи активно по два нови участъка от магистралата, а до края на годината се  очаква да бъдат обявени обществените поръчки за още две отсечки – от пътен възел „Боаза“ до разклона за Плевен и Ловеч с дължина 52 км и останалите около 85 км до връзката с пътя Русе-Велико Търново. Така в рамките на следващите месеци щe бъдат обявени обществени поръчки за строителството на още 137 км от АМ „Хемус“. \r\nГодината ще бъде ключова и за изграждането на АМ „Струма“. Агенция „Пътна инфраструктура“ вече обяви обществените поръчки за строителство на най-тежкия участък - през Кресненското дефиле в посока София. Продължава работата по трасето от Кресна до Сандански, което се очаква да е готово до края на строителния сезон, както и на участъка Благоевград - Крупник. Работата край Благоевград е все още спряна заради откритото древно селище край с. Покровник. МРРБ очаква становището на Специализирания експертен съвет за опазване на недвижимото културно наследство и ще се съобрази с него, посочи министърът. \r\nПрез 2019 г. ще има напредък и по още четири ключови проекта: скоростният път „Видин-Ботевград“ и магистралата „Русе-Велико Търново“, с която са тясно свързани проектът за нов мост на р. Дунав край Русе и тунелът под връх Шипка. Има политическа воля тези проекти, заедно с АМ “Черно море“ и тунела под Петрохан, да бъдат реализирани чрез публично-частно партньорство. Общата им прогнозна стойност е над 3 млрд. лв., каза министър Аврамова. \r\nНови възможности за бизнес откриват и проектите по Оперативна програма „Региони в растеж“ 2014-2020 г. През 2019 г. по ОПРР ще бъдат в изпълнение над 400 инфраструктурни проекта, включително големите проекти на общините Столична, Пловдив, Варна, Бургас, Русе, Стара Загора и Плевен. Те са за подобряване на градската среда, транспорта и пътната инфраструктура. Ще бъдат обновени 53 училища, детски градини и университети в София, 16 образователни обекта, включително 2 университета, в Пловдив, 20 обекта във Варна, 18 в Бургас, 12 в Русе. В община Враца  ще се модернизират училища и детски градини, както и филиалът на Медицинския университет в София -  „Проф. д-р Иван Митев“.  \r\nГолеми са предизвикателства във ВиК отрасъла, където със средства по Оперативна програма „Околна среда 2014-2020 г.“ ще се изграждат обекти за над 1 млрд. лв.  \r\nПроцедурата за кандидатстване е вече открита, подготвени са и формулярите за кандидатстване. Има готовност тръжните процедури да бъдат обявени в началото на 2019 г.  \r\nМинистър Аврамова апелира за максимална мобилизация при изпълнение на проектите. Нека страната ни бъде една голяма строителна площадка, на която, както и досега - под светлината на прожекторите, се строят пътища, тунели и мостове, разкрасяват се градовете ни, модернизират се българските училища. „А МРРБ ще бъде не само лоялен партньор на бизнеса, но и безпристрастен коректив\", каза министърът. \r\nМинистър Аврамова определи предстоящите проекти като голямо предизвикателство за строителния бранш на среща, която проведе по-късно днес с президента на Европейската асоциация на строителната индустрия Кйетил Тонинг, председателя на Управителния съвет на Камарата на строителите в България инж. Илиян Терзиев, почетния председател инж. Симеон Пешов и Любомир Качамаков – член на Управителния съвет на камарата и вицепрезидент на европейската асоциация. Пред гостите тя подчерта доброто партньорство между МРРБ и КСБ и посочи, че камарата е член на Консултативния съвет в областта на проектирането, строителството, инвестиционния процес, жилищната политика, енергийната ефективност, регионалното развитие и стратегическото планиране. Кйетил Тонинг запозна министъра с дейността на асоциацията и обърна внимание, че нейните членове подготвят мнения и становища, които представят пред Европейската комисия.", "date": "2018.09.26", "title": "Министър Петя Аврамова: МРРБ даде „зелена“ светлина на проекти за 3 млрд. лв."}
{"url": "http://www.focus-news.net/news/2018/09/26/2571422/ombudsmana-maya-manolova-zashto-pri-edna-i-sashta-tsena-na-prirodniya-gaz-spryamo-2015-g-imame-nad-20-uvelichenie-na-tsenata-na-parnoto.html", "text": "Защо при една и съща цена на природния газ спрямо 2015 година имаме над 20 процента увеличение на цената на парното. Това каза омбудсманът Мая Манолова по време на обсъждане на доклада за цената тока, предаде репортер на  Агенция „Фокус“ . „Очаквано по-голямата част от топлофикациите са доволни от доклада и предложението на КРЕВР за повишаване на цените на топлоенергията Те виждат интересите си защитени, каквото са поискали са го получили. Не можем да кажем това за гражданите. Докладът е постен откъм аргументи. Той противоречи на правилника за работата на КЕРВ, защото докладите трябва да съдържат експертни оценки и анализи за решаване“, коментира Манолова.  \r\nТя подчерта, че заедно с екипа си е изготвила анализ на публично известни факти, като е съпоставила цената на природния газ и парното през 2015 г. и сега предложените цени. Омбудсманът посочи, че през 2015 г. синьото гориво е струвало 484.26 лв. за хиляди куб. метра, а цената на парното - 73.98 лв. за мегават часа. Сега цената на природния газ е в размер на 456.65 лв. за хиляди куб. метра и с добавените разходи за пренос и достъп, цената става като тази през 2015 г. Същевременно, ценовото предложение за „Топлофикация София“ е 92.80 лв. за мегават часа, което означава над 20% увеличение при инфлация от 5%. \r\nПо думите й явно практиката на КЕВР е при всяко повишение на цените на газа да вдига и цените на парното и топлата вода. Но при обратната ситуация, когато природният газ поевтинява да не намаля цената на парното.  \r\n„Такъв пример имаше точно преди една година – през октомври 2017 г., когато цената на природния газ беше намалена близо с 8%, а цената на парното остана същата. Това се е случвало и в други ценови периоди, което очевидно е и било аргумент за КЕВР да посочи в свой доклад от април 2017 г., че надвзетите суми през изминалия ценови период от разликата в цената на природния газ за „Топлофикация София“ са в размер на 18 млн. лв.“, аргументира се омбудсманът.  \r\n„Защо при една и съща цена на природния газ спрямо 2015 година имаме над 20% увеличение на цената на парното? Като омбудсман съм притеснена и настоявам за аргументи защо трябва да се увеличи цената на парното или преразглеждане на това решение“, коментира Манолова.", "date": "2018.09.26", "title": "Омбудсмана Мая Манолова: Защо при една и съща цена на природния газ спрямо 2015 г. имаме над 20 %  увеличение на цената на парното"}
{"url": "http://www.focus-news.net/news/2018/09/26/2571432/poslanikat-na-sasht-erik-rubin-shte-podpomognem-vazstanovyavaneto-na-tsarkvata-sv-yoan-v-nesebar-i-grobnitsite-na-sveta-sofiya.html", "text": "Ще подпомогнем възстановяването на църквата „Св. Йоан” в Несебър и Гробниците на света София. Това каза посланикът на САЩ Ерик Рубин при старта на изграждането на детска площадка на Епископската базилика на Филипопол, предаде репортер на  Радио „Фокус“ - Пловдив . Рубин добави, че едно от нещата, с които се гордее, е възможността да подпомага възстановяването на културното наследство на България. „През ноември ще имаме възможността да подпомогнем възстановяването на църквата „Св. Йоан” в Несебър”, добави посланикът. По думите му Американското посолство подкрепя и възстановяването на други културни обекти като Гробниците на света София. „Всички тези обекти напомнят за богатата и дълбока история и култура на страната ви”, каза още Ерик Рубин. „За нас, като приятели, е удоволствие да ви помогнем за възстановяването на това наследство”, добави американският посланик. \r\nРубин отправи специални поздрави към кмета и областното ръководство на Пловдив за волята им по отношение развитието на културното богатство на града. \r\nЦветана ТОНЧЕВА", "date": "2018.09.26", "title": "Посланикът на САЩ Ерик Рубин: Ще подпомогнем възстановяването на църквата „Св. Йоан” в Несебър и Гробниците на света София"}
{"url": "http://www.focus-news.net/news/2018/09/26/2571436/izvestiya-rusiya-yuzhna-koreya-rusiya-i-severna-koreya-vodyat-pregovori-za-sazdavane-na-zhelezopatna-mrezha.html", "text": "В рамките на тристранното сътрудничество Руската федерация, Република Корея и Корейската народно-демократична република преговарят да създадат железопътна и енергийна мрежа, която да свърже Корейския полуостров с Евразия, съобщава  вестник „Известия“ .   \r\nПроектът е обсъждан между 11 и 13 септември на Източния икономически форум във Владивосток. Там премиерът на Южна Корея  Ли Нак-йон е заявил, че „ако се осъществи, той ще допринесе значително за мира и просперитета на цяла Евразия“. Според него обаче, за да се случи това, е необходимо да се реши въпросът със санкциите срещу КНДР.  \r\nНа Междукорейската среща на върха, състояла се през април т. г., Сеул и Пхенян са се договорили да обединят и модернизират железопътните мрежи на двете страни. Присъединяването на Република Корея към Организацията за сътрудничество в железопътния сектор през юни 2018  подготви почвата за напредък в тази област.  \r\nИзвестно е намерението на южнокорейския президент Мун Дже-ин да развива тясно сътрудничество със съседните държави, включително и с Русия, за създаване на „Съвместно дружество на железниците в Източна Азия“.  Отначало в него трябва да се включат шест държави  от региона - Република Корея, КНДР, Русия, Китай, Япония и Монголия, плюс САЩ. Така ще се активира икономическото сътрудничество, търговският обмен и ще се даде шанс  да се изгради обща система за мир и сигурност в Североизточна Азия, информира руският „Известия“.", "date": "2018.09.26", "title": "„Известия“ (Русия): Южна Корея, Русия и Северна Корея водят преговори за създаване на железопътна мрежа"}
{"url": "http://www.focus-news.net/news/2018/09/26/2571434/kyustendil-regionalniyat-istoricheski-muzey-shte-bade-domakin-na-natsionalnata-nauchna-konferentsiya-muzeynite-i-arhivni-fondove-mesta-na-pamet.html", "text": "Регионалният исторически музей ще бъде домакин на националната научна конференция „Музейните и архивни фондове – места на памет”. Това съобщи за  Радио „Фокус” – Кюстендил  Валентин Дебочички, директор на музея. Научната конференция, която ще бъде и с международно участие, ще се проведе от 4 до 6 октомври в града. Тя ще представи богатството на музейните фондове и архиви. След успешното провеждане на две научни конференции на тема „Музейните и архивни фондове – места на памет. Представяне на богатството на музейните фондове и архиви от Югозападна България”, в които със свои доклади и съобщения са участвали близо 60 специалисти от музеите и архивите в Югозападна България, тази година научната изява излиза извън границите на региона. Конференцията е насочена към всички музейни и архивни специалисти в Република България – историци, етнолози, археолози, архивисти, консерватор-реставратори, уредници в природонаучните отдели, отдел „Фондове” и други. Няма хронологични и тематични ограничения за научните съобщения и доклади. \r\nВенцеслав ИЛЧЕВ", "date": "2018.09.26", "title": "Кюстендил: Регионалният исторически музей ще бъде домакин на националната научна конференция „Музейните и архивни фондове – места на памет”"}
{"url": "http://www.focus-news.net/news/2018/09/26/2571435/pazardzhik-teatralnata-piesa-kral-yubyu-shte-bade-predstavena-v-peshtera.html", "text": "Сатиричната пиеса „Крал Юбю“ на Алфред Жари ще бъде представена в Пещера. Това съобщиха за  Радио „Фокус“ – Пазарджик  от Читалище „Развитие“ в Пещера. Спектакълът  представя образа на Крал Юбю, създаден през 1885 г. от Алфред Жари като пародия на шекспировия „Макбет“. В едноименната постановка той осмива самозабравилите се от алчност и властолюбие хора. Какво се е променило след 120 години по-късно публиката ще научи днес от 18.00 часа на сцената на читалище „Развитие“. Режисьор на сатирата е Иво Игнатов – Кени, драматург – Добрин Добрев – Додо, а сценограф – Ваня Стефанова. В ролите са актьорите Валерия Минева, Ива Великова, Мария Драшкова, Ивелин Кръстев, Добрин Добрев – Додо, Ивайло Иванов и Иво Игнатов – Кени. Проектът на представлението е реализиран с финансовата подкрепа на Министерство на културата.", "date": "2018.09.26", "title": "Пазарджик: Театралната пиеса „Крал Юбю“ ще бъде представена в Пещера"}
{"url": "http://www.focus-news.net/news/2018/09/26/2571438/pazardzhik-katastrofa-mezhdu-dva-leki-avtomobila-e-stanala-na-bul-balgariya-nyama-postradali.html", "text": "Катастрофа между два леки автомобила е станала на бул. „България“, няма пострадали. Това съобщи за  Радио „Фокус“ – Пазарджик  говорителят на ОДМВР Мирослав Стоянов. Той обясни, че при инцидента няма пострадали, нанесени са само материални щети. „Причина за катастрофата е неспазване на дистанция от втория автомобил, който се е ударил в задната част на първия. Водачите не са употребили алкохол, двамата са правоспособни“, коментира Стоянов и напомни на шофьорите да се движат със съобразена скорост и да спазват дистанция. \r\nВаня НИКОЛОВА", "date": "2018.09.26", "title": "Пазарджик: Катастрофа между два леки автомобила е станала на бул. „България“, няма пострадали"}
{"url": "http://www.focus-news.net/news/2018/09/26/2571440/zapochva-podgotovkata-za-organizirane-na-balgarska-izlozhba-v-tsentara-za-moderno-izkustvo-zhorzh-pompidu-v-parizh.html", "text": "Започва подготовката за организиране на българска изложба в Центъра за модерно изкуство „Жорж Помпиду“ в Париж, а сътрудничеството с Музея „Лувър“ ще продължи с представянето на изкуството по българските земи от периода XVI-XVIII в. Това стана ясно по време на срещи на министъра на културата Боил Банов в Париж в края на миналата седмица, съобщиха от пресцентъра на  Министерство на културата . Той разговаря с Жан-Люк Мартинез и Бернар Блистен, директори на двете водещи културни институции във Франция – Музеят „Лувър“ и Центърът за модерно и съвременно изкуство „Жорж Помпиду“.  \r\nБернар Блистен предложи съвместно с творби на видни творци от България същевременно да се представи и историческият аспект на монументалното творчество у нас, като сподели, че е бил силно впечатлен от това, което е видял в НДК и в Националната галерия по време на посещението си в България. Той съобщи още, че планират да направят и голяма ретроспективна изложба на Кристо.  \r\nОт своя страна министър Банов посочи, че очаква засилване на диалога между Националната галерия и център „Помпиду“, като изтъкна, че очаква не само срещи между дейци на изкуствата и културата, но и обучения на специалисти. „Смисълът не е просто да съберем интересни работи, които да предоставим на Помпиду, смисълът е в крайна сметка да установим трайни, дългосрочни контакти, да разменяме идеи, да разменяме визии за света, за изкуството, да работим и да се обогатяваме взаимно“, заяви Боил Банов. \r\nЦентърът за модерно и съвременно изкуство „Жорж Помпиду“ е създаден през 1977 г. и България за първи път ще се представи със своя голяма изложба.  \r\nНа срещата с директора на Лувъра Жан-Люк Мартинез беше обсъден третият етап от сътрудничеството между Музея „Лувър“ и българската страна – перспективата за организиране на изложба, която да представи културни ценности от България от периода XVI-XVIII в. Разговорът се проведе в топла приятелска атмосфера, в личния кабинет на Жан-Люк Мартинез.  \r\n„Гордост е да сме отново тук, да правим съвместно още много проекти/изложби, знакови като събития от културния календар на двете страни”, каза министър Боил Банов и подчерта, че в Париж винаги сме се радвали на радушен прием.  \r\n„Не съм голям специалист по средновековна история на Източна Европа, но съм изключително доволен, че Вашето Преславско съкровище е при нас и се радва на голямо внимание от страна на нашите публики”, сподели директорът на Лувъра.  \r\nЖан-Люк Мартинез изрази готовност да подкрепи развитието на археологията на остров „Св. Кирик и Юлита“, както и проекта за откриване на огромен музеен комплекс на археологията и подводната археология.  \r\nРазговорите за третата поред изложба в Лувъра ще продължат през декември, по време на откриването на изложбата “Аполония Понтийска - по стъпките на археолозите, колекции от Лувъра и музеите в България” в София.", "date": "2018.09.26", "title": "Започва подготовката за организиране на българска изложба в Центъра за модерно изкуство „Жорж Помпиду“ в Париж"}
{"url": "http://www.focus-news.net/news/2018/09/26/2571421/evropeyskiyat-savet-za-vanshni-otnosheniya-promyanata-na-granitsite-na-kosovo-shte-dovede-do-nasilie.html", "text": "Промяната на границите на Косово ще доведе до насилие, се казва в поверителен доклад, изготвен за нуждите на Европейския съвет за външни отношения, пише прищинският ежедневник „Коха диторе“, предава  скопското електронно издание „МКД“ . \r\nДокладът, копие от който е видян от представители на косовския вестник, съдържа три страници и е подготвен от Норберт Рьотген, настоящият председател на комисията по външни работи в германския парламент и Робърт Купър, бивш надзорник в техническия диалог между Белград и Прищина, въз основа на разговори с посланиците на някои европейски страни в Прищина. \r\nВ документа се казва, че президентът на Косово Хашим Тачи е започнал да губи подкрепа от чуждестранните наблюдатели на Косово, докато противници на неговата идея за промяна на границите и размяна на територии са премиерът Рамуш Харадинай, председателят на парламента Кадри Весели и опозиционното движение „Самоопределение“. \r\nРьотген и Купър, съгласно инфорамацията на прищинския ежедневник, посочват, че заради различията в позициите на страните за размяната на територии, европейските посланици, с които са разговаряли авторите са единни в позицията си, че корекцията на границите не може да се осъществи по мирен път и че това би подтикнало сърбите да се изселят от Косово. \r\n„Коха диторе“ предава още, че в заключението на доклада се констатира, че двете идеи – формирането на Общност на сръбските общини (ОСО) и визовата либерализация за Прищина – са мъртви. \r\nПревод и редакция:", "date": "2018.09.26", "title": "Европейският съвет за външни отношения: Промяната на границите на Косово ще доведе до насилие"}
{"url": "http://www.focus-news.net/news/2018/09/26/2571437/kyustendil-montirani-sa-darenite-ot-prof-ivan-gavrilov-mramorni-plochi-s-tekstove-ot-voynishka-kletva-i-ot-boyniya-marsh-na-13-ti-pehoten-rilski-polk.html", "text": "Монтирани са мраморните плочи с текстове от войнишка клетва и от бойния марш на 13-ти пехотен Рилски полк, предаде репортер на  Радио „Фокус” – Кюстендил . Двете мраморни плочи, дарени на Община Кюстендил от професор Иван Гаврилов, са поставени от двете страни на паметника „Булаир”. Самият паметник е издигнат в памет на загиналите Балканските войни и в Първата световна война, в памет на загиналите в боевете рилци. Текстът на войнишката клетва гласи: „Вярвам в Бог, във вечната му правда, вярвам в освобождението на поробените братя. Вярвам във възкресението на Велика България. Амин!“. Тази войнишка клетва е произнасяна от българските бойци в началото на миналия век. Плочата има посвещение „На град Кюстендил – Военната столица на България. 14.Х.1915 – 29.IХ.1918”. Втората плоча е с първия и последния куплети от марша на 13-ти пехотен Рилски полк : \r\n„Рилци полетяхте в боя \r\nС устрем смел неустрашим \r\nИ посрещнахте с песни \r\nВрага ваш непримирим”. \r\n„Боят бой, а Бог свидетел \r\nХвала РИЛЦИ, хвала вам \r\nС лаври си чела покрихте \r\nА тиранина – със срам”. \r\nНа плочата е изписано, че текстът е подпоручик А. Манолов, а музиката е на Н. Атанасов. На 29 септември в градинката пред паметника на загиналите в Балканските войни и Първа световна война, ще бъдат открити самите плочи. Тържествената церемония ще започне с молебен за упокоение на починалите кюстендилци в Първата световна война. \r\nВенцеслав ИЛЧЕВ", "date": "2018.09.26", "title": "Кюстендил: Монтирани са дарените от проф. Иван Гаврилов мраморни плочи с текстове от войнишка клетва и от бойния марш на 13-ти пехотен Рилски полк"}
{"url": "http://www.focus-news.net/news/2018/09/26/2571439/plovdiv-zatrudneno-e-administrativnoto-obsluzhvane-na-grazhdani-v-sektor-patna-politsiya.html", "text": "От 13.30 часа днес и затруднено административното обслужване на граждани в сектор „Пътна полиция“. Това съобщи за  Радио „Фокус“ - Пловдив  говорителят на ОДМВР. Причината за това е забавяне в работата на една от информационните системи. Работи се по отстраняването му.", "date": "2018.09.26", "title": "Пловдив: Затруднено е административното обслужване на граждани в сектор „Пътна полиция“"}
{"url": "http://www.focus-news.net/news/2018/09/26/2571442/burgas-obshtinskiyat-savetnik-ot-gerb-yuliyan-stankov-organizira-priemen-den-na-27-septemvri.html", "text": "Общинският съветник от ГЕРБ - Бургас Юлиян Станков ще има приемен ден с граждани на 27 септември 2018 г. от 16.30 часа в централата на партията в Бургас (ул. „Конт Андрованти” 5). Това съобщиха от пресцентъра на  ПП ГЕРБ . Юлиян Станков е член на постоянната Комисия по бюджет и финанси, както и на постоянната комисия по международно сътрудничество, оперативни програми и неправителствени организации. \r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.09.26", "title": "Бургас: Общинският съветник от ГЕРБ Юлиян Станков организира приемен ден на 27 септември"}
{"url": "http://www.focus-news.net/news/2018/09/26/2571444/gd-granichna-politsiya-poradi-tehnicheski-problem-e-zatrudnena-obrabotkata-na-vsichki-litsa-i-mps-vlizashti-i-izlizashti-ot-stranata.html", "text": "Поради технически проблем от 13.00 часа е затруднена обработката на всички лица и МПС, влизащи и излизащи от страната. Това съобщиха от пресцентъра на  ГД \"Гранична полиция\" . По данни към 14.00 часа, трафикът е интензивен на изход за товарни автомобили на граничните контролно-пропускателни пунктове (ГКПП) \"Дунав мост-Русе\", \"Дунав мост-Видин\", \"Кардам\" и \"Оряхово\" на българо-румънската граница. Временно е преустановена дейността на фериботната линия на ГКПП \"Свищов-Зимнич\".  \r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове.", "date": "2018.09.26", "title": "ГД \"Гранична полиция\": Поради технически проблем е затруднена обработката на всички лица и МПС, влизащи и излизащи от страната"}
{"url": "http://www.focus-news.net/news/2018/09/26/2571443/deputatite-prieha-na-parvo-chetene-promeni-v-zakona-za-vissheto-obrazovanie-chrez-koito-se-predvizhda-po-aktivno-uchastie-na-rabotodatelite-v-obrazovatelniya-protses.html", "text": "Депутатите приеха на първо четене промени в Закона за висшето образование, чрез които се предвижда по-активно участие на работодателите в образователния процес, предаде репортер на  Агенция „Фокус“ . Предложението е на ГЕРБ и беше прието с 80 гласа „За“ и 11 въздържали се. Целта на законопроекта е осигуряване на по-добри и гъвкави условия за използване на знанията и възможностите на изявените специалисти от практиката при обучението на студентите и докторантите. \r\nНовите изменения предвиждат даване на възможност на 10 на сто от общия хорариум на учебните часове по учебен план в образователно-квалификационна степен „бакалавър“ и до 20% в образователно-квалификационна степен „магистър“ да могат да се провеждат от изявени специалисти от практиката, като преценката кой да бъде поканен и какви часове да получава се прави от съответния факултетен съвет. Работодателите се насърчават да изготвят и да внасят предложения за обновяване на учебните планове и програми. Представители на работодателите получават и правото да участват в постоянните комисии към Националната агенция за оценяване и акредитация. Новите промени предвиждат още в държавните комисии за провеждане на държавен изпити или за защита на дипломна работа да могат да участват и представители на работодателите. \r\nПо време на дебатите по законопроекта от ДПС посочиха, че намерението е добро, но буди леко недоверие, тъй като винаги има съмнение дали представителите на практиката и бизнеса биха били добри преподаватели. Според депутата Ерол Мехмед в закона трябва да се дадат по-точни критерии как ще бъдат избирани хората, които да участват в образователния процес. \r\nОт своя страна, „Обединени патриоти“ обясниха, че подкрепят законопроекта и не са съгласни с идеята за стриктна регламентация на специалистите, които ще бъдат включени в обучението. Народният представител доц. Милен Михов обясни, че българските университети са консервативно структурирани и в тях действат утвърдени механизми на работа, а чрез новите промени им се дава възможност за провеждане на по-атрактивна образователна политика. \r\nДепутатите от ПГ на „БСП за България“ уточниха, че се въздържат от подкрепата на законопроекта. Народният представител Николай Цонков обясни, че като представител на академичната общност смята, че университетите и в момента имат добра връзка с икономиката и бизнеса. „Такива общи предложения няма да подобрят системата на външното образование, а напротив – ще доведат до влошаване на проблема“, коментира Цонков. \r\nГЕРБ припомниха, че този законопроект идва след няколкомесечно публично обсъждане. Народният представител Таня Петрова посочи, че представители на университетите са съгласни с промените. \r\nЦветилена СИМЕОНОВА", "date": "2018.09.26", "title": "Депутатите приеха на първо четене промени в Закона за висшето образование, чрез които се предвижда по-активно участие на работодателите в образователния процес"}
{"url": "http://www.focus-news.net/news/2018/09/26/2571441/morskiyat-bransh-vav-varna-kam-deputatite-ot-bsp-za-balgariya-nuzhna-e-morska-strategiya-na-stranata.html", "text": "Народните представители от ПГ „БСП за България“ Георги Търновалийски, Васил Антонов, Иван Генов, Кольо Милев, Николай Тишев, Славчо Велков  и Борислав Гуцанов, председател на градския съвет на БСП – Варна, се срещнаха с Морската камара и Морския клъстер в Клуба на моряка във Варна. Това съобщиха от пресцентъра на  Националния съвет на БСП . На срещата експертите бяха запознати  с „Визия за България“. От Морската камара и Морският клъстер  представиха своите предложения пред депутатите от левицата. Като основен проблем беше изтъкната липсата на морска стратегия в страната.     \r\n„От години настояваме за морска стратегия. Няма европейска страна, граничеща с море, която няма такава. Ние сме единствените в Европа, които нямаме стратегия. Страна, която няма морска стратегия, не е морска страна.“ Това заяви капитан Богдан Богданов, председател на Българската морска камара. Като втори проблем беше посочена липсата на гаранционен фонд  за корабостроенето в България, който да е гарант пред банките, които подпомагат строежа на морските съдове. Решаването на този въпрос е посочено във „Визия за България“. Експертите в областта се обявиха срещу властовата централизация и апелираха за изместване на морската администрация във Варна, защото там има изключително много и подготвени експерти. Те добавиха още, че много малко кораби плават под български флаг. Проблем има и с изоставените кораби. Беше изтъкнато, че липсват спасителни кораби, а има само катери, които не могат да плават във вълнение над два морски бала, за да се издирват при спасителна операция пострадали в морето.  Като причина да се стигне до натрупването на толкова сериозни проблеми бяха изтъкнати несъвършенствата в родното законодателство. \r\nСпециалистите изразиха притеснение, че средното и висше образование вече не подготвя  експерти -  специалисти  в областта корабостроенето. В момента се търсят кадри от Турция и Украйна. „Във Варненска област няма нито една паралелка в училищата за заварчици, фрезисти, стругари. Това е абсурдно, защото скоро заводите ще спрат да работят, ако няма кадри“, категорични са те.  \r\nБорислав Гуцанов и народнит представители от левицата приеха предложенията им и се ангажираха те да залегнат във „Визия за България“. Депутатите от левицата Георги Търновалийски и Васил Антонов обясниха, че Визията е отворен документ за включване на предложения, които да променят страната ни към по-добро. Констатираха, че липсата на силна индустрия води до обезлюдяване на цели региони в страната. От Морската камара и морския клъстър благодариха на домакина за добрата комуникация и поискаха регулярни срещи.", "date": "2018.09.26", "title": "Морският бранш във Варна към депутатите от „БСП за България“: Нужна е морска стратегия на страната"}
{"url": "http://www.focus-news.net/news/2018/09/26/2571445/varna-meditsinskiyat-universitet-v-grada-shte-otbelezhi-evropeyskata-nosht-na-uchenite-na-28-septemvri.html", "text": "На 28 септември от 17.30 часа в двора на Медицински университет - Варна ще започне Европейската нощ на учените. Това съобщиха от пресцентъра на  МУ - Варна . Дискусионни клубове, демонстрации, игри с публиката, научно кино, фотоизложби и конкурси са част от програмата на събитието. На 28 септември София, Пловдив, Стара Загора, Русе, Варна, Бургас и Созопол, заедно с европейските градове, участващи в проекта, ще представят на публиката своята програма.  \r\nВъв Варна събитията за Нощта на учените ще бъдат и в Музея по история на медицината, Юнашки салон и Военноморския музей. За първи път тази година в инициативата ще участват и филиалите на МУ - Варна в Шумен и Велико Търново. \r\nТазгодишното издание на Европейската нощ на учените, имащо за цел да популяризира дейността на учените и  ролята на науката за обществото, е посветено на приноса от научните изследвания и иновациите за запазване на културното наследство. Във фокуса на събитията ще бъде и темата за насърчаване на културните и творческите индустрии и ключовата роля на изследователите в тези процеси. \r\nЕвропейска нощ на учените 2018 се осъществява в рамките на проект K-TRIO 3 („Researchers in knowledge triangle\"), финансиран от Европейския съюз по програмата за научни изследвания и иновации „Хоризонт 2020\", „Дейности Мария Склодовска-Кюри”.", "date": "2018.09.26", "title": "Варна: Медицинският университет в града ще отбележи Европейската нощ на учените на 28 септември"}
{"url": "http://www.focus-news.net/news/2018/09/26/2571446/blagoevgrad-nad-100-uchastnitsi-shte-vzemat-uchastie-v-sastezanieto-po-leka-atletika-koeto-shte-se-provede-v-grada-na-29-septemvri.html", "text": "Над 100 участници ще вземат участие в състезанието по лека атлетика, което ще се проведе в Благоевград. Това съобщиха от пресцентъра на  Общината . Спортната проява ще бъде открита на 29 септември от 10.00 часа в Спортен интернат „Пирин“. Очаква се да пристигнат гости и от Македония, които да се включат в турнира „Децата на Благоевград“. Състезателите ще мерят сили на дължина 60 метра и 100 метра. В спортната инициатива са включени смесена щафета и дълъг скок. Паралелно със състезанието СК „Джордан“ отбелязва и своя 25-и рожден ден. Организатори на събитието са клуб по лека атлетика „Джордан“ и Община Благоевград. Състезанието има за цел да насочи вниманието на младите хора към спорта. То ще продължи през целия ден, като в него ще се включат участници от различни възрастови групи. Развитието и популяризирането на спорта е сред основните приоритети в политиката на Община Благоевград. През последните години се наблюдава сериозен ръст на спортуващите в общинските спортни бази. Благоевград е сред малкото общини, които предоставят базите, общинска собственост за безвъзмездно ползване от спортните клубове.", "date": "2018.09.26", "title": "Благоевград: Над 100 участници ще вземат участие в състезанието по лека атлетика, което ще се проведе в града на 29 септември"}
{"url": "http://www.focus-news.net/news/2018/09/26/2571448/varna-bezplaten-obuchitelen-seminar-hristiyanskite-semeyni-tsennosti-sreshtu-hazarta-shte-se-provede-v-grada.html", "text": "Безплатен обучителен семинар на тема „Християнските семейни ценности срещу хазарта“ ще се проведе в Духовно-просветния център „Св. Архангел Михаил“ във Варна от 09.30 часа на 29 септември. Това стана ясно на пресконференция, предаде репортер на  Радио „Фокус“ – Варна . Лекциите ще са с продължителност до 16 часа. Лектори ще са протойерей Георги Фотакиев, свещеноиконом Василий Шаган и психологът от Центъра за духовно обгрижване на наркозависими в квартал „Аспарухово“ Емилия Бойчева. Кампанията ще се проведе в две части – обучителна и тренинг. Тренингът ще е на 6 октомври от 9.30 часа отново в Духовно-просветния център „Св. Архангел Михаил“. Лектори ще са Милена Петрова – православен психолог и Павел Павлов – психолог. Втората част ще по-късно и през октомври продължи в пет храма от Варненска и Великопреславска митрополия. Членове на сдружението, преминали обучението, ще направят беседи в храмовете „Св. Цар Борис Михаил“ в квартал „Аспарухово“, „Св. Атанасий“, „Св. Пророк Илия“ във Варна, „Св. Великомъченик Димитрий Солунски“ в Белослав и „Успение Богородично“ в село Тополи, обясни управителят на Сдружение „Отвори очи“ Наталия Шулика. „Хазартната зависимост разрушава семейства, прави хората абсолютно неконтролируеми, но въпреки това православната вяра може да помогне“, коментира отец Василий Шаган. Според отец Георги Фотакиев, методът на работа със зависими към хазарта е сходен с този при пристрастените към наркотици. По думите му обаче случаите обикновено са много комплицирани и в процеса на работа с тези хора се откриват и други зависимости. Кампанията „Християнските семейни ценности срещу хазарта“ се реализира за поредна година в партньорство между местната Дирекция по превенции, Варненската и Великопреславска митрополия и Сдружение „Отвори очи“. По информация на организаторите през следващата година инициативите ще са насочени към зависимостта към новите дроги. \r\n„Много от хората, залитащи към хазарта, не осъзнават, че проблемът има пряка връзка с други зависимости – към алкохол или наркотици. В подобни ситуации семейството може да окаже подкрепа, но и да идентифицира проблема по-рано“, коментира д-р Борислав Станчев от Дирекция „Превенции“ в Община Варна. По думите му досега в във Варна не е правено проучване колко точно са хората с този проблем. Според специалиста, обаче, по-ценно би било проучване на личния опит на хората със зависимост.   \r\n„Трябва да се изучат поведенческите модели, нагласите и съпътстващите проблеми, защото другите зависимости допълнително усложняват ситуацията“, коментира д-р Станчев. Според него преди години подобна тенденция е наблюдавана и при пациенти, злоупотребяващи с кокаин, които паралелно са развивали алкохолизъм. По думите му същата връзка съществува и при амфетаминозависимите. Много от тях отиват в игралните зали за забавление, но твърде бързо губят контрол, тъй като вече са станали зависими от психоактивните вещества. „Важно е да се отбележи, че зависимите към хазарта започват да пият алкохол, за да намалят тревожността. Аз съм имал няколко пациенти, зависими към хазарт, които впоследствие прибягват и към наркотични вещества“, каза още специалистът. Той добави, че темата тепърва трябва да бъде широко дискутирана в обществото. В това отношение, според него, работата на ниво „семейство“ е от голямо значение. \r\nПротойерей Георги Фотакиев от храма „Св. Цар Борис“ в квартал „Аспарухово“ заяви, че в последните години във Варна се забелязва сериозна тенденция все повече наркозависими да прибягват към игралните зали. Най-често това са хора, които имат зависимост от амфетамини. Според свещеника, който от години работи с употребяващи наркотици младежи, голяма част от хората с този проблем не осъзнават и другите си зависимости. По думите му подходът в работата със залитащите към хазарта е сходен с този при зависимите от хероин. Той коментира, че досега в Центъра към храма е имало фрапиращи случаи на хора, които са стигали до лудост и крайности заради склонността си към залаганията и даде за пример мъж, проиграл срещу сума пари собственото си дете и съпругата си. Според Отец Георги най-често търсещите помощ в Центъра в „Аспарухово“ са такива, които са изгубили големи суми пари, а семействата им са се отказали от тях. „Много тежък е кръстът около семейството на тези хора. Излизат много скрити, незнайни залагания, запори на сметки. Често тези хора с хазартна зависимост са над средното ниво на интелигентност“, коментира още той. Според свещеника от чисто християнска гледна точка няма приемлив хазарт. „Христос казва: Шест дни работи. А в Стария завет е казано: С пот на челото си вади хляба“, припомни Отец Фотакиев. \r\nПсихологът Емилия Бойчева отбеляза, че много често хората, развиващи зависимост към хазарта, имат и склонност да залитат към алкохола или наркотиците. В Православния център за духовно обгрижване на наркозависими в квартал „Аспарухово“ във Варна обаче наскоро са имали случай на мъж, стигнал до проблема в резултат на работохолизъм. Специалистът е един от лекторите, които ще се включат в предстоящия семинар на тема „Християнските семейни ценности срещу хазарта“. „Този човек няма други пороци, но страда от така наречената социално приемлива зависимост – работохолизъм. По принцип зависимостите са болест на контрола. При него има много сериозен проблем с пускането на контрола“, обясни психологът. Според нея залитането към хазарта в такива случаи се случва, защото единственото място, на което тези хора могат да си позволят да изгубят контрол е именно в игралната залата. Обикновено това са личности, склонни към висока тревожност и страх от несправяне, от разминаване с очакванията на другите, обясни още специалистът. \r\nДиана СТОЕВА", "date": "2018.09.26", "title": "Варна: Безплатен обучителен семинар „Християнските семейни ценности срещу хазарта“ ще се проведе в града"}
{"url": "http://www.focus-news.net/news/2018/09/26/2571449/stara-zagora-detskiyat-spektakal-veseli-nebivalitsi-shte-bade-predstaven-v-park-artileriyski-po-povod-praznika-na-grada-na-5-oktomvri.html", "text": "Детският спектакъл „Весели небивалици“ ще бъде представен в парк „Артилерийски“ по повод празника на града на 5 октомври. Това съобщиха от пресцентъра на  Община Стара Загора . Спектакълът ще се проведе на 28 септември от 17.00 часа в парк „Артилерийски“. \r\nС много игри и състезания, фокуси, забавни илюзии и жонглиране ще зарадват децата организаторите от Театър ПАН. Ще има детска дискотека с любими песни и танци с помпони, клоунадни скечове и етюди. \r\nПо време на представлението ще има викторина. Организира се и томбола с много награди. Най-голямата сред тях е скутер, но има още десет по-малки награди - детски столчета, плюшени кукли и др. Водещ  ще бъде клоунът Цанко (Панайот Цанев), който ще покаже различни фокуси и илюзии на децата. Детските песни, танци и жонглиране са под ръководството на Снежина Цанева.  \r\nВсички присъстващи ще могат да се забавляват с песни, игри и състезания, фокуси, танци, конкурси и сладки изненади с Арт бонбони. Предвидено е и специално грим ателие за желаещите.  \r\nВходът за празника е свободен.", "date": "2018.09.26", "title": "Стара Загора: Детският спектакъл „Весели небивалици“ ще бъде представен в парк „Артилерийски“ по повод празника на града на 5 октомври"}
{"url": "http://www.focus-news.net/news/2018/09/26/2571450/montana-zadarzhan-e-izvarshitelyat-na-grabezha-na-vazrastno-semeystvo-v-selo-belotintsi.html", "text": "Задържан е извършителят на грабежа на възрастно семейство в село Белотинци. Това съобщиха от пресцентъра на  МВР . Днес около 10.00 часа криминалисти от РУ - Монтана и Участък „Огоста” са задържали 26-годишен от област Видин, криминално проявен и осъждан. Незабавните оперативно-издирвателни действия са предприети по сигнал от тази нощ - около 2.00 часа в дома на 84-годишна жена и 91-годишен мъж в монтанското село Белотинци влязъл непознат и поискал пари. След като семейството отказало, той взел намиращ се наблизо нож и заплашил възрастните, посягайки към тях с хладното оръжие. Нападателят отнел от жилището 210 лева, сим карта и нож с дървена дръжка.  \r\nВ резултат на бързите полицейски действия извършителят е арестуван часове след грабежа. Наложена му е полицейска мярка за задържане за срок до 24 часа. Работата по случая продължава в рамките на образуваното досъдебно производство под наблюдението на Окръжна прокуратура - Монтана.", "date": "2018.09.26", "title": "Монтана: Задържан е извършителят на грабежа на възрастно семейство в село Белотинци"}
{"url": "http://www.focus-news.net/news/2018/09/26/2571451/stara-zagora-obshtinata-zapochva-vtori-priem-na-dokumenti-za-asistirana-reproduktsiya-ot-1-oktomvri.html", "text": "На 1 октомври от 9.00 часа в зала 216 на Община Стара Загора започва втори прием на документи за финансово подпомагане на процедури по асистирана репродукция на съпрузи и лица, живеещи на съпружески начала. Това съобщиха от пресцентъра на  Общината . Входирането в администрацията на нужната документация може да се прави всеки работен ден от 9.00 часа до 12.30 часа, а крайният срок е 15 октомври в 12.30 часа.  \r\nДвойките с репродуктивни проблеми, живущи на територията на Община Стара Загора, могат да получат финансово подпомагане на процедури и дейности по асистирана репродукция със средства, предвидени в общинския бюджет. Съгласно Правилника един път годишно в рамките на текущата година, при условие, че не са одобрени за финансово подпомагане от други фондове за същия период и за същата процедура.  \r\nВсички критерии, както и необходимите формуляри, са публикувани в сайта на Община Стара Загора, в секция Обявления на Общински съвет  . \r\nНа заседанието си през юли, Общинският съвет взе решение за подпомагане на кандидатствалите за финансова помощ 25 двойки с по 2 хил. лева, но в гласувания Бюджет на Общината за асистирана репродукция остават още средства. Това е и причината да бъде обявен втори прием на документи.", "date": "2018.09.26", "title": "Стара Загора: Общината започва втори прием на документи за асистирана репродукция от 1 октомври"}
{"url": "http://www.focus-news.net/news/2018/09/26/2571431/inzh-svetoslav-glosov-api-rabotim-po-izgrazhdaneto-i-podgotovkata-na-strategicheski-proekti-za-severna-i-severozapadna-balgariya.html", "text": "През тази и през 2019 г. основните ни задачи са свързани с продължаване на строителството на автомагистралите „Хемус“ и „Струма“, със стартирането на проектите Калотина - София, Видин - Ботевград, Русе - Велико Търново и довършването на обходния път на Габрово. Това каза председателят на Управителния съвет на Агенция „Пътна инфраструктура“ инж. Светослав Глосов пред участниците в Осмия дискусионен форум „Строителството през 2019 година - перспективи и предизвикателства“, съобщиха от пресцентъра на  АПИ . Инж. Глосов заяви, че успешното внедряване на тол системата за превозните средства над 3,5 тона от 16 август 2019 г. и на електронната винетка за леките автомобили от 1 януари догодина е кауза за целия екип на пътната администрация. С въвеждането на новия финансов модел ще се осигури в пъти по-голям ресурс за модернизиране на инфраструктурата, за нейното поддържане и изграждането на ключови пътни направления. \r\nПредседателят на УС на АПИ посочи, че в края на август е открита тръжната процедура на най-дългоочаквания и може би най-трудоемък като подготовка и изпълнение проект, свързан със строителството на АМ „Струма” през Кресненското дефиле. Срокът за подаване на офертите за лот 3.2 - платното за София в участъка между Крупник и Кресна, е през ноември. Инж. Глосов каза, че се надява в тръжната процедура за избор на изпълнител при изграждането на най-сложния участък от автомагистралата да участват редица български строителни компании. Той съобщи още, че до края на настоящия строителен сезон бъде готова отсечката от Кресна до Сандански и с това АМ „Струма“ ще се удължи с още 24 км. \r\nПредседателят на УС на АПИ запозна участниците във форума и с проектите, свързани с развитието на пътната инфраструктура в Северна и Северозападна България. В момента се изграждат близо 26 км от АМ „Хемус“. Работи се от двете страни на автомагистралата - в участъците между Ябланица и Боаза, и Белокопитово - Буховци в посока Търговище. Целта ни е цялата автомагистрала да е готова до 2024 г., подчерта инж. Глосов. Той съобщи още, че пътната агенция работи по подготовката и стартирането в кратък срок на търгове за общо 137 км от АМ „Хемус”. До края на годината ще бъде обявена обществена поръчка за строителство на 3 участъка с обща дължина близо 52 км за около 494 млн. лв. Първият участък е Боаза – Дерманци, вторият е Дерманци - Каленик, а третият е от Каленик до пресичането с път II-35 Плевен-Ловеч. Работи се и по подготовката на търговете за проектиране и строителство /инженеринг/ на още 3 участъка от АМ „Хемус“, с обща дължина 85 км за 700 млн. лв. Трите участъка са разположени между пресичането с път II-35 Плевен - Ловеч и кръстовището с път I-5 Русе - Велико Търново. \r\nУспоредно с доизграждането на „Хемус“ към Велико Търново планираме да започне и изграждането на автомагистралата „Русе – Велико Търново“, за да можем да се облекчи трафикът за Дунав мост и да се повиши пътната безопасност. Участъкът между Русе и Бяла е една от най-опасните отсечки в България с висока концентрация на тежки пътни инциденти, подчерта инж. Глосов. За съжаление плановете ни за откриване на тръжните процедури в момента са възпрепятствани от жалби на доклада за ОВОС пред Върховния админинтративен съд и делото е отложено за 26 октомври, каза председателят на УС на АПИ. \r\nКлючов проект за Северозападна България е направлението Видин - Ботевград, тъй като съществуващият първокласен път Е-79 отдавна не може да поеме трафика за Дунав мост ІI, отбеляза той. Изграждането на трасето ще започне от двата най-тежки участъка от Мездра до Ботевград и от Видин до Ружинци, които са общо 88 км. Това е малко повече от половината от общата дължина на направлението. Предстои стартирането на тръжните процедури за за участъка между Мездра и Ботевград. Инж. Глосов допълни, че важен обект, за който има финансиране чрез Механизма „Свързана Европа“ на ЕК е автомагистралата „Калотина - София“. Общата й дължина е 48 км. Изграждането й е разделено на три участъка. Единият от тях ще се финансира чрез Механизма „Свързана Европа“, а останалите два ще се изпълнят със средства от републиканския бюджет. Предстои подписването на договорите с избраните изпълнители за участъците между ГКПП „Калотина“ и Сливница. \r\nПред медиите инж. Глосов съобщи, че предстоят локални ремонти в участъка между Чирпан и Стара Загора на АМ „Тракия“, в който от началото на седмицата скоростта на движение заради неравности е ограничена до 90 км/ч. До началото на зимния сезон ще се извършат локални ремонти, а през следващата година ще се направи ремонт на отсечката, въведена в експлоатация през 2007 г., каза инж. Глосов. Той посочи, че за обновяването й ще са необходими сериозни средства и припомни, че за ремонта на 22 км от АМ „Тракия“ между 134-ти и 156-ти км, завършен преди началото на лятото, са вложени около 40 млн. лв. За следващите 30 км ще са нужни много повече средства, категоричен е инж. Глосов.", "date": "2018.09.26", "title": "Инж. Светослав Глосов, АПИ: Работим по изграждането и подготовката на стратегически проекти за Северна и Северозападна България"}
{"url": "http://www.focus-news.net/news/2018/09/26/2571453/tass-sasht-izteglyat-chast-ot-sistemite-za-pvo-peytriat-ot-blizkiya-iztok.html", "text": "САЩ изтеглят от Близкия Изток част от разположените там противоракетни (ПРО) и противовъздушни (ПВО) системи, за да концентрират усилията си над заплахите, които по мнението на американските експерти, идват от страна на Китай и Русия, съобщи в сряда вестник The Wall Street Journal, позовавайки се на източници от Пентагона, предава  ТАСС . \r\nЧетири батареи системи за ПВО „Пейтриът“ ще бъдат изтеглени от Йордания, Кувейт и Бахрейн, където са разположени в момента, през октомври. \r\nСпоред информацията от източниците на изданието, решението е взето от министъра на отбраната на САЩ Джеймс Матис в рамките на прегрупирането на силите и средствата на фона на новите заплахи. При това усилията на американските военни в ще бъдат фокусирани в по-малка степен върху близкоизточния регион и в по-голяма – над предполагаемите заплахи от страна на Русия и Китай, отбелязва WSJ. \r\nВъв вторник Матис заяви, че първостепенната заплаха за сигурността на САЩ идва от ядреното оръжие на Русия и в по-малка степен от Китай и Северна Корея. Министърът на отбраната изрази това мнение в рамките на реч във Военния институт в щата Вирджиния. \r\nПревод и редакция:", "date": "2018.09.26", "title": "ТАСС: САЩ изтеглят част от системите за ПВО „Пейтриът“ от Близкия Изток"}
{"url": "http://www.focus-news.net/news/2018/09/26/2571454/pazardzhik-nad-1-milion-leva-sa-danachnite-zadalzheniya-na-zhitelite-na-obshtina-peshtera-natrupani-za-6-godini.html", "text": "Над 1 милион лева са данъчните задължения на жителите на община Пещера, натрупани за 6 години, съобщи за  Радио „Фокус“ – Пазарджик  Стоян Йовчев, експерт в Общината. От 2012 г. до настоящия момент задълженията на физическите лица към Община Пещера възлизат на общо 282 267 лева. „Два пъти и половина повече са задълженията на фирмите – 689 019 лева. Извадката е за задължения над 300 лева, което означава, че сумата надхвърля милион. Друг пример за липсващи плащания е една уникална услуга, която пещерци ползват – поливната вода. Разходът за доставка на водата и поддръжка на водопреносната система надхвърля 40 000 лв. всяка година. За 2018 г. обаче са заплатени 8 000 лв., или само 20% от необходимата сума, за да функционира старата и амортизирана система на поливната вода“, уточни Йовчев. Общинската администрация е изпратила предупредителни писма до всички длъжници, което е довело до леко повишаване на плащанията, а следващата стъпка е принудително събиране на задълженията чрез съдия изпълнител. \r\nАлбена ЖИЛЕКОВА", "date": "2018.09.26", "title": "Пазарджик: Над 1 милион лева са данъчните задължения на жителите на община Пещера, натрупани за 6 години"}
{"url": "http://www.focus-news.net/news/2018/09/26/2571428/reuters-ot-teheran-posavetvaha-donald-tramp-da-spre-da-se-barka-v-blizkiya-iztok-ako-iska-evtin-petrol.html", "text": "Президентът на САЩ трябва да спре да се бърка в работите на Близкия Изток ако иска цената на петрола да спре да се покачва, заяви министърът на нефта на Иран Биджан Занганех в сряда, предава  Reuters . \r\n„Тръмп се опитва да намали значително износа на ирански петрол и същевременно да направи така, че цената на петрола да не се качва, но тези две неща не могат да се случат заедно“, заяви Занганех, според цитата на иранската агенция ISNA. \r\n„Ако иска да спре покачването на цената на нефта и пазара на петрола да не се дестабилизира, той трябва да спре своеволните и разрушителни намеси в работите на Близкия Изток и да спре да пречи на производството и износа на иранския нефт“, обясни министърът, като посочи, че именно американският президент, а не ОПЕК, е причинил скорошното поскъпване на суровината. \r\nБританската агенция припомня, че в рамките на речта си пред 73-ото Общо събрание на ООН, Тръмп отново отправи упреци към Организацията на държавите износителки на петрол, че нарочно поддържат високите цени на нефта и ги призова да увеличат добивите, за да се стабилизират цените. Освен това той обвини Иран, че сее хаос в региона и обеща нови санкции срещу Ислямската република. \r\nНа 4 ноември ще влезе поредния пакет санкции на САЩ срещу Иран, целящ да спре износа на петрол от страната, която е третият по големина производител в ОПЕК. \r\nПревод и редакция:", "date": "2018.09.26", "title": "Reuters: От Техеран посъветваха Доналд Тръмп да спре да се бърка в Близкия Изток ако иска евтин петрол"}
{"url": "http://www.focus-news.net/news/2018/09/26/2571447/kathimerini-gartsiya-zoran-zaev-ne-tryabva-da-yadosva-gartsite-za-da-bade-izgradena-os-atina-skopie-na-balkanite.html", "text": "Решаващият референдум за името в неделия в Македония е втората стъпка от процеса за нормализация на двустранните отношения между Атина и Скопие. Това може да се окаже изгодно и за двете страни, стига двете страни да направят правилните ходове. В края на краищата и Македония, и Гърция имат интерес да изградят ос на сътрудничество в сърцето на Балканския полуостров, пише в редакционен материал на  гръцкия вестник Kathimerini , представен без редакторска намеса. \r\nСлед подписването на Договора за името през юни и ако той бъде ратифициран от Македония, ще стигнем до третата стъпка – промяната на македонската Конституция. \r\nНо, за да бъде завършен цялостно процесът и да бъдат приложени всички аспекти от споразумението, включително приемането на Скопие в НАТО, трябва да бъде изпълнена и четвъртата част: Договорът трябва да бъде одобрен от гръцкия парламент. За да се случи това обаче ще бъдат нужни усилията на много различни фактори, включително на македонския премиер Зоран Заев, чието поведение в последно време не е в помощ на тези, които искат Гърция да ратифицира сделката. \r\nЗаев, лидер на страна, която потенциално може да е много близък партньор и съюзник на Гърция, трябва да знае, че неговите постоянни погрешни позовавания на „единствената Македония“ не допринасят за това, което трябва да бъде дългосрочната стратегическа цел на неговото правителство. Той много добре знае, че географския регион Македония е разделен основно между Гърция (50%), Македония (40%) и България (10%). \r\nПриемането на тази реалност е основа за допълващо се, а не антагонистично съвместно съществуване с Гърция, което може да е от огромна полза за неговата страна. Установяването на оста Атина – Скопие не само ще има стабилизиращ ефект върху традиционно променливия Балкански полуостров, но и ще повиши геополитическия и икономическия статут на Македония, която няма излаз на море. \r\nВ момента приоритетната цел на Заев е да убеди съгражданите си да одобрят споразумението на предстоящия референдум и това е разбираемо. Но той също трябва да има предвид още два параметъра: Първо, договорът трябва да бъде ратифициран и от гръцкия парламент и, второ, - което авторът вярва, че е дори по-важно – че двата народа ще трябва да съжителстват и да си сътрудничат на основата на това споразумение. \r\nАко той иска да разсее напрежението и да добие стратегически ползи от договора, премиера Заев трябва да внимава много да не отчужди гръцкия народ. Поддавайки се на това, което в своята всъщност е националистическа риторика, той прави несполучлив ход в грешната посока.  \r\nПревод и редакция:", "date": "2018.09.26", "title": "Kathimerini (Гърция): Зоран Заев не трябва да ядосва гърците, за да бъде изградена ос Атина – Скопие на Балканите"}
{"url": "http://www.focus-news.net/news/2018/09/26/2571457/blagoevgrad-granichni-politsai-ot-gpu-gotse-delchev-zadarzhaha-kriminalno-proyaven-s-545-tabletki-ekstazi-i-312-grama-tyutyun.html", "text": "Гранични полицаи от ГПУ – Гоце Делчев задържаха криминално проявен с 545 таблетки екстази и 312 грама тютюн. Това съобщи  говорителят на ГД \"Гранична полиция\" Лора Любенова . Вчера служителите на ГПУ - Гоце Делчев са провели специализирана полицейска операция. В землището на село Господинци е спрян за проверка лек автомобил „Форд“ с водач криминално проявения Али K. (на 34 г.). Под скоростния лост граничните полицаи са открили тайник с 545 таблетки, реагиращи при извършеният полеви наркотест на екстази и 312 грама нарязан тютюн. 34-годишният мъж е задържан в ГПУ - Гоце Делчев. По случая е образувано досъдебно производство.", "date": "2018.09.26", "title": "Благоевград: Гранични полицаи от ГПУ – Гоце Делчев задържаха криминално проявен с 545 таблетки екстази и 312 грама тютюн"}
{"url": "http://www.focus-news.net/news/2018/09/26/2571458/aktsenti-v-predavaneto-simitli-minalo-nastoyashte-i-badeshte-na-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. Новата учебна година за над 1000 ученици започна в Симитли. Какво се случи на 17 септември – темата ще обобщи колегата Натали Стефанова.  \r\nБрежански кестени в мед от билки, сладко от боровинки, къпини и малини могат да бъдат видени и опитани на световен форум в Торино, Италия. Продуктите се представят от сдружение „Хора и традиции” с помощта на Югозападно държавно предприятие – Благоевград. Повече за брежанските кестени ще ни разкаже Румяна Панова, председател на неправителствената организация „Хора и традиции”.  \r\nД-р Пламен Луканов, специалист-ревматолог, ще проведе комплексни профилактични прегледи за заболяването остеопороза в Център за социална рехабилитация и интеграция – Симитли. Кога ще се случи това, ще имате възможността да разберете в днешното ни издание. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. Очакваме и Вас, нашите слушатели, на телефоните в студиото: 0885 303 373 и 073/88-55-81, или на е-майл: pirin@focus-news.net. На посочените контакти може да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко, актуално, което се случва в Симитли и малките населени места на територията на общината. \r\nПредаването „Симитли – минало, настояще и бъдеще“ се излъчва на честотите на   всяка сряда ,от 15.00 до 16.00 часа, с водещ Ливия Нинова.", "date": "2018.09.26", "title": "Акценти в предаването „Симитли – минало, настояще и бъдеще“ на Радио „Фокус“ – Пирин"}
{"url": "http://www.focus-news.net/news/2018/09/26/2571433/redzhep-taiyp-erdogan-mirniyat-protses-za-siriya-ne-mozhe-da-prodalzhi-dokato-bashar-asad-e-na-vlast.html", "text": "Президентът на Турция Реджеп Таийп Ердоган заяви, че мирният процес за разрешаване на сирийския конфликт не може да продължи, докато президентът Башар Асад е на власт, а освен това съобщи, че изтеглянето на радикалните групировки от демилитаризираната зона в северозападната сирийска провинция Идлиб вече е започнало, пише  електронното издание на вестник Hurryiet . \r\nВ интервю пред Ройтерс на 25 септември в Ню Йорк, където турският президент участва в 73-ото Общо събрание на ООН, той бе категоричен, че е невъзможно сирийския мирен процес да продължи, докато президентът Башар Асад е на власт. \r\nВ интервюто Ердоган отново повтори, че не политиците, а турският съд ще реши съдбата на американския пастор Андрю Брънсън, чието арестуване по обвинение в тероризъм взриви отношенията между Анкара и Вашингтон. \r\nТурският лидер увери, че страната ще продължи да купува природен газ от Иран, независимо от американските санкции срещу Техеран. \r\nПревод и редакция:", "date": "2018.09.26", "title": "Реджеп Таийп Ердоган: Мирният процес за Сирия не може да продължи, докато Башар Асад е на власт"}
{"url": "http://www.focus-news.net/news/2018/09/26/2571452/ivan-ivanov-kevr-argumentirano-i-prozrachno-e-reshenieto-zatova-che-pri-edna-i-sashta-tsena-na-prirodniya-gaz-ima-nad-20-uvelichenie-na-tsenata-na-parnoto.html", "text": "Аргументирано и прозрачно е решението затова, че при една и съща цена на природния газ има над 20%  увеличение на цената на парното. Това каза пред журналисти председателят на КЕВР Иван Иванов, предаде репортер на  Агенция „Фокус“ . „Относно отправените упреци към Комисията вчера и днес за липсата на прозрачност при докладите, които се представят, искам ясно да заявя – поканих всички експерти на националния омбудсман да отидат в съответната дирекция и да се запознаят с данните на заявителите и да ги проверят. Второ беше заявено, че регулаторът е поканен за преговори с „Газпром“ относно промяна на условията на договора – това не е вярно. Регулаторът беше поканен да изрази становище пред ЕК по антитръстовото дело. Това го направихме през миналата година“, обясни Иванов. По думите му оттук нататък преговорите, които ще се водят за между доставчика „Газпром Експорт“ и „Булгаргаз“, КЕВР няма място в тези преговори по никаква причина. „Трето – това, което беше споменато от националния омбудсман, че при една и съща цена на природния газ цената на парното е с 20% по-висока има няколко основни причини, говореше се за „Топлофикация София“. „Топлофикация София“ през тези 3 години от 2015 ди 2018 г. извърши модернизация – подмяна на турбини на стойност 60 млн. лв. Това са инвестиционни разходи, които не могат да бъдат признати, защото това се прави, за да бъде подсигурено подаването на топлоенергия към потребителите. „Топлофикация София“ е потребител на природен газ и производител на топлинна и високоефективна електрическа енергия. В продължение на не малко години, до 2015 г., се изплащаше от хората данък „социално спокойствие“, което означава при повишаване на цената на природния газ да се задържа цената на топлинна енергия за няколко големи гарда у нас, а за сметка на това цялото население и бизнеса да плащат затова чрез сметката за електроенергия. Това е несправедливост. Няма да въведем това никога повече в действие“, коментира Иван Иванов. „На обяснението, че има 5% инфлация – да, това е така, но другите аргументи, които изтъкнах са много по-важни и съществени. По тази причина цената на топлинната енергия действително е по-висока с 20%. Когато излезе решението на КЕВР ще видите, че този път, за да има равнопоставеност, с един и същ процент се повишава цената както на топлинната енергия, така и на високоефективната електрическа енергия – с малко под 8% и за двата продукта на „Топлофикация““, заяви Иван Иванов. По думите му, ако всичко това се съпостави ще се види, че напълно прозрачно и аргументирано КЕВР е приел решението си.", "date": "2018.09.26", "title": "Иван Иванов, КЕВР: Аргументирано и прозрачно е решението затова, че при една и съща цена на природния газ има над 20%  увеличение на цената на парното"}
{"url": "http://www.focus-news.net/news/2018/09/26/2571460/blagoevgrad-v-politsiyata-sa-polucheni-signali-za-opiti-za-telefonni-izmami-na-teritoriyata-na-grada.html", "text": "В полицията са получени сигнали за опити за телефонни измами на територията на града. Това съобщиха от  ОДМВР - Благоевград . Получените сигнали са за това, че непознати лица, представящи се за полицейски служители въвеждат в заблуждение гражданите, като им търсят парични суми под предлог, че помагат за залавяне на телефонни измамници. \r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.  \r\nЗа  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.09.26", "title": "Благоевград: В полицията са получени сигнали за опити за телефонни измами на територията на града"}
{"url": "http://www.focus-news.net/news/2018/09/26/2571461/kmetat-na-plovdiv-ivan-totev-nie-imame-po-razlichna-kontseptsiya-za-razvitieto-na-letishteto-ot-tazi-na-darzhavata-s-ogled-na-mestnite-nuzhdi.html", "text": "Общината винаги ще работи за развитието на летище „Пловдив“ – с логистична, или финансова подкрепа, по всякакъв начин. Това каза пред журналисти кметът на Пловдив Иван Тотев, предаде репортер на  Радио „Фокус“-Пловдив . По думите му, въпреки многото опити на Министерството на транспорта, досега не е удовлетворено желанието на Общината за развитието на летище „Пловдив“. „Самото функциониране на летището зависи от политиките за развитието му, затова смятаме, че можем да бъдем полезни”, заяви още Тотев. Той посочи, че финансовите показатели на летището сочат, че в момента е на загуба с около 1 млн. лева. Това, според кмета, не е притеснително на фона на печалбата на Община Пловдив, която е в размер на 350 млн. лева. „Първата задача е как да оптимизираме дейността на летището и как да привличаме капитали. Смятаме, че това може да се направи по-оперативно с мисъл за местните нужди”, посочи Тотев. Фокус в оптимизирането на дейността ще е карго дейността му, както и развитие на пътническия поток. „Ние имаме малко по-различна концепция за развитието на летището от тази на държавата”, добави кметът на Пловдив.  \r\nСпоред Иван Тотев желанието на Община Пловдив е тя да има решаващ глас в управлението на аеропорта и всеки, който иска да инвестира в него, пак може да го направи, защото е друго, когато Общината покани някого да участва с инвестиции, още повече, когато вече има инструментариум за това, с изготвянето на Наредбата, която касае инвестиции клас „А” и клас „Б”. „Категорично заставаме зад втория кандидат за концесия на летището, можем да работим заедно”, каза още Иван Тотев, визирайки фирма „ПИМК” и отбеляза, че не разбира защо държавата се притеснява, след като няма да продава летището, а Общината може да бъде публичният партньор. \r\nИван Тотев поясни още, че \"бщината вече е изпратила до Министерството на транспорта решението на Общинския съвет, с което си иска летището. Очаква се да потърси и скорошна среща с новия министър на транспорта, на която да бъде поставен въпроса. „Каквото и да е решението на държавата, ще бъде добре и ние бихме се съобразили с него, ние винаги ще работим за подкрепа на летище „Пловдив”, каза още Иван Тотев. \r\nЦветана ТОНЧЕВА", "date": "2018.09.26", "title": "Кметът на Пловдив Иван Тотев: Ние имаме по-различна концепция за развитието на летището от тази на държавата, с оглед на местните нужди"}
{"url": "http://www.focus-news.net/news/2018/09/26/2571463/plovdiv-kmetat-na-asenovgrad-d-r-emil-karaivanov-pozdravi-vitseevropeyskiya-shampion-po-vdigane-na-tezhesti-georgi-yochev.html", "text": "Кметът на Община Асеновград д-р Емил Караиванов поздрави вицеевропейския шампион по вдигане на тежести Георги Йочев, съобщиха за  Радио „Фокус“-Пловдив  от Общината. Сребърният медалист бе удостоен от кмета с грамота за високото постижение в областта на спорта и подарък дървена пластика. Петнадесетгодишният вицешампион благодари на Община Асеновград за указаната подкрепа при заминаването си в Милано, Италия, където се проведе Европейското първенство. Благодари и на своя треньор Лъчезар Кишкилов, който е бил до него както по време на тренировките в България, така и на самото състезание. \r\nПо време на разговора кметът д-р Караиванов подчерта факта, че Асеновград има дългогодишни традиции в областта на тежката атлетика и утвърдени имена като Боянка Костова, Пламен Желязков, Метин Кадир и Васил Господинов. Техен личен треньор също е Лъчезар Кишкилов, който умее да работи с таланта на децата и да създава шампиони. \r\nГеорги Йочев е възпитаник на ПГ „Цар Иван Асен II”. Той се състезава в категория до 85 кг. Той завърши с двубой от 256 кг (111 и 145 – второ място и в двете движения).", "date": "2018.09.26", "title": "Пловдив: Кметът на Асеновград д-р Емил Караиванов поздрави вицеевропейския шампион по вдигане на тежести Георги Йочев"}
{"url": "http://www.focus-news.net/news/2018/09/26/2571459/shumen-chetiri-tela-sa-otkriti-v-chasten-imot-v-kaspichan.html", "text": "Четири тела са открити в частен имот в Каспичан. Това потвърди за  Агенция „Фокус“  говорителят на главния прокурор Румяна Арнаудова. Започнато е досъдебно производство. Според първоначалната версия става въпрос за убийство. На мястото на инцидента е окръжният прокурор на Шумен и следователи, които извършват оглед.  \r\nМариела РУСЕВА \r\nОчаквайте подробности", "date": "2018.09.26", "title": "Шумен: Четири тела са открити в частен имот в Каспичан"}
{"url": "http://www.focus-news.net/news/2018/09/26/2571464/daniel-panov-kmet-na-veliko-tarnovo-blagodarya-na-vsichki-koito-stanaha-chast-ot-tarzhestvata-za-nezavisimostta.html", "text": "Искрени благодарност и признателност на великотърновци и на всички институции, организации и сдружения, с които заедно организирахме и реализирахме богатата програма по повод 110-годишнината от Независимостта на България. Това каза кметът Даниел Панов, съобщиха от пресцентъра на  Общината . Събитията във Велико Търново зарадваха десетки хиляди наши съграждани и гости от страната и чужбина. \r\n„Благодаря на служителите на полицията и пожарната, на хората, грижещите се за обществения ред и сигурност, на Спешна помощ, на Националния военен университет и училищата, на екипа от общинската администрация, Регионалния исторически музей и Общинската агенция по туризъм, на Великотърновска Света митрополия и клуб \"Традиция\", на неправителствените организации и бизнеса.  \r\nБлагодарение на вашия професионализъм и отговорно изпълнение на ангажиментите Велико Търново за пореден път бе пример как и най-мащабните събития преминават спокойно и без напрежение. \r\nБлагодаря на всички великотърновци и гости – с вашето отношение Велико Търново е красив и спокоен европейски град\", каза още кметът Панов.", "date": "2018.09.26", "title": "Даниел Панов, кмет на Велико Търново: Благодаря на всички, които станаха част от тържествата за Независимостта"}
{"url": "http://www.focus-news.net/news/2018/09/26/2571462/shumen-izvanredniyat-brifing-vav-vrazka-s-ubiystvoto-v-kaspichan-shte-se-provede-na-myastoto-na-prestaplenieto.html", "text": "Извънредният брифинг във връзка с убийството в Каспичан ще се проведе на мястото на престъплението. Това съобщиха от  ОДМВР - Шумен . Брифингът ще се състои в град Каспичан на ул. \"Раковска\" 3. Ще присъстват административният ръководител на Окръжна прокуратура Шумен – Маргарита Георгиева, наблюдаващият прокурор – Румен Рачев и старши комисар Ялчън Расим – директор на ОДМВР - Шумен.", "date": "2018.09.26", "title": "Шумен: Извънредният брифинг във връзка с убийството в Каспичан ще се проведе на мястото на престъплението"}
{"url": "http://www.focus-news.net/news/2018/09/26/2571467/burgas-v-ekspotsentar-flora-shte-se-provede-rock-and-roll-vecher-s-grupa-goresht-pyasak.html", "text": "В Експоцентър \"Флора\" ще се проведе rock and roll вечер с група \"Горещ пясък\". Това съобщиха от пресцентъра на  Община Бургас . \r\nВ края на 50-те години на миналия век младият радиоводещ Алън Фрийд за първи път употребява понятието рокендрол - умелата и интересна смесица между ритъм енд блус, кънтри, блус, буги и джаз. Това е основополагащият жанр на рок музиката. Именно в тази приятна смесица ще ви представи група \"Горещ пясък\" от 18.00 часа днес в Експоцентър \"Флора\". За доброто настроение на меломаните ще се погрижат музикантите: Стефка Емилова - солист, Светослав Михайлов - китара и вокали, Георги Русев - бас и вокали и Атанас Миларов - ударни. \r\nВходът е свободен!", "date": "2018.09.26", "title": "Бургас: В Експоцентър \"Флора\" ще се проведе rock and roll вечер с група \"Горещ пясък\""}
{"url": "http://www.focus-news.net/news/2018/09/26/2571466/aktsenti-v-predavaneto-belovo-gradat-na-trite-planini-po-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и  Община Белово  ще продължим образователната тема и ще разговаряме с директора на Детска градина „Щурче“ в Белово – Ваня Стойнова, за историята и настоящето на детското заведение, за грижата и възпитанието на малките жители на общината.  \r\nВ предаването ще отделим минути и за работата по проект „Развитие на социалното предприемачество за подобрен достъп до заетост на уязвими групи в община Белово“. Колко са назначените в музейната сбирка „Атанас Хрисчев“ по този проект ще чуем от Севдалина Попова, старши експерт „Музейно дело“ в Общината. \r\nВъв втората част на предаването ще разговаряме с Ангел Стоев, старши специалист „Спортни бази и спорт за всички“, за предстоящото изкачване на връх Мальовица в Рила от туристи от Белово.  Предаването „Белово – градът на трите планини“ се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.09.26", "title": "Акценти в предаването „Белово – градът на трите планини“ по Радио „Фокус“ – Пазарджик"}
{"url": "http://www.focus-news.net/news/2018/09/26/2571468/greek-reporter-buryata-ksenofont-vrahletya-varhu-gartsiya-i-ostavi-feribotite-v-pristanishtata.html", "text": "Гръцката гранична служба обяви в сряда, че всички фериботни превози от пристанищата на Пирея, Лаврио и Рафиня до егейските острови са отменени заради силните ветрове, достигащи до 10 бала, предава  базираният в САЩ портал Greek Reporter . \r\nВластите призовават пътниците да се свържат с пристанищните власти и туристическите си агенции, за да разберат дали техния ферибот ще може да отплава по-късно през деня в сряда. \r\nЛиниите Рио – Антирио, Волос – Спорадските острови и Кавала – Тасос също са засегнати и фериботите или ще потеглят със закъснение, или са отменени. \r\nОбщините Тинос, Андрос и Миконос обявиха, че училищата ще останат затворени в сряда като превантивна мярка предвид очаквания проливен дъжд и силните ветрове. \r\nБурните пориви са създали проблеми и с прехвърлянето на бежанците от приемния център „Мория“ на Лесбос до Пирея във вторник. \r\nВ центъра на Атина силните ветрове са станали причина за повече от 30 обаждания за помощ от района на Атика заради паднали клони и цели дървета. \r\nПревод и редакция:", "date": "2018.09.26", "title": "Greek Reporter: Бурята „Ксенофонт“ връхлетя върху Гърция и остави фериботите в пристанищата"}
{"url": "http://www.focus-news.net/news/2018/09/26/2571456/shumen-v-rayonnoto-upravlenie-v-grada-shte-se-provede-izvanreden-brifing-vav-vrazka-s-izvarsheno-tezhko-kriminalno-prestaplenie-v-grad-kaspichan.html", "text": "В 16.00 часа в РУ - Шумен ще се проведе извънреден брифинг във връзка с извършено тежко криминално престъпление в град Каспичан. Това съобщиха от  ОДМВР - Шумен . Ще присъстват окръжният прокурор Маргарита Георгиева и ст. комисар Ялчън Расим, директор на ОДМВР - Шумен.", "date": "2018.09.26", "title": "Шумен: В Районното управление в града ще се проведе извънреден брифинг във връзка с извършено тежко криминално престъпление в град Каспичан"}
{"url": "http://www.focus-news.net/news/2018/09/26/2571470/pernik-mazh-e-zaginal-pri-katastrofa-mezhdu-lek-avtomobil-i-tir-na-patya-kyustendil-sofiya-prez-konyavska-planina.html", "text": "Възстановено е движението по пътя Кюстендил – София през Конявска планина, съобщи слушател на  Радио „Фокус” – Кюстендил . Преминаването на моторни превозни средства се извършва нормално. По данни на пресцентъра на Областна дирекция на МВР – Перник по-рано в района е станала катастрофа между лек автомобил и ТИР. При пътния инцидент е загинал водачът на лекия автомобил. \r\nВенцеслав ИЛЧЕВ", "date": "2018.09.26", "title": "Перник: Мъж е загинал при катастрофа между лек автомобил и ТИР на пътя Кюстендил – София през Конявска планина"}
{"url": "http://www.focus-news.net/news/2018/09/26/2571455/ivan-ivanov-kevr-neobhodimi-sa-oshte-50-mln-leva-za-da-se-obhvanat-vsichki-energiyno-uyazvimi-potrebiteli.html", "text": "Необходими са още 50 млн. лева, за да се обхванат всички енергийно уязвими потребители. Това каза пред журналисти председателят на Комисията за енергийно и водно регулиране Иван Иванов след заседанието на регулатора, на което бе обсъден доклада за цената на тока от 1 октомври, предаде репортер на  Агенция „Фокус“.   На въпрос дали е правено изчисление за социално поносимата цена за парното, както за водата, и дали хората ще могат да плащат сметките си след поскъпването на природния газ, Иванов отговори: „Няма нормативно основание за това, защото социално поносимата цена за водата се плаща от всички граждани в страната, от цялото население. Докато що се касае до топлинната енергия, тя се ползва и е заменяема. Някои може да ползва топлинна енергия, други – електрическа, трети - дърва и т.н. Докато водата е жизнен източник и там е определена социално поносима цена“. „Заедно с министър Петкова и представители на Главна дирекция „Енергетика“ още преди 2 години създадохме модел за енергийно уязвимите потребители, които да бъдат подпомогнати. По отношение на сегашните 90 милиона лева, които Министерството на труда и социалната политика отделя за такива помощи, е необходимо да се добавят още 50 милиона, за да се обхванат всички енергийно уязвими потребители. Това означава 140 милиона лева“, обясни Иванов. „За да се предпазят бедните домакинства реално, това е една опция, която се изисква и от решение на ЕК още от Директивата от 2009 година – че трябва при либерализацията на пазара да се предприемат мерки за защита на енергийно уязвимите потребители“, уточни той. „Защо не се прави – това не е въпрос към Комисията за енергийно и водно регулиране. КЕВР изпълни своята мисия като представи пълен набор от данни кои са най-необходимите уреди и какво трябва да се предвиди. Определили сме за енергийно уязвимите потребители, които ползват централно топлоподаване, добавката, която е 70% намаление на цената, да е 100 киловатчаса на месец. За тези, които нямат централно топлоподаване и им е необходим бойлер, е 150 киловат часа на месец. Всички това ние сме го предали, аз съм участвал в срещата на министър Петкова с Министерството на труда и социалната политика. От там нататък отговорностите са там, където са предадени тези документи“, коментира още Иван Иванов.", "date": "2018.09.26", "title": "Иван Иванов, КЕВР: Необходими са още 50 млн. лева, за да се обхванат всички енергийно уязвими потребители"}
{"url": "http://www.focus-news.net/news/2018/09/26/2571472/plovdiv-7-godishno-dete-e-blasnato-ot-lek-avtomobil-v-selo-rozino.html", "text": "7-годишно дете е блъснато от лек автомобил в село Розино. Това съобщиха от пресцентъра на  МВР . По първоначални данни вчера на кръстовище в селото лек автомобил „Сузуки“ блъснал неправилно пресичащата пътното платно 7-годишна пешеходка. След преглед в болница момиченцето е освободено за домашно лечение с охлузвания по краката. 65-годишният шофьор на колата е тестван с дрегер за алкохол, резултатът е отрицателен. Случаят е отработен от служители на РУ – Карлово.", "date": "2018.09.26", "title": "Пловдив: 7-годишно дете е блъснато от лек автомобил в село Розино"}
{"url": "http://www.focus-news.net/news/2018/09/26/2571471/haskovo-3-000-kasa-tsigari-bez-banderol-sa-izzeti-pri-proverka-na-lek-avtomobil-na-avtomagistrala-maritsa.html", "text": "3 000 къса цигари без бандерол са иззети от полицаи от РУ - Харманли при проверка на лек автомобил на автомагистрала „Марица“. Това съобщиха от пресцентъра на  МВР . Безакцизни 3 000 къса папироси са открити при проверка на лек автомобил, спрян на автомагистрала „Марица“ в посока от ГКПП „Капитан Андреево\" към Хасково. В колата, управлявана от 54-годишен мъж от областния град, са намерени кутиите цигари без бандерол. В автомобила е пътувала и 69-годишна жена, която заявила, че цигарите са нейна собственост. Предала ги е с протокол, съставен ѝ е акт по Закона за акцизите и данъчните складове.", "date": "2018.09.26", "title": "Хасково: 3 000 къса цигари без бандерол са иззети при проверка на лек автомобил на автомагистрала „Марица“"}
{"url": "http://www.focus-news.net/news/2018/09/26/2571465/ognyan-zlatev-predstavitelstvo-na-ek-evropeyskata-komisiya-predlaga-glasuvane-s-kvalifitsirano-mnozinstvo-po-vaprosite-za-vanshnata-politika-i-politikata-za-sigurnost-na-es.html", "text": "Европейската комисия предлага гласуване с квалифицирано мнозинство по въпросите за външната политика и политиката за сигурност на Европейския съюз. Това каза ръководителят на Представителството на Европейската комисия в България Огнян Златев, който представи съобщението на Европейската комисия „По-силен участник на световната сцена: по-ефективно вземане на решения за общата външна политика и политика на сигурност на ЕС“ по време на заседание на парламентарната комисия по външна политика, предаде репортер на  Агенция „Фокус“ . \r\n„Само преди 2 седмици Европейската комисия (ЕК) предложи начини за подобряване на присъствието на ЕС на световната сцена. Това би позволило на ЕС да влияе повече върху световните събития“, каза още Златев и посочи, че има няколко основни области, в които това би могло да бъде направено. \r\n„Единодушието пречи на ЕС да действа бързо и решително. Затова ЕК приканва лидерите на държавите-членки да постигнат съгласие за разширяване на приложното поле за гласуване с квалифицирано мнозинство в политиката за сигурност и във външната политика. Това ще доведе до взимането на по-ефективни решения“, посочи Златев и обясни, че част от европейските лидери са призовали за подобряване на гласуването. „Много важна роля в процеса ще има и България, която чрез народните представители ще може да участва в  него“, коментира той. \r\n„Моето мнение е, че трябва да се обединим около едно такова решение и да оставим на заден план всички други чисто национални съображения“, коментира Златев. \r\nЦветилена СИМЕОНОВА", "date": "2018.09.26", "title": "Огнян Златев, Представителство на ЕК: Европейската комисия предлага гласуване с квалифицирано мнозинство по въпросите за външната политика и политиката за сигурност на ЕС"}
{"url": "http://www.focus-news.net/news/2018/09/26/2571473/haskovo-41-godishen-mazh-ot-harmanli-e-zadarzhan-za-pritezhanie-na-58-kg-satsvetiya-kanabis.html", "text": "41-годишен мъж от Харманли е задържан за притежание на 5.8 кг съцветия канабис. Това съобщиха от пресцентъра на  МВР . Вчера полицаи от РУ - Харманли проверили дома му на улица „Васил Левски“. В къщата са намерени в процес на сушене съцветия със зеленикав цвят, които при полеви наркотест реагирали на канабис. Общото им количество е 5.8 кг. Криминалистите са образували бързо производство.", "date": "2018.09.26", "title": "Хасково: 41-годишен мъж от Харманли е задържан за притежание на 5.8 кг съцветия канабис"}
{"url": "http://www.focus-news.net/news/2018/09/26/2571474/sliven-obshtinata-shte-izplati-100-000-lv-na-izpalnitelya-na-remonta-na-patya-za-predgradieto-sotirya.html", "text": "Общинският съвет ще гласува на свое заседание на 27 септември промени в Бюджет '2018 на Община Сливен. Това съобщи пред журналисти председателят на Общински съвет - Сливен Димитър Митев, предаде репортер на  Радио „Фокус“ – Сливен . Промени се предвиждат в разходната част на бюджета. Заместник-председателят на Общинския съвет Кирчо Димитров уточни, ще Община Сливен ще изплати 100 000 лв. на изпълнителя на ремонта на пътя край предградието „Сотиря“. Средствата са отпуснати от Междуведомствената комисия, но още не са преведени и затова Община Сливен ще изплати сумата, а после ще получи компенсации от държавата. \r\nЩе бъде гласувано и предложение за отпускане на средства за разкриване на паралелка за деца с увреждания. Ще бъдат предложени за одобрение и промени в Наредбата за регистрация и отглеждане на домашни животни. С тях кметовете на населените места ще имат повече правомощия за осъществяване на контрол върху отглеждането на животните. Ще бъде разгледана и съдбата на няколко неизползваеми сгради на територията на бивши казарми, предоставени от Министерството на отбраната на Община Сливен. Ще бъде дебатирано и предложение новият парк по поречието на река „Асеновска“ да бъде наречен „Каймак – Чалан“ в памет на загиналите в битката за върха.", "date": "2018.09.26", "title": "Сливен: Общината ще изплати 100 000 лв. на изпълнителя на ремонта на пътя за предградието „Сотиря“"}
{"url": "http://www.focus-news.net/news/2018/09/26/2571475/plovdiv-obshtina-asenovgrad-zakupi-avtobus-na-sporten-klub-kanu-kayak-asenovets.html", "text": "Председателят на Спортен клуб „Кану-каяк-Асеновец” – Асеновград Камен Куцев и треньорът Йордан Григоров изказаха своите благодарности към кмета на община Асеновград д-р Емил Караиванов за закупуването на новия автобус за нуждите на клуба. Това съобщиха за  Радио „Фокус“-Пловдив  от Общината. След проведена обществена поръчка Община Асеновград закупи автобус, тъй като старият такъв бе силно амортизиран. С него децата се транспортират до Гребна база „40-те извора”, както на състезания и лагери. \r\n„Едно от най-важните неща за продуктивното провеждане на тренировъчния процес във всеки спорт е осигуряване на необходимия минимум като база и техническа помощ” – заяви кметът д-р Караиванов. Той допълни, че Общината винаги е била насреща за нуждите на асеновградските спортисти и винаги ще помага, с каквото е необходимо.", "date": "2018.09.26", "title": "Пловдив: Община Асеновград закупи автобус на Спортен клуб „Кану-каяк-Асеновец”"}
{"url": "http://www.focus-news.net/news/2018/09/26/2571477/makfaks-makedoniya-ratko-mladich-se-obarna-s-poraka-kam-grazhdanite-na-republika-srabska.html", "text": "Бившият началник-щаб на армията на Република Сръбска Ратко Младич, се обърна към гражданите преди предстоящите избори в Босна и Херцеговина, съобщава  македонската агенция „Макфакс“ . \r\nПосланието му е представено на пресконференция в Баня Лука от Милован Милутинович, председател на Организацията на офицерите от войската на босненските сърби. Член на тази организация е и Младич. В него той призова патриотично настроените политически сили да дадат отпор на всички форми  на заплаха за Република Сръбска и нейните институции. \r\nВ обръщението си той заявява и готовността си в следващия период да бъде избран за почетен председател на Организацията. \r\nМилутинович пояснил, че „Младич  не прави това заради себе си, а в подкрепа на целите, определени от Статута на Организацията, и заради необходимостта от обединение на патриотичните сили в името на основните задачи и задължения по защита на самата Република Сръбска и в името на загриженост за семействата на загиналите, военните инвалиди, редниците и офицерите и заради техния безкористен принос“.    \r\nМеждународният наказателен трибунал за бивша Югославия в Хага осъди в 2017 г. Младич на доживотен затвор по десет обвинения за престъпления, сред които геноцидът в Сребреница, военни престъпления и престъпления срещу човечеството по време на войната в бивша Югославия през 1992 – 1995 г.    \r\nПревод и редакция:", "date": "2018.09.26", "title": "„Макфакс“ (Македония):  Ратко  Младич се обърна с поръка към гражданите на Република Сръбска"}
{"url": "http://www.focus-news.net/news/2018/09/26/2571481/varhovniyat-kasatsionen-sad-e-namalil-ot-15-na-12-godini-zatvor-prisadata-na-obvinyaem-za-bludstvo-s-80-godishna-zhena-grabezh-i-krazhba-ne-lek-avtomobil-v-rayona-na-sadovo.html", "text": "Присъдата от 15 години лишаване от свобода спрямо  С. С. (18 г.), постановена от Пловдивския окръжен съд и потвърдена от Апелативния съд е намалена на 12 години от Върховния касационен съд. Това съобщиха от пресцентъра на  Съдебна палата - Пловдив . Подсъдимият е признат за виновен в извършване на четири престъпления: блудство с 80-годишна жена, която е със 100 процентна инвалидност; противозаконно отнемане на лекия й автомобил „Мазда“; кражба на парите на пострадалата  и  грабеж на златните й накити.  \r\nПрестъпленията са извършени в землището на село в района на Садово, през периода  16 – 17 август 2016 година. Възрастната жена се е придвижвала с две патерици, но обвиняемият ги изхвърлил, отнел й златните накити, блудствал с нея, откраднал колата й и я изоставил на полето, от където тя е успяла да изпълзи до пътя едва на следващата сутрин. Намерили я отиващи на работа хора, които извикали линейка и полиция. \r\nМотивите на върховните магистрати за намаляване на наказанието са, че пловдивските съдилища правилно са отчели седемте осъждания на подсъдимия като отегчаващи обстоятелства, но не са взели предвид  като смекчаващи такива младата му възраст и  социалната му незрялост, обусловена от липсата на образование. \r\nРешението е окончателно и не подлежи на обжалване.", "date": "2018.09.26", "title": "Върховният касационен съд е намалил от 15 на 12 години затвор присъдата на  обвиняем за блудство с 80-годишна жена, грабеж и кражба не лек автомобил в района на Садово"}
{"url": "http://www.focus-news.net/news/2018/09/26/2571478/gd-granichna-politsiya-otstranen-e-tehnicheskiyat-problem-na-granichnite-kontrolno-propuskvatelni-punktove.html", "text": "Отстранен е техническият проблем на граничните контролно-пропусквателни пунктове (ГКПП), поради който от 13.00 до 14.30 часа бе затруднена обработката на всички лица и МПС, влизащи и излизащи от страната. Това съобщиха от пресцентъра на  ГД \"Гранична полиция\" . По данни 15.00 часа, на граничните пунктове \"Дунав мост-Русе\", \"Дунав мост-Видин\", \"Кардам\" и \"Оряхово\" на българо-румънската граница трафикът е интензивен на изход за товарни автомобили. Временно е преустановена дейността на фериботна линия на ГКПП \"Свищов-Зимнич\".  \r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове.", "date": "2018.09.26", "title": "ГД \"Гранична полиция\": Отстранен е техническият проблем на граничните контролно-пропусквателни пунктове"}
{"url": "http://www.focus-news.net/news/2018/09/26/2571479/plovdiv-obrazuvana-e-kilometrichna-opashka-ot-avtomobili-se-e-obrazuvala-pri-130-km-na-avtomagistrala-trakiya-v-posoka-plovdiv.html", "text": "Образувана е километрична опашка от автомобили се е образувала при 130 км на автомагистрала „Тракия“ в посока Пловдив (от Бургас към София). Това съобщи слушател на  Радио „Фокус“ .", "date": "2018.09.26", "title": "Пловдив:  Образувана е километрична опашка от автомобили се е образувала при 130 км на автомагистрала „Тракия“ в посока Пловдив"}
{"url": "http://www.focus-news.net/news/2018/09/26/2571482/plovdiv-dva-tir-a-sa-izgoreli-na-avtomagistrala-trakiya-dvizhenieto-e-zatrudneno.html", "text": "Затворена е дясната и аварийната лента по АМ“Тракия“, в района на 127 км, посока София, заради катастрофа. Това съобщи за  Радио „Фокус“- Пловдив  говорителят на ОДМВР. Пътни полицаи регулират трафика до приключване на работата на пожарните екипи. Движението по магистралата е възстановено в крайна лява лента. Осигурен е и обходен маршрут за автомобилите към София през пътен възел Войводиново – Пловдив – Голямоконарско шосе. \r\nПри катастрофата са изгорели два ТИР-а – единият бил спрял в аварийната лента поради техническа неизправност, когато отзад в него се блъснал друг ТИР. Водачът на първия не е пострадал, а тъй като е бил отвън. С обгаряне на едната ръка е вторият шофьор. Камионите са с българска регистрация и са изцяло изгорели. \r\nЦветана ТОНЧЕВА", "date": "2018.09.26", "title": "Пловдив: Два ТИР-а са изгорели на автомагистрала “Тракия“, движението е затруднено"}
{"url": "http://www.focus-news.net/news/2018/09/26/2571476/blagoevgrad-zapochna-petiyat-godishen-kongres-na-balgarski-sayuz-po-balneologiya-i-spa-turizam.html", "text": "Започна Петият годишен конгрес на Български съюз по балнеология и СПА туризъм, предаде репортер на  Агенция „Фокус“ . Той се провежда в общините Гоце Делчев и Гърмен от 26 до 27 септември 2018 г. Партньори на конгреса са Министерство на туризма, Община Гърмен и Община Гоце Делчев. Сред официалните гости във форума, който започва в хотел UVA NESTUM Wine&SPA в Гоце Делчев, са представители на Комисията по здравеопазване към 44-тото Народно събрание на Република България, министри, кметове на общини, експерти от туристическия сектор, представители на неправителствени организации в туризма, на бизнес, образователни и др. институции. Сред специалните гости и лектори на конгреса ще бъдат членове на УС на Европейската СПА асоциация (ЕSPA), както и членовете на УС на БСБСПА, и на съюза от цялата страна, собственици и мениджъри от българската СПА индустрия. Тази година темата на конгреса е „България – лидер в здравния туризъм на Балканите. Четири сезона медикъл/спа, таласо, спа и уелнес туризъм” (Медикъл/СПА и СПА туризъм по поречието на р. Места). \r\nЦветелин ДИМИТРОВ", "date": "2018.09.26", "title": "Благоевград: Започна Петият годишен конгрес на Български съюз по балнеология и СПА туризъм"}
{"url": "http://www.focus-news.net/news/2018/09/26/2571483/siyka-katsarova-bsbspa-tryabva-da-pokazhem-che-balgariya-e-lider-na-balkanite-v-sferata-na-balneo-i-uelnes-turizma.html", "text": "Трябва да покажем, че България е лидер на Балканите в сферата на балнео и уелнес туризма. Това каза председателят на Българския съюз по балнеология и СПА туризъм и Вицепрезидент на Европейската СПА Асоциация по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „Радвам се, че сме на това уникално място. Намираме се между 2 планини – Родопи и Пирин. Дестинацията е добре позната със своите лозя и минерални води. Днес ще открием есенния сезон. Специални благодарности към МТ, които за пета година подават ръка, както и към кметовете на Общините Гоце Делчев и Гърмен. Искам да благодаря и на зам.-министъра на околната среда и водите Красимир Живков, както и на президента на Европейската СПА асоциация“, заяви тя.  \r\n„Основните акценти и целите, които си поставяме: да покажем, че България е лидер на Балканите в сферата на балнео и уелнес туризма. Имаме основни цели, които искаме да постигнем след този форум. Поставяме проблеми, които са важни за бизнеса. Балнео и СПА туризма са бъдещето на туризма в България. Ефективното използване на минералната вода и проблемите, които среща местната власт е първата тема, която ще поставим. Друга тема, която ще дискутираме е мястото на България в здравноосигурителния пазар“, допълни още тя. „Следваща важна тема е идеята за промотиране на ваучери за здравна превенция. Ако не започнем с вътрешния си туризъм и не дадем възможност на българските граждани да използват здравни осигуровки във вътрешния пазар, много ще ни бъде трудно да привличаме граждани от Европа. При една такава промяна, ръстът от вътрешен туризъм ще скочи с 15%“, уточни тя. „Трети основен проблем е свързан с маркетинга – дали е правилно насочена политиката ни. Имаме също така тема, свързана с НОИ, а именно през 2008 година беше прекратена практиката частни и медикъл хотели да са част от здравноосигурителния пазар. Добре е да се даде възможност на българските граждани да избират място за рехабилитация, което е частно“, каза още тя.  Сийка Кацарова е сред учредителите на Български съюз по балнеология и СПА туризъм /2006-та година/ и експерт в сферата на медикъл-спа и СПА туризма с над 20-годишен опит и активна работа в Българския туризъм. \r\nЕдин от двигателите за налагането на България на Европейската СПА карта, тя е и първата българка, избрана на ръководен пост в Европейската СПА Асоциация – от 2016 г. е неин Вицепрезидент. \r\nНейни основни проекти /инициирани или с активно участие/ в ЕСПА са: Проектътът \" Римските термални СПА дестинации на Европа - по Пътят на Римляните /създаден през 2016-та ; Награди за Иновации на Европейската СПА Асоциация /създаден през 2014-та/. Инициатор за създаването и Координатор на Меркетинг Комисията към ЕСПА /2009-та/. \r\nЦветелин ДИМИТРОВ", "date": "2018.09.26", "title": "Сийка Кацарова, БСБСПА: Трябва да покажем, че България е лидер на Балканите в сферата на балнео и уелнес туризма"}
{"url": "http://www.focus-news.net/news/2018/09/26/2571480/ministar-neno-dimov-s-vsyaka-izminala-godina-se-retsiklirat-vse-poveche-opakovki-prerabotvaneto-na-plastmasa-ostava-nay-seriozniyat-problem.html", "text": "При всички положения сме с по-голямо количество на рециклирани опаковки спрямо минали години. Това каза пред журналисти министърът на околната среда и водите Нено Димов по време на откриване на нова инсталация за сортиране на отпадъци от опаковки и първия образователен център на „Екопак България“ АД, предаде репортер на  Агенция “Фокус“ . По думите му, ако говорим за пластмасата, там нещата не стоят по този начин. Според него в тази област има още много какво да се направи. „По принцип суровини като металите и алуминия са доста атрактивни, така че при тях не се очаква сериозен проблем. За мен най-сериозен остава проблемът с рециклирането на пластмасата“, посочи той. Според него в този елемент трябва да се насочат усилията, но и без да се пренебрегват останалите отпадъци, като хартия и алуминий. „Ние водим разговори за пилотни проекти за рециклиране, които да се развият през следващия програмен период“, обясни той. По думите му за момента се работи за насърчаване и разширяване на разделното събиране, а кой ще бъде методът, по който това да се случва, ще бъде отделно разискван. „Той ще бъде обсъден с всички заинтересовани страни. Ние имаме около година и половина за въвеждането на този начин за рециклиране, това е предостатъчен период за съгласуване“, каза той. \r\nСпоред него ефективният начин за справяне с отпадъците е свързан с приемането и възпитанието в нов начин на мислене. „Ние сме свикнали на момента да имаме суровина, да направим стока и да изхвърлим боклука, това е едно линейно мислене. Ставането на това в навик да използваме отпадъците като ценни суровини, е гаранция, че след години няма да имаме проблеми, за които днес например се събираме“, обясни Димов. „Това е пътят, по който трябва да се върви“, посочи той. \r\nДаяна ДЮЛГЕРОВА", "date": "2018.09.26", "title": "Министър Нено Димов: С всяка изминала година се рециклират все повече опаковки, преработването на пластмаса остава най-сериозният проблем"}
{"url": "http://www.focus-news.net/news/2018/09/26/2571488/toplofikatsiya-sofiya-initsiira-izneseni-priemni-za-potrebitelite.html", "text": "„Топлофикация София“ ЕАД организира среща с жителите на столичния район Сердика. Изнесената приемна беше позиционирана в градинка “Майчин дом” на бул. “Христо Ботев” на 25 септември 2018 г. Това съобщиха от пресцентъра на  „Топлофикация София“  . Целта на срещата бе гражданите да споделят мнението си за предоставяните от дружеството услуги и да получат информация по важни за тях въпроси. Това е първата от поредица планирани инициативи в различни столични райони.  \r\n„Топлофикация София“ е най-голямото дружество в този сектор в страната. Обслужваме близо 450 000 абонати. Осигуряваме отопление и топла вода на над 1,5 млн. столичани”, коментира инж. Боян Паунов, директор дирекция \"Експлоатационна дейност\". “Когато става дума за толкова потребители, не е лесно да отговорим на всички очаквания. Нормално е нашите клиенти да имат високи изисквания към нас. Уверяваме Ви, че се стремим да им отговорим адекватно. Затова сме днес тук, при Вас, за да чуем Вашите препоръки към нас и спрямо тях, да продължим да подобряваме нашите услуги”, допълни инж. Паунов. \r\nСамо за последните 2 години „Топлофикация София“ ЕАД е рехабилитирала  над 4000 м. тръби в район „Сердика”. Остарелите и често авариращи трасета бяха подменени с нови, предварително изолирани тръби, които имат гаранция над 30 години.“Внедряваме различни модерни технически решения, които се използват от съвременните топлофикационни дружества. В резултат значително намаля броя на авариите в района и беше подобрено качеството на предоставяните услуги. Поставяме нови тръби, които позволяват по-ефективен пренос на енергия, по-малко загуби и по-дълъг експлоатационен живот. Това обаче струва скъпо, затова го правим поетапно и с по-бавни темпове, отколкото ни се иска”, коментира инж. Боян Паунов, директор дирекция „Експлоатация“ в дружеството. \r\nЕкспертите от “Топлофикация София” дадоха на гражданите практични съвети как да се подготвят за предстоящия отоплителен сезон и как да намалят разходите за топло, без да нарушават топлинния комфорт в дома си. Те напомниха също, че парното остава един от най-икономически изгодните и екологични способи за отопление.  \r\nЕкипът на “Топлофикация София” провери в реално време чрез онлайн системата на дружеството всеки конкретен казус, подаден от посетителите в изнесената приемна.   \r\nВ срещата се включи и Деян Дянков, обществен посредник по въпросите на „Топлофикация София“ ЕАД. Той даде насоки на потребителите как да постъпят при възникнали ситуации, свързани с дейността на дружеството.  \r\nОт “Топлофикация София” анонсираха, че ще организират и други изнесени приемни в различни райони на столицата. По този начин се дават  допълнителни възможности на потребителите лично да се срещнат с експертите на дружеството и да получат компетентна информация и съдействие по интересуващите ги въпроси.", "date": "2018.09.26", "title": "„Топлофикация София“ инициира изнесени приемни за потребителите"}
{"url": "http://www.focus-news.net/news/2018/09/26/2571484/kmetat-galina-stoyanova-polozhenata-horizontalna-nadlazhna-i-naprechna-patna-markirovka-v-obshtina-kazanlak-e-v-saotvetstvie-s-normativnite-iziskvaniya.html", "text": "Положената хоризонтална надлъжна и напречна пътна маркировка в община Казанлък е в съответствие с изискванията на Наредба 2 като местоположение, материал за изработка, цвят, размери и отстояния. Това каза кметът Галина Стоянова по време на днешното заседание на Общинския съвет в Казанлък, в отговор на въпроси касаещи маркировката в общината, поставено от общински съветници, предаде кореспондент на  Радио „Фокус“ . Стоянова поясни, че констатациите са направени в резултат на извършена проверка от Районна прокуратура – Казанлък през месец юни по искане на главния прокурор за всички общини.  \r\nКметът на Казанлък поясни още, че от месец май Общинското предприятие „Комунални дейности и поддръжка на инфраструктурата периодически възстановява хоризонталната напречна маркировка, в това число и около училищата. Преди началото на учебната година комисия от Пътна полиция е извършила проверка около учебните заведения за състоянието на пътната маркировка и констатациите са, че маркировката отговаря на изискванията по Наредба 2. „Постоянно действащата комисия по безопасност на движението разглежда всеки един сигнал за изграждане на нови пешеходни пътеки и премахване на такива. Чл. 23, ал.3 от Наредба 2 препоръчва разстоянието между пешеходните пътеки да бъде 250 метра, но съгласно ал.2 и ал.4 същото може да бъде и по – малко в зависимост от натовареността на пешеходния пътникопоток и моторните средства.“, заяви тя. \r\nГалина Стоянова каза, че знаковото стопанство се поддържа от Общинско предприятие „Комунални дейности и поддръжка на инфраструктурата“. Същто полага хоризонтална и напречна маркировка с машина с необходимото качество, а материалите, които се използват отговарят на изискванията по БДС. В повечето случаи светлоотразителният слой губи качеството си поради замърсяване. Монтират се светещи пътни знаци със слънчви колектори указващи наличието на пешеходни пътеки по най – натоварените участъци и около училищата. \r\nДейностите по поставянето и възстановяването на липсващата и износена маркировка на пешеходните пътеки в града се осъществява от Общинското предприятие. Всички промени в организацията на движение се разглеждат от постоянно действащата комисия по безопасност на движение. \r\nПостоянно действаща комисия в Община Казанлък определя мястото на пешеходните пътеки, като този процес се съгласува с органите на „Пътна полиция“.  \r\nСлавяна ГАЙДАРОВА", "date": "2018.09.26", "title": "Кметът Галина Стоянова: Положената хоризонтална надлъжна и напречна пътна маркировка в община Казанлък е в съответствие с нормативните изисквания"}
{"url": "http://www.focus-news.net/news/2018/09/26/2571489/galap-interneshanal-82-sa-nedovolni-ot-spodelenata-otgovornost-mezhdu-institutsiite-po-otnoshenie-na-patnata-bezopasnost.html", "text": "Сега действащият модел на практически споделена отговорност между институциите очевидно се възприема като основен проблем в обществото ни, когато става дума за пътна безопасност – 82% го оценяват негативно, а само 10% позитивно. 8% не могат да преценят. Качеството на пътищата у нас също се оценява ниско. Българите очевидно търсят нов модел. Хората възприемат подчертано негативно и цялостната законодателна рамка и имат много повече изисквания към формите на контрол по пътищата. Сред онези, които шофират, мненията са още по-ярко изразени.  Това са изводите от ново независимо проучване на „Галъп интернешънъл“, проведено сред 932 души между 12 и 14 септември. Абсолютното максимално отклонение е ± 3% при 50% дялове. 1% от извадката е равен на около 55 хиляди души. Повод за сондажа е повишената напоследък чувствителност сред обществото по темата с пътната безопасност. Затова и „Галъп интернешънъл“ продължава да влага въпроси по тази тема в редовните си сондажи.  \r\nСамо 10% от интервюираните са доволни от сегашния модел у нас, който се характеризира с на практика споделена отговорност между институциите. На противоположното мнение са мнозинството от 82%, а останалите не могат да преценят. Очевидно, хората закономерно търсят нов цялостен модел. Затова и мнозинство от 74% оценява ниско сега действащото законодателство по темата. 21% го оценяват положително, а останалите не могат да формират мнение.  \r\nЯсно личи генералното обществено раздразнение по тези въпроси. Това обяснява и недоволството от формите на контрол у нас. 73% ги оценяват като незадоволителни, а само 24% дават положителна оценка. Останалите не могат да преценят.    \r\nНа този фон високо изглежда недоволството и към качеството на пътищата в България – цели 87% срещу 9% дали положителен отговор. 4% не могат да преценят. Наскоро в друго изследване на „Галъп интернешънъл“ се оказва, че българите поставят оценка „среден 3.15“ на пътищата у нас.", "date": "2018.09.26", "title": "„Галъп интернешънъл“: 82% са недоволни от споделената отговорност между институциите по отношение на пътната безопасност"}
{"url": "http://www.focus-news.net/news/2018/09/26/2571486/kmetat-na-sofiya-yordanka-fandakova-stolichna-obshtina-shte-razshiri-sistemata-za-razdelno-sabirane-na-otpadatsi-s-uvelichavane-broya-na-konteynerite.html", "text": "Разделното събиране на отпадъци е важна част от кръговата икономика, моето желание е да разширим системата за разделно събиране. Столична община предприема нова процедура, която се подготвя за сключване на договори за разделно събиране с организациите. В нея залагаме за увеличаване на броя на контейнерите за разделно събиране на отпадъци.  Това каза пред журналисти кметът на София Йорданка Фандъкова по време на откриване на нова инсталация за сортиране на отпадъци от опаковки и първия образователен център на „Екопак България“ АД, предаде репортер на  Агенция “Фокус“ . По думите на Фандъкова в момента на територията на общината има близо 12 хил. контейнера. „Отделно от това изграждаме инсталации за преработка на отпадъци, за да се отделят максимално количество отпадъци, да се преработят и за депониране да остане малък процент“, посочи тя. Фандъкова уточни, че към момента София рециклира само 16 % от отпадъците на града. Според нея тези успехи са постигнати за кратко време. „Само за няколко години успяхме да постигнем числата, които цитирам, преди 10 години депонирахме 100% от отпадъците в София“, каза още тя.  Фандъкова каза, че целта на Столична община е да достигне до 10% на депонирани отпадъци. По думите й това е възможно, ако това се заложи в навиците на хората, както и образованието. „Надявам се много деца от София да дойдат тук в новия образователен център на „Екопак България“, за да имат възможност  да се запознаят с инициативата. „Децата са нашите посланици на зелените политики“, поясни тя. Според нея те тук ще научат, че отпадъците са ценни ресурси и е хубаво да ги използваме.  \r\nДаяна ДЮЛГЕРОВА", "date": "2018.09.26", "title": "Кметът на София Йорданка Фандъкова: Столична община ще разшири системата за разделно събиране на отпадъци с увеличаване броя на контейнерите"}
{"url": "http://www.focus-news.net/news/2018/09/26/2571485/plovdiv-vremenno-e-ogranicheno-dvizhenieto-pri-km-127-na-am-trakiya-v-posoka-sofiya-poradi-ptp.html", "text": "Временно е ограничено движението при км 127 на АМ \"Тракия\" в посока София поради ПТП. Това съобщиха от пресцентъра на  Агенция \"Пътна инфраструктура\"  (АПИ). Обходният маршрут е от пътен възел \"Пловдив изток\", през град Пловдив, до пътен възел \"Пловдив запад\". \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.09.26", "title": "Пловдив: Временно е ограничено движението при км 127 на АМ \"Тракия\" в посока София поради ПТП"}
{"url": "http://www.focus-news.net/news/2018/09/26/2571490/ivan-daskalov-apelativen-prokuror-na-plovdiv-kontrabanden-vnos-na-tsigari-za-blizo-200-000-lv-be-razkrit-ot-sluzhiteli-na-odmvr-smolyan-trima-mazhe-sa-zadarzhani.html", "text": "Контрабанден внос на цигари за близо 200 000 лв. бе разкрит от служители на ОДМВР – Смолян. Това обяви на брифинг в Окръжна прокуратура – Смолян Иван Даскалов, апелативен прокурор на Пловдив, в присъствието и на Тодор Деянов, окръжен прокурор на Смолян и старши комисар Николай Димов, директор на ОДМВР-Смолян, предаде репортер на  Радио „Фокус“ – Смолян . Апелативният прокурор Иван Даскалов поясни, че на 25 септември около 22.50 часа в село Грохото са засечени три външни за района автомобили. „При проверка в два от тях са открити общо 27 500 кутии цигари от марка „Мурати“. Те са внесени на територията на Република България през зелена граница в района на село Буйново от Република Гърция. Първоначалните данни сочат, че цигарите са натоварени в района на град Драма, Гърция. Установени са три лица, съпричастни към случая, които са задържани. За единият от тях се твърди, че е имал ръководни функции, а другите двама са управлявали високопроходими автомобили, в които са били открити цигарите. Трите лица са действали в значителна степен конспиративно. За комуникации по между си са използвали радиостанции“, каза още апелативен прокурор Иван Даскалов. \r\nНели ГЕРГЬОВСКА", "date": "2018.09.26", "title": "Иван Даскалов, апелативен прокурор на Пловдив: Контрабанден внос на цигари за близо 200 000 лв. бе разкрит от служители на ОДМВР – Смолян, трима мъже са задържани"}
{"url": "http://www.focus-news.net/news/2018/09/26/2571494/sport-mesi-pred-mach-700-za-barselona.html", "text": "Лионел Меси ще изиграе тази вечер своя мач номер 700 за Барселона. Каталунците гостуват на Леганес за първенство от 21:00 часа, а аржентинецът е сигурен титуляр и ще изведе отбора с капитанската лента. \r\nМеси дебютира за Барселона преди 15 години в контрола с Порто, когато Франк Рийкард му гласува доверие за първи път. Аржентинецът е футболистът с най-много спечелени трофеи на \"Камп Ноу\" - 33. Меси подобри почти всички рекорди в клуба. Преди дни стана чужденецът с най-много мачове в Примера дивисион - 423.", "date": "2018.09.26", "title": "Спорт: Меси пред мач № 700 за Барселона"}
{"url": "http://www.focus-news.net/news/2018/09/26/2571496/ministerstvo-na-kulturata-balgariya-se-predstavya-za-parvi-pat-v-tsentar-zhorzh-pompidu-i-prodalzhava-polzotvornoto-satrudnichestvo-s-luvara.html", "text": "Започва подготовката за организиране на българска изложба в Центъра за модерно изкуство „Жорж Помпиду“ в Париж, а сътрудничеството с Музея „Лувър“ ще продължи с представянето на изкуството по българските земи от периода XVI-XVIII в. Това стана ясно по време на срещи на министъра на културата Боил Банов в Париж в края на миналата седмица. Той разговаря с Жан-Люк Мартинез и Бернар Блистен, директори на двете водещи културни институции във Франция – Музея „Лувър“ и Центъра за модерно и съвременно изкуство „Жорж Помпиду“, съобщиха от пресцентъра на  Министерството на културата .  \r\nБернар Блистен предложи съвместно с творби на видни творци от България същевременно да се представи и историческият аспект на монументалното творчество у нас, като сподели, че е бил силно впечатлен от това, което е видял в НДК и в Националната галерия по време на посещението си в България. Той съобщи още, че планират да направят и голяма ретроспективна изложба на Кристо.  \r\nОт своя страна министър Банов посочи, че очаква засилване на диалога между Националната галерия и център „Помпиду“, като изтъкна, че очаква не само срещи между дейци на изкуствата и културата, но и обучения на специалисти. „Смисълът не е просто да съберем интересни работи, които да предоставим на Помпиду, смисълът е в крайна сметка да установим трайни, дългосрочни контакти, да разменяме идеи, да разменяме визии за света, за изкуството, да работим и да се обогатяваме взаимно“, заяви Боил Банов. \r\nЦентърът за модерно и съвременно изкуство „Жорж Помпиду“ е създаден през 1977 г. и България за първи път ще се представи със своя голяма изложба. \r\nНа срещата с директора на Лувъра Жан-Люк Мартинез беше обсъден третият етап от сътрудничеството между Музея „Лувър“ и българската страна – перспективата за организиране на изложба, която да представи културни ценности от България от периода XVI-XVIII в. Разговорът се проведе в топла приятелска атмосфера, в личния кабинет на Жан-Люк Мартинез.  \r\n„Гордост е да сме отново тук, да правим съвместно още много проекти/изложби, знакови като събития от културния календар на двете страни”, каза министър Боил Банов и подчерта, че в Париж винаги сме се радвали на радушен прием.  \r\n„Не съм голям специалист по средновековна история на Източна Европа, но съм изключително доволен, че Вашето Преславско съкровище е при нас и се радва на голямо внимание от страна на нашите публики”, сподели директорът на Лувъра. \r\nЖан-Люк Мартинез изрази готовност да подкрепи развитието на археологията на остров „Св. Кирик и Юлита“, както и проекта за откриване на огромен музеен комплекс на археологията и подводната археология. \r\nРазговорите за третата поред изложба в Лувъра ще продължат през декември, по време на откриването на изложбата “Аполония Понтийска - по стъпките на археолозите, колекции от Лувъра и музеите в България” в София.", "date": "2018.09.26", "title": "Министерство на културата: България се представя за първи път в център „Жорж Помпиду“ и продължава ползотворното сътрудничество с Лувъра"}
{"url": "http://www.focus-news.net/news/2018/09/26/2571491/tieri-dyuboa-evropeyska-spa-asotsiatsiya-tselta-na-espa-e-da-ubedi-ek-da-razglezhda-nashiya-otrasal-kato-vazhen-za-predostavyane-na-meditsinski-uslugi.html", "text": "Целта на ЕСПА беше да се убеди ЕК и да разглежда нашия отрасъл като важен за предоставяне на медицински услуги. Това каза президентът на Европейската СПА асоциация Тиери Дюбоа по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „За мен е удоволствие да бъда сред вас днес в този красив СПА център. Балнеологията е много стар отрасъл, но в същото време е поле за иновации. Г-жа Кацарова, която дава награди за иновации в сектора ще се съгласи, че трябват още много иновативни услуги в сектора“, каза още той. \r\n„Националните и междуанродни СПА асоциации са извънредно важни за нас. Целта на ЕСПА беше да убеди ЕК да разглежда нашия отрасъл като важен за предоставяне на медицински услуги. Ред европейски държави са приели това, но предстои още много път. Следва секторът да бъде признат на официално ниво в Европа. Наши представители действат като лобисти и убеждават политиците в правотата на нашата позиция. Надяваме се, че ще постигнем успех. През май 2019 година ще се състои в Хърватия нашият Европейски конгрес и ще приветстваме с удоволствие силна българска делегация. Пожелавам успешен конгрес“, допълни още Дюбоа. Тиери Дюбоа, президент на Европейската СПА асоциация e роден на 13 декември 1949 г. в Ньои сюр Сен. Кавалер е на Ордена на почетния легион, както и президент на Националния съвет на термалните центрове. Вицепрезидент на Френската асоциация за термални изследвания и вицепрезидент на Френската термална и климатична асоциация . \r\nЦветелин ДИМИТРОВ", "date": "2018.09.26", "title": "Тиери Дюбоа, Европейска СПА асоциация: Целта на ЕСПА е да убеди ЕК да разглежда нашия отрасъл като важен за предоставяне на медицински услуги"}
{"url": "http://www.focus-news.net/news/2018/09/26/2571493/todor-burguzhiev-ekopak-balgariya-ad-novata-visokotehnologichna-instalatsiya-e-za-sortirane-na-plastmasa-i-hartiya-shte-otdelya-mehanichno-aluminiya.html", "text": "Новата инсталация, която изградихме е вискотехнологична за сортиране само на пластмаса и хартия и ще отделя алуминия механично. Това каза пред журналисти изпълнителният директор на „Екопак България“ АД по време на откриване на нова инсталация за сортиране на отпадъци от опаковки и първия образователен център на организацията, предаде репортер на  Агенция “Фокус“ . Тя се намира до гара Искър. По думите му инвестицията за изграждането на инсталацията възлиза на 1,4 млн. лв. Бургуджиев обясни още, че съоръжението ще може да отделя RDF, но отпадъкът няма да се изгаря в столицата, а в циментови заводи, където при температура от 2000 градуса по Целзий не се получават замърсявания.  \r\n„Новият образователен център е пригоден за деца над 14-годишна възраст. В него ще се прожектират игри и ще има начини за придобиване на нови знания. Това е направено за всички столични училища, съвсем безплатно“, посочи той.  \r\nСпоред него за организацията е изключително важно не само да изпълнява целите си, но и да бъде партньор в мисията за опазване на околната среда. „Искаме културата да се повишава в това отношение. Работата на „Екопак България“ следва стратегия за инвестиции и повишаване на ефективността във всичко области“, обясни Бургуджиев. Той каза, че организацията прави неща, които са необходими за обществото.  \r\nДаяна ДЮЛГЕРОВА", "date": "2018.09.26", "title": "Тодор Бургужиев, „Екопак България“ АД: Новата високотехнологична инсталация е за сортиране на пластмаса и хартия, ще отделя механично алуминия"}
{"url": "http://www.focus-news.net/news/2018/09/26/2571487/rtk-kosovo-tachi-haradinay-i-patsoli-sa-bili-na-sreshta-s-ues-michal-v-nyu-york.html", "text": "Президентът на Косово Хашим Тачи, премиерът Рамуш Харадинай и външния министър Беджет Пацоли са се срещнали с помощник-държавния секретар на САЩ за Европа и Евразия Уес Мичъл в Ню Йорк, предава  държавната „Радио и телевизия Косово“ (RTK) , като се позовава на съобщение от канцеларията на държавния глава. \r\nКакто се съобщава, срещата е била фокусирана върху разширяването на двустранното сътрудничество, придвижване на евроатлантическия дневен ред на Косово и трансформацията на Косовските сили за сигурност (КСС) в армия, а специално внимание е отделено също и на последната фаза от диалога за нормализация на отношенията между Косово и Сърбия. \r\nТачи е благодарил на Уес Мичъл за подкрепата, която САЩ са оказали на косовския народ във всички периоди. \r\n„САЩ са нашият вечен съюзник. Ние изработихме и финализирахме всички проекти заедно. Ние никога няма да се отклоним от този път. Ще вървим заедно към новите предизвикателство, които ни очакват“, е заявил Тачи. \r\nТой е отбелязал също, че подкрепата на Вашингтон в диалога с Белград е решаващ. Американският дипломат, от своя страна, е уверил косовският президент, че САЩ ще продължат да подкрепят Прищина. \r\nПревод и редакция:", "date": "2018.09.26", "title": "RTK (Косово): Тачи, Харадинай и Пацоли са били на среща с Уес Мичъл в Ню Йорк"}
{"url": "http://www.focus-news.net/news/2018/09/26/2571492/st-komisar-nikolay-dimov-odmvr-smolyan-ediniyat-ot-zadarzhanite-za-kontrabanden-vnos-na-tsigari-se-e-opital-da-osueti-proverkata-i-e-udaril-avtomobil-na-kriminalna-politsiya.html", "text": "Единият от задържаните за контрабанден внос на цигари се е опитал да осуети проверката и е ударил автомобил на „Криминална полиция“. Това каза на брифинг в Окръжна прокуратура – Смолян ст. комисар Николай Димов – директор на Областна дирекция на МВР – Смолян, предаде репортер на  Радио „Фокус“ – Смолян . „Пилотната кола, виждайки, че има пост на полицията, предупреждава останалите, че има пост, вторият автомобил спира, колегите спират пред него и в момента, в който се легитимират, той включва на скорост, блъска колата и бяга“, поясни ст. комисар Димов. По думите му, в единият от двата джипа са отрити 35 мастърбокса цигари, във всеки от които има по 50 стека с 500 кутии. Втория джип успява да се измъкне от мястото на проверката, след като ударил автомобил на полицията и е бил задържан в района на Пампорово.  \r\n„При проведените оперативно-издирвателни мероприятия лицето е признало всичко и е посочило мястото, където е скрил още 20 мастербокса с цигари. Така, след проверка в посочената местност край село Беден, са открити още цигари и общото им количество е 55 мастербокса на стойност близо 200 000 лв. Единият от тримата мъже е задържан още снощи, другият тази сутрин около 06:00 часа, а третият малко преди обяд. Всички са в ареста на РУ – Девин. Всички действия, които се извършват спрямо тях са под надзора на районния прокурор“, обясни старши комисар Димов. Две от лицата са криминално проявени за хулиганство и шофиране без свидетелство за управление на МПС, а третият е с чисто съдебно минало. Двамата са от Кричим, я третият е от село Куртово Конаре. Те са на възраст 22, 32 и 47 години. Смята се, че 32-годишният мъж е бил ръководител на групата. Засега се смята, че контрабандният канал е действал не повече от месец, посочи директорът на полицията. \r\nСтарши комисар Димов обобщи, че в залавянето на тримата мъже са се включили всички служители на Областна дирекция на МВР – Смолян. Оградителните мероприятия и работа им е продължила от 23:00 часа снощи до 11:00 часа тази сутрин. В дейността на органите на реда са се включили и служители на Гранична полиция, както и служители на Регионална дирекция „Пожарна безопасност и защита на населението“ – Смолян. Работата по случая продължава, каза още ст. ком. Димов. \r\nНели ГЕРГЬОВСКА", "date": "2018.09.26", "title": "Ст. комисар Николай Димов, ОДМВР - Смолян: Единият от задържаните за контрабанден внос на цигари се е опитал да осуети проверката и е ударил автомобил на „Криминална полиция“"}
{"url": "http://www.focus-news.net/news/2018/09/26/2571499/afp-mezhdunarodno-priznatoto-pravitelstvo-na-libiya-obyavi-sporazumenie-za-prekratyavane-na-oganya-yuzhno-ot-tripoli.html", "text": "Международно признатото правителство на Либия обяви постигането на ново споразумение, което ще прекрати бойните действия между враждуващите групи южно от столицата Триполи, предава  AFP . \r\nСпоразумението е било подписано между представителите на столицата и тези на град Тархуна, се казва в изявление на министерството на вътрешните работи на страната.  Йонислав Дочев", "date": "2018.09.26", "title": "AFP: Международно признатото правителство на Либия обяви споразумение за прекратяване на огъня южно от Триполи"}
{"url": "http://www.focus-news.net/news/2018/09/26/2571500/bsp-prodalzhava-obsazhdane-na-viziya-za-balgariya-s-grazhdanite-na-oblastite-dobrich-i-varna.html", "text": "Народните представители от ПГ на „БСП за България” продължават общественото обсъждане на „Визия за България” с гражданите на областите Добрич и Варна на 27 септември. Това съобщиха от пресцентъра на  Националния съвет на БСП . \r\nОт 14.00 ч, в град Варна, в Зала 5 на Фестивалния конгресен център депутатите от ПГ на „БСП за България” проф. Анелия Клисарова, проф. Румен Гечев и Ирена Анастасова ще се срещнат с представители на академичните среди.  \r\nВ 17.00 ч, в град Варна, проф. Анелия Клисарова и доц. Георги Йорданов ще се срещнат с представители на медицинските среди, пациентски организации, Фармацевтичния и Зъболекарския съюз за модела на управление на системата на здравеопазването в Зала 2 , х-л \"Черно море\". \r\nОт 17.30 ч. народните представители от ПГ на „БСП за България” проф. Румен Гечев,  Михаил Христов, Теодора Халачева  и Димитър Георгиев ще се срещнат с гражданите на Аксаково в Културно – информационния център. В същия час, в село Ветрино, среща ще се състои между депутатите Станислав Владимиров, Георги Стоилов, Николай Бошкилов, Александър Паунов и Георги Андреев и хората от населеното място в местния клуб на пенсионера. Надя Клисурска, Радослав Стойчев, Илиян Тимчев и Валентин Ламбев ще се срещнат с хората от Вълчи дол в центъра на града от 17.00 ч.  \r\nВ 19.00 ч., в град Суворово Донка Симеонова, Петър Витанов, Иван Генов и Тодор Байчев ще се срещнат с хората от града в Зала 1 на Общината. \r\nОт 18 .00ч, в Огледална зала \"Нели Божкова\" в град Добрич проф. Иво Христов,  Георги Търновалийски и Нона Йотова ще се срещнат с обществеността на града.  \r\nКрасимир Янков и Иван Ченчев ще се срещнат в 17.00 ч с гражданите от град Генерал Тошево в залата на общината. В 18 ч. депутатите Пенчо Милков,  Николай Иванов и Валентина Найденова ще се срещнат с хората от с. Кардам в клуба на пенсионера. Таско Ерменков, Даниел Йорданов и Николай Пенев ще се срещнат с хората от с. Победа в 14.00 ч. в залата на местното читалище. В 16.00 ч. Йордан Младенов,  Кристина Сидорова и Никола Динков ще се срещнат с хората от с. Плачидол в залата на читалището. Иван Димов Иванов и Чавдар Велинов ще се срещнат с хората на с. Паскалево в залата на читалището в 18.30 ч.  \r\nЖельо Бойчев, Румен Георгиев и Иван Ибришимов ще се срещнат с жителите на град Каварна от 17.30 ч. в кино „Петър Слабаков”.  \r\nВ 14 .00 ч,в град Крушари народният представител Цветан Топчиев и Явор Божанков ще се срещнат с хората в клуба на БСП.  \r\nВ 17.30 Таско Ерменков, Даниел Йорданов, Цветан Топчиев, Николай Пенев и Явор Божанков ще се срещнат с обществеността на град Тервел в залата на общината.  \r\nВ 17.00 ч, в град Балчик депутатите Ирена Атанасова, Пенчо Милков, Любомир Бонев и Стефан Бурджев ще се срещнат с обществеността в сградата на мелницата - последния етаж. \r\nВ град Шабла, депутатите Кольо Милев, Васил Антонов и  Димитър Стоянов ще се срещнат с обществеността в 18.00 ч. в клуба на БСП.  \r\nВ 18.30 ч. ще бъде открит нов клуб на БСП, в град Варна, район Владислав Варненчик.", "date": "2018.09.26", "title": "БСП продължава обсъждане на „Визия за България” с гражданите на областите Добрич и Варна"}
{"url": "http://www.focus-news.net/news/2018/09/26/2571502/api-dvuposochno-shte-e-dvizhenieto-v-platnoto-za-sofiya-mezhdu-35-i-i-41-vi-km-na-avtomagistrala-trakiya-poradi-remont-na-dva-viadukta.html", "text": "Двупосочно ще е движение в платното за София между 35-и и 41-ви км на АМ „Тракия“ поради ремонт на двата виадукта при 37-ми и 38-ми километър. Това съобщиха от пресцентъра на  Агенция \"Пътна инфраструктура\" . Ограничено ще е преминаването в платното за Бургас. Срокът за изпълнение на предвидените дейности е до 20 ноември т.г. За улеснение на трафика в края на всяка работна седмицата в този участък ще има реверсивно движение. В петък от 13 ч.  ще има две ленти за движение в посока Бургас и една за София. В неделя от 13 ч. до 20 ч. ще се осигурят две ленти за София и една за  Бургас. \r\nДо 29-ти септември т.г. ще бъде намалена скоростта до 50 км/ч при нулевия километър на АМ „Хемус“ в посока София поради частични ремонти на 100 м от активните ленти. Шофьорите да се движат с повишено внимание и съобразена скорост. \r\nОстаналите ограничения по автомагистралите „Хемус“ и „Тракия“ са: \r\nНа АМ „Тракия“ поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. Ремонтни дейности се извършват и на моста над р. Елшишка при 89-ти км на АМ „Тракия“ и движението се осъществява двупосочно в платното за Пловдив. \r\nШофьорите трябва да карат с повишено внимание в участъка между Ихтиман и тунел „Траянови врата” - от 45-ти до 53-ти км, където  скоростта е ограничена  до 90 км/ч в двете платна, поради неравности на пътната настилка и извършване на ремонтни дейности. \r\nВ понеделник беше въведено ограничение на скоростта до 90 км/ч по АМ „Тракия” и в участъка Чирпан-Стара Загора, от 168-ми до  208-ми км, поради неравности на настилката. \r\nВ момента на АМ „Хемус“ се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. \r\nЗаради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно.", "date": "2018.09.26", "title": "АПИ: Двупосочно ще е движението в платното за София между 35-и и 41-ви км на автомагистрала „Тракия“, поради ремонт на два виадукта"}
{"url": "http://www.focus-news.net/news/2018/09/26/2571497/mvr-64-godishen-mazh-ot-kaspichan-e-zadarzhan-kato-zapodozryan-v-izvarshvane-na-tezhko-kriminalno-prestaplenie.html", "text": "64-годишен мъж от Каспичан е задържан като заподозрян в извършване на тежко криминално престъпление. Това съобщиха от пресцентъра на  МВР .  \r\nМалко след 9.00 часа днес 28-годишна жена от село Мадара е потърсила съдействие от служители на участък „Полиция“ – Каспичан, тъй като от два дни нямала връзка с майка си. След подадения от нея сигнал, тя и двама полицейски служители се отправили към дома. При отварянето на входната врата са открити две тела. За случая веднага е уведомен административния ръководител на Окръжна прокуратура. При продължилия оглед на място са установени още двама починали. Жертвите са възрастно семейство на 81 и 70 години, и техните син и дъщеря, на 46 години и на 48 години. В присъствието на съдебен лекар по телата им са открити наранявания, причинени най-вероятно с нож или брадва.  \r\nМножество процесуално-следствени действия са извършени в присъствието на директора на ОДМВР- Шумен ст. комисар Ялчън Расим, административния ръководител на Окръжна прокуратура - Шумен Маргарита Георгиева и дежурен прокурор. Изяснено е, че между семейството и техен съсед имало роднински спорове. Със съдействието на „Специализираните полицейски сили“ при ОДМВР Шумен е проникнато в съседен имот, където е задържан 64-годишен, намерени са следи, съотносими към извършеното престъпление. Работата по образуваното досъдебното производство продължава под надзор на прокурор от окръжната прокуратура.", "date": "2018.09.26", "title": "МВР: 64-годишен мъж от Каспичан е задържан като заподозрян в извършване на тежко криминално престъпление"}
{"url": "http://www.focus-news.net/news/2018/09/26/2571495/vladimir-moskov-kmet-na-gotse-delchev-blagodarya-na-ministerstvoto-na-turizma-i-mosv-za-tova-che-vav-vsyako-otnoshenie-obrashtat-vnimanie-za-razvitieto-na-regiona.html", "text": "Искам да благодаря на Министерството на туризма и на МОСВ за това, че във всяко отношение обръщат внимание за развитието на региона. Това каза кметът на Община Гоце Делчев Владимир Москов по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „За нас е голяма чест да бъдем домакини на този голям форум. Може да сме нова дестинация за туризъм, но сме качествена такава. Искам да се обърна към всички в сферата на туризма и да им благодаря за инициативността, иновациите“, заяви той. „Ние като общини се отнасяме с голямо разбиране, защото знаем, че развитието на туризма означава развитие на региона. Тук има уникална природа, уникални дадености и уникални трудолюбиви хора. Пожелавам успех на конгреса и да се надяваме, че ще бъде полезен за развитието на балнео и СПА туризма в страната ни“, каза още той. \r\nЦветелин ДИМИТРОВ", "date": "2018.09.26", "title": "Владимир Москов, кмет на Гоце Делчев: Благодаря на Министерството на туризма и МОСВ за това, че във всяко отношение обръщат внимание за развитието на региона"}
{"url": "http://www.focus-news.net/news/2018/09/26/2571498/kyustendil-dva-pozhara-se-gasyat-na-teritoriyata-na-oblastta.html", "text": "Два пожара се гасят на територията на област Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Единият пожар е в землището на село Раждавица. Там горят сухи треви. На място са изпратени два противопожарни екипа, както и горски служители. Целта е огънят да не се прехвърли към намиращ се в близост горски масив. Сухи треви горят и  в землището на село Пелатиково. Пристигналите на място огнеборци са установили, че пожарът е засегнал и плевня. Работата по потушаването на пожарите продължава. \r\nВенцеслав ИЛЧЕВ", "date": "2018.09.26", "title": "Кюстендил: Два пожара се гасят на територията на областта"}
{"url": "http://www.focus-news.net/news/2018/09/26/2571501/todor-deyanov-okrazhen-prokuror-na-smolyan-ot-3-do-10-godini-lishavane-ot-svoboda-i-globa-do-100-000-lv-grozyat-mazhete-zadarzhani-s-kontrabandni-tsigari.html", "text": "Трима са задържаните за контрабанда на 550 000 къса цигари, като и тримата са с 24-часово задържане. Това заяви на брифинг окръжният прокурор на Смолян, Тодор Деянов, предаде репортер на  Радио „Фокус“ – Смолян . „Единият е разпитан преди обяд, повдигнато му е обвинение и той се е признал за виновен. Той е обвинен в това, че е от неустановена дата до 26 септември е пренесъл през границата на страната от Гърция в България, в района на село Буйново укрити в купето и багажника на лек автомобил акцизни стоки 17 350 броя кутии цигари, с единична цена на кутията 7 лв. без знанието и разрешението на митниците. Това са стоки за търговска цел в големи размери. Обща стойност на акцизните стоки е 121 450 лв. Деянието е извършено в предварителен сговор с още две лица. Това е престъпление по чл. 242, ал. 1 „д“ и „е“. За него се предвижда наказание от 3 до 10 години лишаване от свобода и глоба от 20 до 100 000 лв.“, поясни прокурор Деянов.  \r\nДо края на деня предстои да се привлекат като обвиняеми другите две лица и да бъдат разпитани. Предстои внасяне в съда на искания за одобряване на протоколи за претърсване и изземване. „В качеството на наблюдаващ прокурор предстои да се произнеса и с постановление за 72 часа задържане на извършителите и после искане на постоянна мярка за неотклонение задържане под стража“, допълни прокурор Деянов. Той отбеляза, че впоследствие във втория автомобил са намерени и допълнително количество цигари. Така, общото им количество е 55 мастарбокса, с 2750 стека, с 27 500 кутии или 550 000 къса. Престъплението е сериозно и с големи мащаби за регион като Смолян, каза още окръжният прокурор Тодор Деянов. \r\nНели ГЕРГЬОВСКА", "date": "2018.09.26", "title": "Тодор Деянов, окръжен прокурор на Смолян: От 3 до 10 години лишаване от свобода и глоба до 100 000 лв. грозят мъжете, задържани с контрабандни цигари"}
{"url": "http://www.focus-news.net/news/2018/09/26/2571505/formirovaniya-ot-balgarskata-armiya-shte-uchastvat-v-uchenieto-na-nato-trident-juncture-2018-v-norvegiya.html", "text": "Общо 41 военнослужещи от състава на Съвместното командне на силите и Сухопътните войски ще участват в учението на НАТО с висока видимост  „Trident Juncture - 2018“. Това е най-мащабното учение на Алианса, провеждано от осемдесетте години на миналия век досега на територията на Норвегия. В него ще се включат над 40 000 военнослужещи, 130 въздухоплавателни средства, 70  кораба и над 10 000 единици колесна и верижна техника от въоръжените сили на 29-те страни-членки на НАТО и страните-партньори Финландия и Швеция. Това съобщиха от пресцентъра на  Министерството на отбраната . \r\nОсновна цел на учението, което ще се проведе в периода октомври-ноември т.г., е подготовка, оценяване и сертифициране на командването на Съвместните сили на НАТО в Неапол (JFCNP) за водене на операция по чл. 5 от Вашингтонския договор със Силите за незабавен отговор на НАТО за 2019 г. (NRF - 2019) и Силите с много висока степен на готовност (VJTF). Офицер планиращ учението е командващият на Съюзното командване по трансформациите на НАТО в Норфолк, офицер провеждащ учението е командващият на Съвместното командване на НАТО в Неапол, а директор на учението е командирът на Съвместния военен център на НАТО в Ставангер, Норвегия. \r\nВ „Trident Juncture - 2018“ България ще участва с част от декларираните си формирования за NRF – 2019: група за контрол на придвижването,  взвод за радиационно и химическо разузнаване, взвод за обезвреждане на невзривени бойни припаси и група за гражданско-военно сътрудничество. \r\nГрупата за контрол на придвижването от състава на Съвместното командване на силите (СКС) по време на ученето ще бъде включена в състава на 39-ти батальон за контрол на придвижването от американската армия и ще подпомага и координира процеса по развръщане на формированията и тяхното пребазиране. \r\nДвата взвода - за радиационно и химическо разузнаване от състава на 38-ми батальон за ядрена, химична и биологична защита и екология - Мусачево и за обезвреждане на невзривени бойни припаси от 55-ти инженерен полк – Белене, както и групата за гражданско-военно сътрудничество от 78-ми батальон за осигуряване – София от Сухопътните войски (СВ) ще участват в учението в състава на канадска многонационална бригада в района на Фремо Лиер, Норвегия. \r\nВ „Trident Juncture - 2018“ ще участват и двама офицери от командването на СВ и щаба на СКС съответно като старши нациоионален представител и в структурата на националния поддържащ елемент.", "date": "2018.09.26", "title": "Формирования от Българската армия ще участват в учението на НАТО „Trident Juncture - 2018“ в Норвегия"}
{"url": "http://www.focus-news.net/news/2018/09/26/2571504/damyan-damyanov-yugozapadno-darzhavno-predpriyatie-na-nyakolko-mesta-imashe-novi-vazplamenyavaniya-na-pozhara-v-rayona-na-selo-drenkovo-no-sa-potusheni.html", "text": "На няколко места имаше нови възпламенявания на пожара в района на село Дренково, но са потушени. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие. „Нещата са под контрол. Екипите са на терен, но духа силен вятър. На места имаше едно – две възпламенявания, но всичко е погасено. Апелът ми към хората е да бъдат изключително внимателни, тъй като високите треви, израснали заради валежите, са 90 на 100 изсъхнали. Ветровете са доста силни и най-малката искра, както видяхме и вчера в Благоевград, възпламенява пожари“, каза още инж. Дамянов.  \r\nТой добави, че към момента на територията на Югозападно държавно предприятие горят 4 пожара, с този в село Дренково. „Един пожар имаме в Струмяни, един в Невестино и един в Кюстендил. Затова молбата ми е хората да бъдат много внимателни при паленето на огньове“, добави инж. Дамянов. Той подчерта, че пожароопасният сезон ще остане в сила, докато не завали сериозен есенен дъжд, но към момента според прогнозите на синоптиците няма данни това да се случи скоро. „Докато не се навлажни тази висока трева, сме в потенциална опасност, дори по-сериозна от тази през месец август“, заяви инж. Дамянов. \r\nЛивия НИНОВА", "date": "2018.09.26", "title": "Дамян Дамянов, Югозападно държавно предприятие: На няколко места имаше нови възпламенявания на пожара в района на село Дренково, но са потушени"}
{"url": "http://www.focus-news.net/news/2018/09/26/2571506/zam-ministar-irena-georgieva-ochakvame-nad-5-rast-v-turizma-za-letniya-sezon-spryamo-minalata-godina.html", "text": "Очакваме над 5% ръст в туризма за летния сезон спрямо миналата година. Това каза заместник-министърът на туризма Ирена Георгиева по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „Удоволствие е днес да съм сред вас. Изключителните природни богатства у нас и минералните извори са основа за развитието на висококачествени туристически продукти. Страната ни е щедро надарена от природата и заема второ място в Европа след Исландия по запаси от минерални извори. Проучени са над 600 минерални източника с 1600 извора и общ денонощен дебит над 270 млн. литра“, допълни тя. „По оценка на независими експерти оценките на СПА туризма са на високо равнище. Отчитайки големия потенциал на този дял от туризма, от МТ с подкрепата на експерти, разработихме 7 балнео и СПА дестинации в цялата страна. Те обхващат 58 населени места. Поискани са становища по темата от 50 Общини, които са базара за създаване на тези дестинации като получихме одобрението на вече 30 от тях. Планираме през есента проекта да се финализира. След това дестинациите ще бъдат дигитализирани и качени на страницата на МТ. Те ще бъдат включени в кампаниите, с които представяме България по изложения. Надяваме се да достигнат до повече хора“, каза още тя. По думите ѝ разработването на балнео и СПА стратегията е основна задача на МТ за превръщане на България в целогодишна дестинация за туризъм, а преимуществата му за икономиката са свързани с предоставяне на комплексна услуга, привличане на по-платежоспособни гости и откриване на нови работни места. „В момента сертифицираните балнео и СПА центрове са 113. За първите 7 месеца на 2018 в страната ни са пребивавали 5.2 млн. чуждестранни туристи, което е близо 7% ръст спрямо 2017 година. А за юни и юли общия брой на туристически посещения на чужденци е 2.8 млн., което е с 3.6% повече от същия период за 2017 година въпреки дъждовното начало на месец юли. Над 5% ръст за туризма очакваме за летния сезон. Миналото лято имахме 5.3 млн. чуждестранни туристи, а сега очакваме да са повече. Аналогично растат и приходите ни от международен туризъм. Според последните данни БНБ те са над 2 млн. евро, което е ръст с 8.1% спрямо миналата година“, уточни още тя. \r\n„Надявам се да имаме ползотворна работа, а данните да бъдат полезни за бъдещото развитие на сектора“, пожела зам.-министърът на туризма. \r\nЦветелин ДИМИТРОВ", "date": "2018.09.26", "title": "Зам.-министър Ирена Георгиева: Очакваме над 5% ръст в туризма за летния сезон спрямо миналата година"}
{"url": "http://www.focus-news.net/news/2018/09/26/2571510/yambol-okrazhniyat-sad-nalozhi-nakazanie-ot-po-7-godini-zatvor-na-dvama-obvinyaemi-za-darzhane-s-tsel-razprostranenie-na-nad-38-kg-heroin.html", "text": "Окръжен съд – Ямбол наложи ефективно наказание от по 7 г. „лишаване от свобода“ спрямо Димитър Д. и Боян Б. и от по 10 г. „лишаване от свобода“ спрямо Александър Д. и Антон И. Това съобщиха от  Апелативна прокуратура - Бургас . \r\nДимитър Д, Боян Б., Александър Д. и Антон И. са подсъдими за това, че без надлежно разрешително, в периода от неустановена дата през лятото на 2016 г. до 21 декември 2016 г., в с. Радовец, обл. Хасково и в град Ямбол, в съучастие като съизвършители помежду си, с цел разпространение, са държали високорисково наркотично вещество – хероин с общо нетно тегло 38 087,75 гр, на обща стойност 3 427 897,50 лв. и на 21.12.2016г., в град Ямбол, в съучастие като съизвършители помежду си, са направили опит да разпространят високорисково наркотично вещество – хероин с общо нетно тегло 5 014,21 гр, на обща стойност 451 278,90 лв., като наркотичното вещество е в особено големи размери – престъпление по чл.354а, ал.2, изр.2, вр. ал.1, вр. чл.20, ал.2 от НК. \r\nНаказанието трябва да бъде изтърпяно при първоначален „строг“ режим в затвор. На подсъдимите Димитър Д. и Боян Б. е наложена и „глоба“ в размер на 40 000 лв., а на Александър Д. и Антон И. е наложена и „глоба“ в размера на 60 000 лв. \r\nПрисъдата на Окръжен съд – Ямбол може да бъде обжалвана пред Апелативен съд - Бургас.", "date": "2018.09.26", "title": "Ямбол: Окръжният съд наложи наказание от по 7 години затвор на двама обвиняеми за държане с цел разпространение на над 38 кг хероин"}
{"url": "http://www.focus-news.net/news/2018/09/26/2571512/burgas-sadat-nalozhi-uslovna-prisada-na-bivsh-nadziratel-v-zatvora-v-grada-za-otglezhdane-na-kanabis.html", "text": "Наложиха наказание от 18 месеца „лишаване от свобода“ с 3 години изпитателен срок и „глоба“ в размер на 2 500 лв. на Йордан Н. – бивш надзирател в Затвора в Бургас. Това съобщиха от  Апелативна прокуратура - Бургас . Той е признал вината си за това, че на 29 септември 2017г. в Бургас, в къща в кв. „Черно море“, без надлежно разрешително, държал високорисково наркотично вещество, а именно коноп (канабис, марихуана) с общо нетно тегло 31,987 гр. на стойност 191,92 лв. – престъпление по чл.354а, ал.3, предл.2, т.1, предл.1 от НК. \r\nТой е признал вината си и за това, че на същата дата в условията на съвкупност с по-горепосоченото престъпление, в гр. Бургас, в двора на имот в кв.„Черно море”, отглеждал 3 броя растения от рода на конопа, всяко от които засадено в кофа с пръст с общо нето тегло на влажната листна маса 725,27гр. и общо нето тегло на изсушената растителна маса 217,28 гр. на стойност 1303,68лв. – престъпление по чл.354в, ал.1, вр. чл.23, ал.1 от НК. \r\nПостановеното наказание е общо за двете престъпни деяния. Споразумението, което е одобрено от Районен съд – Бургас, е окончателно и има силата на влязла в законна сила осъдителна присъда.", "date": "2018.09.26", "title": "Бургас: Съдът наложи условна присъда на бивш надзирател в затвора в града за отглеждане на канабис"}
{"url": "http://www.focus-news.net/news/2018/09/26/2571509/shumen-mazh-na-81-godini-zhena-na-70-godini-dashterya-im-na-48-godini-i-sinat-im-na-46-godini-sa-ubitite-v-kaspichan.html", "text": "Мъж на 81 години, жена на 70 години, дъщеря им на 48 години и синът им на 46 години са убитите в Каспичан, обяви на брифинг ст. комисар Ялчън Расим, предаде репортер на  Радио \"Фокус\"-Шумен.  Убийството е извършено с нож и брадва, извършителят е установен и задържан. Това е племенник на 81-годишния мъж. Телата на възрастните хора са открити във вътрешна стая в къщата им, а синът и дъщерята - в антрето. Заедно четиримата са били видени живи на 24 септември. Извършителят на деянието - мъж на 64 години е оказал съдействие на органите на реда. Предполага се, че причината за убийството е спор за имот. \r\nИвелина ИВАНОВА", "date": "2018.09.26", "title": "Шумен: Мъж на 81 години, жена на 70 години, дъщеря им на 48 години и синът им на 46 години са убитите в Каспичан"}
{"url": "http://www.focus-news.net/news/2018/09/26/2571514/v-ministerski-savet-shte-badat-predstaveni-rezultatite-ot-proekt-otnosno-sistema-za-monitoring-na-natsionalnata-strategiya-za-integrirane-na-romite-2012-2020.html", "text": "Заключителна пресконференция по проект „Разработване и внедряване на Система за мониторинг, оценка и контрол за изпълнение на Националната стратегия на Република България за интегриране на ромите 2012-2020“ ще се проведе утре, 27 септември, в Министерския съвет. Това съобщиха от  правителствената информационна служба . \r\nПроектът се изпълнява по приоритетна ос 3 „Модернизация на институциите на пазара на труда, социалното включване и здравеопазването” на Оперативна програма „Развитие на човешките ресурси“ 2014-2020. Основната му цел е да подпомогне интеграционните политики като създаде ефективна система за регулярно и системно информационно осигуряване, наблюдение, оценка и контрол на изпълнението на Националната стратегия.  \r\nВ пресконференцията участие ще вземат ръководителят на проекта и секретар на Националния съвет за сътрудничество по етническите и интеграционните въпроси Росица Иванова, Христина Христова, заместник-председател на Националния съвет за сътрудничество по етническите и интеграционните въпроси, представители на Националния статистически институт, както и представители на консорциума, изработил и внедрил софтуерната платформа, чрез която функционира системата.", "date": "2018.09.26", "title": "В Министерски съвет ще бъдат представени резултатите от проект относно система за мониторинг на Националната стратегия за интегриране на ромите 2012-2020"}
{"url": "http://www.focus-news.net/news/2018/09/26/2571507/standard-makedoniya-federika-mogerini-shte-organizira-vecherya-za-premierite-ot-zapadnite-balkani.html", "text": "Върховният представител на ЕС по външните работи и политиката на сигурността Федерика Могерини ще организира вечеря за премиерите на страните от Западните Балкани, които са присъствали на Общото събрание на ООН, предава скопското електронно издание  „Стандард“ . \r\nКакто съобщиха от Европейската комисия, на вечерята ще присъства и еврокомисарят по разширяването и политиката на добросъседство Йоханес Хан, който във вторник имаше срещи с някои от външните министри от Западните Балкани. \r\nНа срещите Хан заяви, че регионалната свързаност представлява катализатор за напредъка на страните от този регион към ЕС, за подтикване на икономическия растеж и за отварянето на нови работни места. \r\n„Западнобалканската шесторка би трябвало да използва сегашния позитивен момент, когато става дума за разширяване“, заяви президентът на САЩ Доналд Тръмп в социалната мрежа „Туитър“.  Йонислав Дочев", "date": "2018.09.26", "title": "„Стандард“ (Македония): Федерика Могерини ще организира вечеря за премиерите от Западните Балкани"}
{"url": "http://www.focus-news.net/news/2018/09/26/2571508/kyustendil-vazstanoveno-e-dvizhenieto-po-pat-i-6-pernik-kyustendil-v-uchastaka-konyavo-tsarvenyano-dragomirovo.html", "text": "Възстановено е движението по път I-6 Перник – Кюстендил в участъка Коняво – Цървеняно – Драгомирово от км 31 до км 42, в района на с. Драгомирово. Това съобщиха от пресцентъра на  Агенция \"Пътна инфраструктура\" .", "date": "2018.09.26", "title": "Кюстендил: Възстановено е движението по път I-6 Перник – Кюстендил в участъка Коняво – Цървеняно – Драгомирово"}
{"url": "http://www.focus-news.net/news/2018/09/26/2571511/d-r-frants-tervey-ekspert-v-oblastta-na-zdravnoto-i-sotsialno-osiguryavane-prez-sledvashtite-10-15-godini-90-ot-ikonomikata-na-sveta-shte-se-generirat-izvan-es.html", "text": "През следващите 10-15 години 90% от икономиката на света ще се генерират извън ЕС. Това каза експертът с 30-годишен стаж в германски и европейски здравноосигурителни пазари д-р Франц Тервей по време на Петия годишен конгрес на Български съюз по балнеология и СПА туризъм, предаде репортер на  Агенция „Фокус“ . „Когато говорим за позициониране, трябва да започнем с това къде се намира България и къде трябва да стигне. Ще кажа, че Европа не е просто един клъстер от държави членки. Ние сме сериозен икономически регион, който се конкурира с други такива на планетата. През следващите 10-15 години 90% от икономиката на света ще се генерират извън ЕС. Във финансово отношение трябва да бъдем конкурентно способни и за това ЕС има за цел да укрепи европейския икономически паричен съюз, както и да се добавят социални аспекти в европейската политика“, заяви още той. По думите му в много случаи 90 - 100% от европейското законодателство действа и на национално ниво, но в други сектори, като например социалните, действа само на 20%. „Когато ЕК оказва влияние и намеса в дейностите означава, че трябва да сравним системите и така се стига до заключения коя държава е по-добра. Тази система за сравнителен анализ оказва влияние върху развитието на отраслите“, уточни той.  Д-р Франц Тервей e водещ немски специалист с над 30 годишен опит в областта на здравното и социално осигуряване. От 1981 до 2016 г. професионалната му дейност е в областта на немската система за социално осигуряване и Европейската платформа за социално осигуряване – Брюксел, Берлин, Франкфурт на Майн, Ерфурт. От 2017 г. е частен консултант по здравно и социално осигуряване в Германия и Европейския съюз. \r\nЦветелин ДИМИТРОВ", "date": "2018.09.26", "title": "Д-р Франц Тервей, експерт в областта на здравното и социално осигуряване: През следващите 10-15 години 90% от икономиката на света ще се генерират извън ЕС"}
{"url": "http://www.focus-news.net/news/2018/09/26/2571515/ministar-lilyana-pavlova-obsadi-provezhdaneto-na-vtora-sreshta-ot-formata-161-s-kitayska-delegatsiya.html", "text": "Министърът за Българското председателство на Съвета на Европейския съюз 2018 г. Лиляна Павлова се срещна със заместник-генералния директор на дирекция “Европа” в МВнР на Китай и заместник-генерален секретар на Секретариата на “16+1” Лу Шан в София. Това съобщиха от пресцентъра на  Министерството на Българското председателство на Съвета на ЕС 2018 г.   \r\nДвамата обсъдиха организацията и провеждането на Четвъртата Среща на местните лидери от Китай, България и страните от Централна и Източна Европа, планирана да се състои отново в София, на 20 октомври тази година. \r\nСрещата ще събере областни управители, кметове, националните координатори за инициативата за сътрудничество Китай-ЦИЕ, представители на регионите и на бизнеса от всички страни от формата. В България се очаква да пристигнат близо 700 делегата, сред които губернатори и представители на местната власт от 20 китайски провинции и страните от ЦИЕ. \r\nЦелта на срещата между местните власти от държавите от формата „16+1“ е всички заедно и конструктивно да обсъдят бъдещото си сътрудничество във всички области с конкретни идеи и планове.  \r\nВ рамките на срещата, министър Лиляна Павлова и г-н Лу Шан обсъдиха и подготовката по създаването на Глобален партньорски център в рамките на инициативата „16+1“. \r\nНа срещата присъстваха и експерти от министерството на външните работи, министерството на икономиката и на НДК. \r\nПредставителите на китайската делегация благодариха на министерството за Българското председателство на Съвета на ЕС 2018 за отличната подготовка и логистика на срещите „16+“ в София.", "date": "2018.09.26", "title": "Министър Лиляна Павлова обсъди провеждането на втора среща от формата „16+1“ с китайска делегация"}
{"url": "http://www.focus-news.net/news/2018/09/26/2571518/afp-donald-tramp-zayavi-che-vsichki-optsii-sa-na-masata-po-otnoshenie-na-venetsuela.html", "text": "Президентът на САЩ Доналд Тръмп определи ситуацията във Венецуела като позор, заявявайки че „всички опции“ са на масата при вземането на решение как да се действа, предава  AFP . \r\n„Това, което се случва във Венецуела, е позор“, заяви Тръмп пред журналисти в Ню Йорк, където присъства на ежегодното Общо събрание на ООН. \r\n„Просто искам да видя Венецуела изправена. Искам хората да са в безопасност. Ще се погрижим за Венецуела. Всички опции са на масата, всяка възможна – и по-твърдите и не толкова драстичните – и знаете какво имам предвид под твърди“, добави той.  Йонислав Дочев", "date": "2018.09.26", "title": "AFP: Доналд Тръмп заяви, че „всички опции“ са на масата по отношение на Венецуела"}
{"url": "http://www.focus-news.net/news/2018/09/26/2571516/kmetat-na-sofiya-yordanka-fandakova-shte-prisastva-na-otkrivaneto-na-sofiyskata-mladezhka-laboratoriya-za-inovatsii-na-27-septemvri.html", "text": "Кметът на София Йорданка Фандъкова ще присъства на откриването на Софийската младежка лаборатория за иновации. Това съобщиха от пресцентъра на  Столична община .  \r\nОткриването на лабораторията ще се състои на 27 септември 2018 г. от 17.30 ч. на ул. Сердика №1, ет.3 (над филиала на Столична библиотека).  \r\nЛабораторията бе създадена по проект “Отключване потенциала за бизнес и социални иновации в Дунавския регион чрез повишаване знанията и уменията на младите хора – Умения за новите поколения”, който се изпълнява от Дирекция „Европейски програми и проекти“ на Столична община и Асоциация за развитие на София. Лабораторията се открива и в партньорство със Столична библиoтека. \r\nОснованата цел на лабораторията е да изгради платформа между местните власти като фасилитатори, младежки организации, образователни институции и бизнес, за да развиват уменията на младите хора за иновации и предприемачество. Проектът цели да създаде мрежа от Иновационни лаборатории в участващите градове, обучителни програми, провеждане на обучения за младежи (15-29 години) и подкрепа за предприемачество. Очакваните резултати са: свързване на образованието и пазара на труда, повишаване на икономическата активност на младите хора и преодоляване на емиграцията. \r\nВодещ партньор на проекта е община Будапеща, а останалите партньори са: фондация ПРИЗМА (Словения), община Марибор, НОВА (Австрия), Акцент е (Австрия), Асоциация за развитие на Клуж (Румъния), Иновационен център ДЕКС (Чехия), Институт Михайло Пупин (Сърбия), община Савски Венац (Сърбия), Регионална северо-западна Агенция (Румъния). Асоциирани партньори са община Белград (Сърбия), община Грац (Австрия) и университет Корвиус – Будапеща (Унгария). \r\nПроектът е финансиран от програма ИНТЕРРЕГ Дунав с продължителност: януари 2017 – декември 2019. \r\nДейностите по проекта са в подкрепа изпълнението на Стратегията за младите хора в Столична община и Стратегия за интелигентна специализация на София.", "date": "2018.09.26", "title": "Кметът на София Йорданка Фандъкова ще присъства на откриването на Софийската младежка лаборатория за иновации на 27 септември"}
{"url": "http://www.focus-news.net/news/2018/09/26/2571503/bedzhet-patsoli-mezhdu-sarbiya-i-kosovo-ne-tryabva-da-ima-granitsa.html", "text": "Министърът на външните работи на Косово Беджет Пацоли заяви, че между Сърбия и Косово не трябва да има граница и че „топката трябва да се прехвърли на полето на икономиката“, предава скопският телевизионен канал  „1 TV“ . \r\n„Някога живеехме заедно и виждам тенденция, че и те искат да живеем заедно. Вместо да слагаме граници, трябва да ги ликвидираме и да пуснем хората да се движат свободно“, заяви Пацоли в Ню Йорк за „ТВ Прва“. \r\nТой е уверен, че решението е на друго място и че „топката трябва да се прехвърли на полето на икономиката“. \r\n„Там е решението – икономическото сътрудничество, повече работни места, по-голям икономически растеж, по-добър живот на населението, по-качествено образование и повече продукти на масата. Това трябва и ако има воля и от северната, и от южната страна, това може да се постигне“, изтъкна Пацоли. \r\nДипломатът смята, че решението на косовския въпрос е и близо, и далеч. \r\n„Много сме далеч, но и много близо. Всичко е в наши ръце. Ако искаме, можем да бъдем много по-близо, а ако не искаме – тогава сме далеч“, заключи косовският външен министър.  Йонислав Дочев", "date": "2018.09.26", "title": "Беджет Пацоли: Между Сърбия и Косово не трябва да има граница"}
{"url": "http://www.focus-news.net/news/2018/09/26/2571520/aktsenti-v-sutreshniya-blok-dobro-utro-balgariya-po-radio-fokus-na-27-septemvri.html", "text": "В сутрешния блок „Добро утро, България“ по  Радио „Фокус“  на 27 септември ще започнем с тема, полезна за столичани. Продължава строителството на третия лъч от метрото в София, което е предвидено да приключи до 2019 година. На какъв етап са строителните дейности към момента и колко души ще могат да се възползват от него? Темата ще коментираме с директора на „Метрополитен“ инж. Стоян Братоев.  \r\nТоплинната енергия ще поскъпне с между 2% и 9% от първи октомври - увеличение, обвързано и с очакваните по-високи цени на газа от следващия месец. Как ще се отразят на домакинствата тези по-високи цени и доколко основателни са те? Ще поскъпне ли животът за българина и кой ще усети това най-силно - отговорите на тези и други въпроси ще потърсим с икономиста проф. Боян Дуранкев.  \r\nЩе се насочим и към Чепеларе, за да разберем от кмета Славка Чакърова как е преминал летният сезон в курортния град и кое ще бъде приоритет в работата на местната власт през следващите месеци.  \r\nВ минутите след 09.00 часа Ваня Николова от  Радио „Фокус“-Пазарджик  ще ни разкаже за проучване на старопечатните книги на територията на община Белово.  \r\nТези и още теми - в сутрешния блок „Добро утро, България“ на  Радио „Фокус“ , от 06.00 до 10.00 часа на 27 септември, с водещ Виктория Месробович-Кувенджиева.", "date": "2018.09.26", "title": "Акценти в сутрешния блок „Добро утро, България“ по Радио „Фокус“ на 27 септември"}
{"url": "http://www.focus-news.net/news/2018/09/26/2571519/chila-mezosi-espa-imame-uspeh-pri-privlichane-na-poveche-resurs-za-turizma.html", "text": "Имаме успех при привличане на повече ресурс за туризма. Това каза главният секретар на Европейската СПА асоциация Чила Мезоси по време на Пети годишен конгрес на Български съюз по балнеология и СПА туризъм, предаде репортер на  Агенция „Фокус“ . „България е една активна страна член на ЕСПА. БСБСПА работи винаги активно. Не искам да ви изброявам дейностите на ЕСПА, може да се възползвате от една великолепна и развита мрежа. Имаме нова страна членка – Сърбия“, уточни тя. \r\n„Тази година провеждаме важна лобистка работа и имаме изготвен доклад с предложения. От началото на финансовата година се опитваме да привлечем бюджетни средства. СПА туризмът е малък аспект от цялата работа на ЕСПА. Имаме успех при привличане на повече ресурс за туризма. Той е един от двигателите на икономиката за цяла Европа. От друга страна като говорите на конкретните правителства, те като че ли го изкарват като маловажен. Имаме един доклад, според който 100 млрд. евро се влагат в научна дейност, дигитализация и предпазването на природата“, допълни тя. „Други 2 важни аспекта са свързани със здравето, лечебните води и видове лечения. Коментирахме по този доклад определена част да се насочи към подземните води. Надявам се че в крайна сметка с този доклад ще се включи споменаване, което да ни прави по-видими“, каза още тя. По думите ѝ профилактиката също е нещо, което нараства като профил в политическите среди и ЕСПА през цялото време се занимава с профилактика. „Преди 2 седмици в Брюксел дойде една дама от ЕК и обясни какви са приоритетите през следващите 2-3 години. Наблюдаваме развитие в секторите на регионалното развитие, здравеопазването, образованието, особено образование за околната среда. Тази година основен въпрос беше година на туризма на туристическия обмен между ЕС и Китай. Може някои от нас да се учудят от китайския пазар, но ЕС има над 600 млн. евро само за разгласа в Китай, което означава, че и вие може да се възползвате от тези средства“, уточни тя.  Чила Мезоси е консултант в областта на медицинския туризъм на Унгарския съвет по туризъм във всички немскоговорящи страни. До 2017 г. е генерален мениджър на Унгарския туристически офис в Германия и Швейцария, член на Борда на ESPA, представляващ Унгария. В периода 2005-2013 г. представлява най-важните унгарски туристически представители на германския Медикъл/СПА туристически пазар. Съветник е на генералния директор на Унгарския туристически борд. Била е член на Управителния съвет и съорганизатор на Втория европейски конгрес по здравен туризъм през 2009 г. в Будапеща. От 2017 г. е главен секретар на Европейската СПА асоциация ESPA . \r\nЦветелин ДИМИТРОВ", "date": "2018.09.26", "title": "Чила Мезоси, ЕСПА: Имаме успех при привличане на повече ресурс за туризма"}
{"url": "http://www.focus-news.net/news/2018/09/26/2571522/parvite-diplomati-na-balgariya-gartsiya-rumaniya-i-harvatiya-obsadiha-kak-da-prodalzhat-prioritetite-na-balgarskoto-predsedatelstvo.html", "text": "Министрите на външните работи на България, Гърция, Румъния и Хърватия - Екатерина Захариева, Никос Кодзияс, Теодор Мелешкану и Мария Пейчинович-Бурич, проведоха четиристранна среща в Ню Йорк, на която обсъдиха развитието на европейската интеграция на Западните Балкани и други въпроси от международния дневен ред. Това съобщиха от  правителствената информационна служба . \r\nТова е втора подобна среща в този формат в рамките на Общото събрание на ООН. \r\n\"Колеги, много е важно да се продължи работата с нашите партньори от Западните Балкани. Следващата година е важно да покажем, че ЕС държи на своите решения. Надявам се тогава да започнат преговори за членство с Тирана и Скопие. А и двете страни трябва да покажат, че са готови да извършат реформите\", каза Екатерина Захариева. \r\nНа 26 юни т.г. под председателството на Захариева държавите-членки постигнаха компромис в Съвета “Общи въпроси” на ЕС и дадоха зелена светлина за бъдещите преговори за присъединяване с Република Македония и Република Албания. “Съветът се съгласи да приеме положително напредъка и да отвори пътя за започване през юни 2019 година на преговори за присъединяване”, бе записано в заключенията на Съвета. \r\nЗахариева изтъкна важността на референдума в Скопие за споразумението с Гърция, както и необходимостта всички шест държави от региона, които още не са членки на ЕС, да продължат за изпълняват реформите и препоръките, за да има видим напредък. \r\nМинистър Мария Пейчинович-Бурич изтъкна, че от последната среща миналата година регионът вече е много променен. \r\n\"Ще продължим добрата работа на България по време на нашето председателство на Съвета на ЕС\", заяви и румънският първи дипломат Теодор Мелешкану. \r\nМинистър Никос Кодзияс предложи всички заедно да посетят Скопие и Тирана, за да покажат политическа подкрепа за тези страни.  \r\nМинистър Захариева констатира, че четиристранният формат е много полезен и предложи той да бъде разширен на всички нива в министерствата от четирите държави.", "date": "2018.09.26", "title": "Първите дипломати на България, Гърция, Румъния и Хърватия обсъдиха как да продължат приоритетите на Българското председателство"}
{"url": "http://www.focus-news.net/news/2018/09/26/2571525/ministar-tsetska-tsacheva-se-sreshtna-s-glavniya-prokuror-na-albaniya-arta-marku.html", "text": "Министърът на правосъдието Цецка Цачева се срещна днес с главния прокурор на Албания г-жа Арта Марку. Тя е на посещение у нас по покана на главния прокурор Сотир Цацаров. Това съобщиха от пресцентъра на  Министерството на правосъдието . Министър Цачева поздрави Марку за сключения между двете прокуратури меморандум за разбирателство и сътрудничество, който ще даде възможност на обвинителите от двете държави да си сътрудничат пряко. „Считам за особено важно, че конвенциите на Съвета на Европа предлагат широки възможности за директен контакт и обмен на документи между централните органи, вместо използването на традиционния дипломатически път. Това укрепва ролята на съдебните органи в процеса на изпълнение на молбите за правна помощ“, каза министър Цачева. \r\nТя изтъкна, че един от най-важните хоризонтални приоритети на Българското председателство на съвета на ЕС беше именно насърчаването на сътрудничеството и интеграцията на Западните Балкани във всички сфери на взаимодействие със Съюза. „Това е траен ангажимент, който за пореден път бе потвърден само преди дни в годишната реч на председателя на Европейската комисия Жан-Клод Юнкер за състоянието на Съюза. Защото добре функциониращото правосъдие е основен стълб на европейските политики и важно условие за членство“, подчерта министърът.  \r\nТя припомни, че по време на първото за страната ни председателство бе постигнат съществен напредък във връзка със сключване на Споразумение за сътрудничество между Евроюст и Албания, което се очаква да бъде подписано следващата седмица по време на срещата ЕС – Западни Балкани. „Това е знак на голямо доверие към Албания и вярваме, че достъпът до системата ще ви даде възможност по-успешно да противодействате на тероризма и организираната трансгранична престъпност“, допълни Цачева. Тя обобщи, че двустранните ни отношения в областта на правното сътрудничество са традиционно добри и протичат без трудности. \r\nГлавният прокурор Марку от своя страна запозна министъра с реформата в съдебната система на Албания, която е генерална по своята същност. Като особено значими тя открои новосъздадените комисии за атестация на магистратите.", "date": "2018.09.26", "title": "Министър Цецка Цачева се срещна с главния прокурор на Албания Арта Марку"}
{"url": "http://www.focus-news.net/news/2018/09/26/2571523/sputnik-donald-tramp-kam-benyamin-netanyahu-haresva-mi-dvudarzhavnoto-reshenie-na-izraelo-palestinskiya-konflikt.html", "text": "Министър-председателят на Израел Бенямин Нетаняху и президентът на САЩ Доналд Тръмп се срещнаха на Общото събрание на ООН и дадоха изявление след срещата, предава  Sputnik . \r\n„Харесва ми двудържавното решение. Мисля, че то ще работи най-добре. Огромен прогрес е постигнат досега, Израел и палестинците искат да направят нещо.“, заяви Тръмп, запитан дали подкрепя подобно решение. \r\nТой наблегна и на това, че чувства, че това решение е най-доброто и че палестинците искат да се върнат на масата за преговори. \r\n„След нашия ход за Ерусалим, Израел ще трябва да направи нещо добро за палестинците“, отбеляза американския президент. \r\nСпоред него, САЩ подкрепят това, което Израел прави в Сирия и добави, че „те трябва да са агресивни в тази част от света“.  Йонислав Дочев", "date": "2018.09.26", "title": "Sputnik: Доналд Тръмп към Бенямин Нетаняху: Харесва ми двудържавното решение на израело-палестинския конфликт"}
{"url": "http://www.focus-news.net/news/2018/09/26/2571517/apelativna-prokuratura-varna-chetvornoto-ubiystvo-v-kaspichan-e-bilo-razkrito-za-dva-chasa.html", "text": "Четворно убийство на ул. „Раковски“ 3 в град Каспичан е било разкрито за два часа под ръководството на Окръжната прокуратура в Шумен. Това съобщиха от  Апелативна прокуратура-Варна . В 09.00 часа сигнал в полицията за съдействие е подала млада жена от село Мадара, която нямала връзка с майка си от два дни. Полицейски служители придружили жената до ул. „Раковски“ 3 в Каспичан. В къщата служителите на реда намерили две тела. \r\nНезабавно са били предприети процесуално-следствени действия под ръководството на окръжния прокурор на Шумен и дежурния прокурор в Окръжната прокуратура и с участието на директора на ОДМВР-Шумен. При огледа на местопроизшествието са намерени още две тела.  \r\nУбитите са брат и сестра на 46 и 48 години. Братът работел като строител в чужбина, а жената е медицинска сестра във Варна. Убити са и техните възрастни родители на 81 и 70 години, а убийството е извършено на 24 септември тази година. \r\nВ стая на втория етаж във фамилната къща е открит 63-годишният първи братовчед на убитите П., който е съпричастен към четворното убийство. В задържането му са участвали специализирани полицейски сили, които са разбили вратата на помещението, в което той се е заключил.   \r\nПредполага се, че и четирите убийства са извършени с брадва, според смъртоносните порезни и посечни наранявания по телата на семейството. Брадвата е намерена и иззета от местопроизшествието.  \r\nОбразувано е досъдебно производство за убийство на повече от едно лице по особено мъчителен начин.", "date": "2018.09.26", "title": "Апелативна прокуратура-Варна: Четворното убийство в Каспичан е било разкрито за два часа"}
{"url": "http://www.focus-news.net/news/2018/09/26/2571524/stara-zagora-navarshvat-se-30-godini-ot-postavyaneto-na-dva-svetovni-rekorda-v-strelbata-postaveni-ot-predstaviteli-na-grada.html", "text": "Два световни рекорда в спортната стрелба са притежание Спас Копринков, Симеон Симеонов и Иван Иванов от Стара Загора, а единият от тях - с пистолет на 50 м, отборно, не е подобрен вече 30 години. Това съобщиха от пресцентъра на  Община Стара Загора . Клубът по спортна стрелба „Августа 1992“ посвещава редица събития на кръглата годишнина от проведеното във Финландия Европейско първенство с малокалибрен пистолет, където тримата завоюваха две европейски титли отборно, два световни рекорда отборно с пистолет на 50 м – резултат 1666 т., с пистолет на 25 метра –резултат 1751 т. и две европейски  титли и  световен рекорд индивидуално от Спас Копринков с пистолет на 25 метра – 588 т. Двете открити първенства и турнир по стрелба с пневматичен пистолет са посветени на празника на Стара Загора – 5 октомври.  \r\nНа 3 октомври 2018 г., от 11.00 ч., в общинската спортна зала „Стара Загора“ ще се проведе турнир по стрелба с пневматичен пистолет между отбори от учреждения и журналисти. В 12,30 ч. кметът на Стара Загора Живко Тодоров ще връчи благодарствени плакети за заслуги към развитието на спорта в Стара Загора на Спас Копринков, Симеон Симеонов и Иван Иванов в чест на годишнината от рекорда.  \r\nНа 4 октомври 2018 г., от 09.00 ч до 20.00 ч., ще се проведе Открито първенство  на клуба с огнестрелно оръжие на стрелбището в кв. Лозенец. Всички желаещи могат да заявят участието си на фейсбук страницата или на имейл: kssavgusta1992@abv.bg. \r\nНа 5 октомври 2018 г., от 13.00 до 20.00 часа, ще се проведе Открито първенство на клуба с огнестрелна пушка, на дистанции: 100 м и 300 м, на стрелбището в село Шаново. Желаещите могат да заявят участието си на фейсбук страницата или на имейл: kssavgusta1992@abv.bg. \r\nНаредбата за провеждане на състезанието е публикувана в сайта на клуба: augustaclub.eu.  \r\nПрограмата на Община Стара Загора за празника включва още Международен турнир по бридж, Народни борби, Балканиада по футбол за ветерани, Парад на ретро автомобили и турнири по редица спортове.", "date": "2018.09.26", "title": "Стара Загора: Навършват се 30 години от поставянето на два световни рекорда в стрелбата, поставени от представители на града"}
{"url": "http://www.focus-news.net/news/2018/09/26/2571528/delegatsiya-na-ministerstvoto-na-otbranata-shte-poseti-shvetsiya-za-voenno-tehnicheski-konsultatsii-po-proekta-za-pridobivane-na-nov-tip-boen-samolet.html", "text": "Делегация на Министерството на отбраната, водена от заместник-министъра на отбраната Атанас Запрянов, ще бъде на посещение в Швеция на 27 и 28 септември  2018 г. Това съобщиха от пресцентъра на  Министерството на отбраната . Визитата е по покана на Министерството на отбраната на Швеция. Целта е военно-технически консултации по проекта за придобиване на нов тип боен самолет. В края на август тази година делегация, водена от заместник-министър Запрянов, посети САЩ със същата цел. \r\nВ рамките на визитата заместник-министър Запрянов ще се срещне с Ян Салестранд - държавен секретар в Министерството на отбраната на Швеция, и ще посети седалището на корпорация SAAB в Линшьопинг.", "date": "2018.09.26", "title": "Делегация на Министерството на отбраната ще посети Швеция за военно-технически консултации по проекта за придобиване на нов тип боен самолет"}
{"url": "http://www.focus-news.net/news/2018/09/26/2571513/reuters-mayk-pompeo-zayavi-che-sreshtata-mezhdu-donald-tramp-i-kim-chen-un-nay-veroyatno-shte-se-provede-sled-oktomvri.html", "text": "Държавният секретар на САЩ Майк Помпео заяви, че представители на Вашингтон и Пхенян подготвят почвата за следващата среща на върха между президента Доналд Тръмп и севернокорейския лидер Ким Чен-ун, но такава среща най-вероятно ще се проведе след октомври, предава  Reuters . \r\n„Работим усърдно, за да сме сигурни че условията са правилните, така че да постигнем колкото се може повече по време на срещата. Но се надяваме, че ще е скоро“, заяви Помпео в интервю за американския телевизионен канал „CBS“. \r\n„Може да се случи през октомври, но най-вероятно ще е след това“, добави той. \r\n„Ще отнеме известно време. Ще е нужен процес за това“, заяви Помпео по отношение на ядреното разоръжаване на Северна Корея. „Президентът Тръмп беше ясен относно това и проницателен още от началото“. \r\nЗапитан дали Ким Чен-ун се е съгласил да допусне международни инспектори на ядрените площадки, Помпео отговори, „Да“. \r\nВъншният министър добави, че скоро ще посети Пхенян, но не даде конкретна дата.  Йонислав Дочев", "date": "2018.09.26", "title": "Reuters: Майк Помпео заяви, че срещата между Доналд Тръмп и Ким Чен-ун най-вероятно ще се проведе след октомври"}
{"url": "http://www.focus-news.net/news/2018/09/26/2571530/stara-zagora-za-shest-godini-obshtina-kazanlak-e-iziskala-neustoyki-za-neizpalnenie-na-klauzi-po-dogovori-s-izpalniteli-na-obshtestveni-porachki-v-razmer-na-193-809-lv.html", "text": "За периода от 1 януари 2012 година до 20 септември 2018 година Община Казанлък се е възползвала от правото си да изиска неустойки за неизпълнение на клаузи по договори с изпълнители на обществени поръчки, които са в размер на 193 809 лв. Това каза кметът на Казанлък Галина Стоянова по време на редовно заседание на Общинския съвет, в отговорна въпроси на общински съветници за контрола упражняван от Общинска администрация върху фирмите изпълнителки, предаде кореспондент на  Радио „Фокус“ . Стоянова поясни, че при констатиране на дефекти след приключване на договорите, в рамките на гаранционните срокове, фирмите отстраняват дефектите за своя сметка, което не води до налагане на глоби и санкции. Кметът на Казанлък поясни още, че пет години е гаранционният срок за новополаганата асфалтова настилка. \r\nСлавяна ГАЙДАРОВА", "date": "2018.09.26", "title": "Стара Загора: За шест години Община Казанлък е изискала неустойки за неизпълнение на клаузи по договори с изпълнители на обществени поръчки в размер на 193 809 лв."}
{"url": "http://www.focus-news.net/news/2018/09/26/2571526/afp-donald-tramp-obeshta-da-predstavi-noviya-si-miren-plan-za-blizkiya-iztok-do-nyakolko-mesetsa.html", "text": "Президентът на САЩ Доналд Тръмп заяви, че ще представи двудържавен мирен план за Близкия изток в предстоящите месеци, изразявайки увереност,че палестинците ще се върнат към преговорите, предава  AFP . \r\n„Бих казал в следващите два, до три, до четири месеца“, заяви той, след среща с израелския министър-председател Бенямин Нетаняху в кулоарите на Общото събрание на ООН. \r\nТръмп обяви за първи път, че подкрепя двудържавното решение, което би създало независима палестинска държава, заявявайки: „Мисля, че това би работило най-добре. Това е чувството ми“.  Йонислав Дочев", "date": "2018.09.26", "title": "AFP: Доналд Тръмп обеща да представи новия си мирен план за Близкия изток до няколко месеца"}
{"url": "http://www.focus-news.net/news/2018/09/26/2571531/predsedatelyat-na-ns-na-bsp-korneliya-ninova-se-sreshtna-s-poslanika-na-kralstvo-niderlandiya-n-pr-bea-ten-tashar.html", "text": "Председателят на НС на БСП Корнелия Нинова се срещна в централата на БСП с н. пр. Беа тен Тъшър, извънреден и пълномощен посланик на Кралство Нидерландия. Това съобщиха от пресцентъра на  партията . \r\nНа срещата бяха обсъдени двустранните отношения между България и Кралство Нидерландия, както и актуални теми от политическия живот на България. Особено внимание бе отделено на ситуацията в Европейския съюз и предизвикателствата, свързани с приемането на бъдещия бюджет на Съюза, развитието на Европейския социален стълб и предстоящите европейски избори през 2019 година.", "date": "2018.09.26", "title": "Председателят на НС на БСП Корнелия Нинова се срещна с посланика на Кралство Нидерландия н. пр. Беа тен Тъшър"}
{"url": "http://www.focus-news.net/news/2018/09/26/2571521/dzheremi-korbin-leybaristkata-partiya-shte-nastoyava-za-vseobshti-izbori-pri-lipsa-na-sporazumenie-za-brekzit.html", "text": "Британската Лейбъристка партия ще настоява за провеждането на предсрочни избори в страната в случай, че правителството на Консервативната партия не може да осигури споразумение с Брюксел по условията за излизането на страната от Европейския съюз, заяви лидерът на партията Джереми Корбин по време на ежегодната конференция на Лейбъристите в Ливърпул, предава  ТАСС . \r\n„Недопустимо е да излезем от ЕС без споразумение, което ще се превърне в национална катастрофа. Именно затова, ако парламентът отхвърли споразумението на консерваторите или ако правителството не постигне никаква сделка, ние ще искаме провеждането на всеобщи избори“, заяви Корбин. \r\n„Лейбъристката партия ще гласува против „Плана Чекърс“ или против това, което остане от него, и ще бъде против излизането от ЕС без споразумение“, добави партийният лидер.  Йонислав Дочев", "date": "2018.09.26", "title": "Джереми Корбин: Лейбъристката партия ще настоява за всеобщи избори при липса на споразумение за Брекзит"}
{"url": "http://www.focus-news.net/news/2018/09/26/2571535/veliko-tarnovo-s-kolokros-plazhen-voleybol-sastezanie-lavski-skok-i-mnogo-drugi-distsiplini-shte-proteche-sportno-turisticheskiya-praznik-v-park-ksilifor.html", "text": "По традиция първият маршрут в есенната кампания „Движи се и победи“ ще завърши със спортно-туристически празник в парк Ксилифор край Велико Търново. Предвидени са различни спортни събития и дисциплини, сред които  катерене по висяща въжена стълба и изкуствена катерачна стена, „тролей“ над езерото, стрелба в цел, колокрос, плажен волейбол, бадминтон, блиц-турнир по шах, състезание „Лъвски скок“ за момчета и момичета. Това съобщи пред журналисти Георги Димитров, секретар на Туристическо дружество „Трапезица 1902“, предаде репортер на  Радио „Фокус“ – Велико Търново . Победителите в отделните спортно-туристически дисциплини ще получат грамоти и награди, а за всички участници в спортно-туристическия празник организаторите са предвидили и награди, спечелени чрез томбола. \r\n„Имаме  достатъчно вода в езерото, има много и разнообразни риби в него, надявам се участниците да подобрят рекорда. Припомням, че той е поставен от момиче,  35 са рекордно уловените риби. Ловът на риба ще започне от 8.30 ч., след откриването в 10.30 ч. започват спортно туристическите щафети за най-малките от 4 клас, 5-8 клас и от 9 клас нагоре. След това откриваме всички центрове на предизвикателствата“, посочи Георги Димитров. \r\nТой уточни и маршрутите във всеки един етап на есенната кампания „Движи се и победи“. По думите му, за първия поход класическия маршрут започва от квартал Асенов, по висящия мост през местността „Дълбок дол“ в посока парк Ксилифор. \r\n„Другият маршрут, който предлагаме на 6 октомври е от село Беляковец към Преображенски манастир, тръгва се от центъра в източна посока. Изкачваме най -високата точка на Беляковец, там има едно малко сухо езеро и кладенец, оттам покрай военния полигон се спускаме в източна посока, минаваме покрай стария заслон  и се спускаме до Преображенския манастир. Оттам маршрутът към Велико Търново е по червено-бяла маркировка, като тези, които поискат могат да слязат по жълтата маркировка през водопадите,  а другите по панорамните възвишения да се отправят към квартал  Картала или улица „Бурмов““, обясни Георги Димитров. \r\nСледващия маршрут, предвиден за 20 октомври е от село Присово през село Малки чифлик към Ксилифор. Възловото място е  пресичането на главния път София -Варна. Участниците ще бъдат инструктирани  да имат необходимото обозначение при преминаване на този участък. Маршрутът е маркиран с лентова маркировка в жълто и бяло. За тези, които не познават маршрутите, ще бъдат осигурени водачи. \r\nМария НЕДЕВА", "date": "2018.09.26", "title": "Велико Търново: С колокрос, плажен волейбол, състезание „Лъвски скок“ и много други дисциплини  ще протече спортно-туристическия празник в парк Ксилифор"}
{"url": "http://www.focus-news.net/news/2018/09/26/2571529/gazeta-express-hashim-tachi-zayavi-che-sasht-podkrepyat-leka-korektsiya-na-granitsata-mezhdu-kosovo-i-sarbiya.html", "text": "Президентът на Косово Хашим Тачи заяви, че САЩ подкрепят „лека корекция“ на границата между Косово и Сърбия, предава базираното в Прищина албанско електронно издание  Gazeta Express . \r\nТачи поясни, че по време на срещите си с висшестоящи американски представители в Ню Йорк е било потвърдено, че САЩ подкрепят обсъждането на корекция на границата в окончателното споразумение между Косово и Сърбия. \r\n„САЩ ясно и официално потвърдиха, че подкрепят и предложението за демаркацията на границата или леката ѝ корекция, като част от крайното споразумение между Косово и Сърбия, което ще означава взаимно признаване“, заяви косовският президент, отбелязвайки че това ще затвори веднъж и завинаги отворените въпроси и омразата между двете държави.  Йонислав Дочев", "date": "2018.09.26", "title": "Gazeta Express: Хашим Тачи заяви, че САЩ подкрепят „лека корекция“ на границата между Косово и Сърбия"}
{"url": "http://www.focus-news.net/news/2018/09/26/2571536/grupoviyat-lov-na-diva-svinya-se-otkriva-na-29-septemvri.html", "text": "Груповият лов на дива свиня се открива на 29 септември. Това предвижда заповед на министъра на земеделието, храните и горите Румен Порожанов, съгласувана с министъра на околната среда и водите Нено Димов. Това съобщиха от пресцентъра на  Министерството на земеделието, храните и горите . \r\nВъв връзка с усложнената епизоотична обстановка и констатираното огнище на африканска чума по свинете в с. Тутраканци се въвеждат ограничения в  районите до границата с Румъния. Те са посочени в приложения към заповедта. В първата буферна зона, която обхваща до 5 км от границата с Румъния и до 10 км около с. Тутраканци се забранява груповият лов. Това засяга 119 ловни дружинки от общо 2810 в България или само 4,2% от всички. Втората зона, в която груповият лов е разрешен, но без кучета, обхваща териториите между 5 и 10 км от границата с Румъния, респективно между 10 и 20 км около с. Тутраканци.   За останалата част от България няма ограничения.  \r\nГруповото ловуване се извършва само през деня – един час преди изгрева и един час след залеза на слънцето. Провеждането на инструктаж на участниците в него е задължително. Ръководителят на лова проверява наличието на заверен ловен билет и членска карта, разрешително за носене на ловно оръжие на всеки член от дружинката и попълва съответното разрешително за лов. На санкция подлежат ловци, които не са екипирани с шапка или облекло с ярък сигнален цвят при групов лов на дива свиня и на дребен дивеч. Забранена е употребата на алкохол и упойващи вещества преди и по време на лов.  \r\nИзпълнителна агенция по горите (ИАГ) напомня, че ловното оръжие е лично и не се предоставя на никой, дори на правоспособни ловци. При използване на гладкостенно (гладкоцевно) оръжие по време на групов лов на дива свиня се забранява използването на сачми с диаметър над 6 мм. Разрешена е употребата само на боеприпаси тип „куршум“.  \r\nРъководният екип на Министерството на земеделието, храните и горите и на ИАГ пожелават на всички ловци наслука и призовават към стриктно спазване на нормативната уредба и правилата за безопасност при ловуване по време на ловния сезон. Необходимо е всички ловци да проявяват дисциплина и отговорност и да упражняват контрол помежду си за правилното изпълнение на законовите разпоредби и опазването на дивеча по време на лова. Проверките на служителите от структурите на Министерство на земеделието, храните и горите, ангажирани с контрол в горските територии продължават.", "date": "2018.09.26", "title": "Груповият лов на дива свиня се открива на 29 септември"}
{"url": "http://www.focus-news.net/news/2018/09/26/2571538/kolyo-milev-bsp-viziya-za-balgariya-e-otvoren-dokument-v-koyto-shte-dopalvame-vsichki-polezni-za-stranata-predlozheniya.html", "text": "„Визия за България“ е с дълъг срок на действие. Тя е отворен документ, в който ще допълваме всички полезни за страната предложения. Тя се отнася за доходите и за икономиката, здравеопазването, образованието, за демографската криза“ Това каза на среща със Съюза на офицерите и сержантите от запаса и резерва във Варна народният представител от ПГ на „БСП за България“ Кольо Милев, съобщиха от пресцентъра на  Националния съвет на БСП . Милев добави, че в момента има дълбока криза на кадри в страната. По думите му армията ни има сериозни проблеми. „Трябва да се увеличи заплащането на военнослужещите. Осезаемо се чувства дефицит на кадри там“, добави той. „Ние ще разработим регионални визии за цялата страна. Ще има и за морската ни столица, както и за Бургас“, каза още Милев.  \r\n„Националната сигурност не е само вътрешната сигурност. Тя има по-широко измерение. Тя е социална, икономическа, етно-религиозна.“ Това каза народният представител Славчо Велков. По думите му все повече се налага мнението за нуждата  да се разработи за всеки регион и визия за неговото развитие.  \r\nСпоред народния представител Никола Динков е необходимо да се обърне сериозно внимание на всички региони в страната. „В тези региони, които не са доразвити, трябва да се наблегне на транспортната инфраструктура. Общинските центрове трябва да бъдат добре свързани с областните. Това ще доведе до добро придвижване на работниците и служителите“, каза той.  \r\nНа срещата присъства и народният представител Димитър Стоянов. По думите му „Визия за България“ може да даде нов старт за страната.   \r\nПрисъстващите от Съюза на офицерите и сержантите от резерва и запаса попитаха- защо управляващите не приемат предложението на левицата за преизчисление на всички пенсии. Те настояха за увеличаване на часовете по военно обучение във военните училища.", "date": "2018.09.26", "title": "Кольо Милев, БСП: „Визия за България“ е отворен документ, в който ще допълваме всички полезни за страната предложения"}
{"url": "http://www.focus-news.net/news/2018/09/26/2571537/afp-komentarite-za-dvudarzhavno-reshenie-na-donald-tramp-ne-sa-podkrepeni-ot-nikakvi-deystviya-tvardi-palestinski-predstavitel.html", "text": "Хусам Зомлот, глава на наскоро закритата палестинска мисия във Вашингтон, отхвърли коментарите на президента на САЩ Доналд Тръмп в подкрепа на двудържавното решение на конфликта между Израел и Палестина, заявявайки че неговите политики унищожават надеждите за мир, предава  AFP . \r\n„Думите им са противоположни на действията им, а действията им са очевидни и унищожават възможността за двудържавно решение“, заяви Зомлот пред AFP. \r\nТой добави, че само думите на Тръмп не са достатъчни, за да върнат палестинците на масата за преговори.  Йонислав Дочев", "date": "2018.09.26", "title": "AFP: Коментарите за двудържавно решение на Доналд Тръмп не са подкрепени от никакви действия, твърди палестински представител"}
{"url": "http://www.focus-news.net/news/2018/09/26/2571539/pregled-na-mezhdunarodnite-novini-do-18-chasa-agentsiya-fokus.html", "text": "Президентът на САЩ трябва да спре да се бърка в работите на Близкия Изток ако иска цената на петрола да спре да се покачва, заяви министърът на нефта на Иран Биджан Занганех в сряда, предава  Reuters . \r\n„Тръмп се опитва да намали значително износа на ирански петрол и същевременно да направи така, че цената на петрола да не се качва, но тези две неща не могат да се случат заедно“, заяви Занганех, според цитата на иранската агенция ISNA. \r\n„Ако иска да спре покачването на цената на нефта и пазара на петрола да не се дестабилизира, той трябва да спре своеволните и разрушителни намеси в работите на Близкия Изток и да спре да пречи на производството и износа на иранския нефт“, обясни министърът, като посочи, че именно американският президент, а не ОПЕК, е причинил скорошното поскъпване на суровината. \r\nБританската агенция припомня, че в рамките на речта си пред 73-ото Общо събрание на ООН, Тръмп отново отправи упреци към Организацията на държавите износителки на петрол, че нарочно поддържат високите цени на нефта и ги призова да увеличат добивите, за да се стабилизират цените. Освен това той обвини Иран, че сее хаос в региона и обеща нови санкции срещу Ислямската република. \r\nНа 4 ноември ще влезе поредния пакет санкции на САЩ срещу Иран, целящ да спре износа на петрол от страната, която е третият по големина производител в ОПЕК. \r\n*** Президентът на Турция Реджеп Таийп Ердоган заяви, че мирният процес за разрешаване на сирийския конфликт не може да продължи, докато президентът Башар Асад е на власт, а освен това съобщи, че изтеглянето на радикалните групировки от демилитаризираната зона в северозападната сирийска провинция Идлиб вече е започнало, пише  електронното издание на вестник Hurryiet . \r\nВ интервю пред Ройтерс на 25 септември в Ню Йорк, където турският президент участва в 73-ото Общо събрание на ООН, той бе категоричен, че е невъзможно сирийския мирен процес да продължи, докато президентът Башар Асад е на власт. \r\nВ интервюто Ердоган отново повтори, че не политиците, а турският съд ще реши съдбата на американския пастор Андрю Брънсън, чието арестуване по обвинение в тероризъм взриви отношенията между Анкара и Вашингтон. \r\nТурският лидер увери, че страната ще продължи да купува природен газ от Иран, независимо от американските санкции срещу Техеран. \r\n***  В рамките на тристранното сътрудничество Руската федерация, Република Корея и Корейската народно-демократична република преговарят да създадат железопътна и енергийна мрежа, която да свърже Корейския полуостров с Евразия, съобщава  вестник „Известия“ .   \r\nПроектът е обсъждан между 11 и 13 септември на Източния икономически форум във Владивосток. Там премиерът на Южна Корея  Ли Нак-йон е заявил, че „ако се осъществи, той ще допринесе значително за мира и просперитета на цяла Евразия“. Според него обаче, за да се случи това, е необходимо да се реши въпросът със санкциите срещу КНДР.  \r\nНа Междукорейската среща на върха, състояла се през април т. г., Сеул и Пхенян са се договорили да обединят и модернизират железопътните мрежи на двете страни. Присъединяването на Република Корея към Организацията за сътрудничество в железопътния сектор през юни 2018  подготви почвата за напредък в тази област.  \r\nИзвестно е намерението на южнокорейския президент Мун Дже-ин да развива тясно сътрудничество със съседните държави, включително и с Русия, за създаване на „Съвместно дружество на железниците в Източна Азия“.  Отначало в него трябва да се включат шест държави  от региона - Република Корея, КНДР, Русия, Китай, Япония и Монголия, плюс САЩ. Така ще се активира икономическото сътрудничество, търговският обмен и ще се даде шанс  да се изгради обща система за мир и сигурност в Североизточна Азия, информира руският „Известия“. \r\n***  САЩ изтеглят от Близкия Изток част от разположените там противоракетни (ПРО) и противовъздушни (ПВО) системи, за да концентрират усилията си над заплахите, които по мнението на американските експерти, идват от страна на Китай и Русия, съобщи в сряда вестник The Wall Street Journal, позовавайки се на източници от Пентагона, предава  ТАСС . \r\nЧетири батареи системи за ПВО „Пейтриът“ ще бъдат изтеглени от Йордания, Кувейт и Бахрейн, където са разположени в момента, през октомври. \r\nСпоред информацията от източниците на изданието, решението е взето от министъра на отбраната на САЩ Джеймс Матис в рамките на прегрупирането на силите и средствата на фона на новите заплахи. При това усилията на американските военни в ще бъдат фокусирани в по-малка степен върху близкоизточния регион и в по-голяма – над предполагаемите заплахи от страна на Русия и Китай, отбелязва WSJ. \r\nВъв вторник Матис заяви, че първостепенната заплаха за сигурността на САЩ идва от ядреното оръжие на Русия и в по-малка степен от Китай и Северна Корея. Министърът на отбраната изрази това мнение в рамките на реч във Военния институт в щата Вирджиния. \r\n***  Бившият началник-щаб на армията на Република Сръбска Ратко Младич, се обърна към гражданите преди предстоящите избори в Босна и Херцеговина, съобщава  македонската агенция „Макфакс“ . \r\nПосланието му е представено на пресконференция в Баня Лука от Милован Милутинович, председател на Организацията на офицерите от войската на босненските сърби. Член на тази организация е и Младич. В него той призова патриотично настроените политически сили да дадат отпор на всички форми  на заплаха за Република Сръбска и нейните институции. \r\nВ обръщението си той заявява и готовността си в следващия период да бъде избран за почетен председател на Организацията. \r\nМилутинович пояснил, че „Младич  не прави това заради себе си, а в подкрепа на целите, определени от Статута на Организацията, и заради необходимостта от обединение на патриотичните сили в името на основните задачи и задължения по защита на самата Република Сръбска и в името на загриженост за семействата на загиналите, военните инвалиди, редниците и офицерите и заради техния безкористен принос“.    \r\nМеждународният наказателен трибунал за бивша Югославия в Хага осъди в 2017 г. Младич на доживотен затвор по десет обвинения за престъпления, сред които геноцидът в Сребреница, военни престъпления и престъпления срещу човечеството по време на войната в бивша Югославия през 1992 – 1995 г. \r\n***  Президентът на Косово Хашим Тачи, премиерът Рамуш Харадинай и външния министър Беджет Пацоли са се срещнали с помощник-държавния секретар на САЩ за Европа и Евразия Уес Мичъл в Ню Йорк, предава  държавната „Радио и телевизия Косово“ (RTK) , като се позовава на съобщение от канцеларията на държавния глава. \r\nКакто се съобщава, срещата е била фокусирана върху разширяването на двустранното сътрудничество, придвижване на евроатлантическия дневен ред на Косово и трансформацията на Косовските сили за сигурност (КСС) в армия, а специално внимание е отделено също и на последната фаза от диалога за нормализация на отношенията между Косово и Сърбия. \r\nТачи е благодарил на Уес Мичъл за подкрепата, която САЩ са оказали на косовския народ във всички периоди. \r\n„САЩ са нашият вечен съюзник. Ние изработихме и финализирахме всички проекти заедно. Ние никога няма да се отклоним от този път. Ще вървим заедно към новите предизвикателство, които ни очакват“, е заявил Тачи. \r\nТой е отбелязал също, че подкрепата на Вашингтон в диалога с Белград е решаващ. Американският дипломат, от своя страна, е уверил косовският президент, че САЩ ще продължат да подкрепят Прищина. \r\n***  Министърът на външните работи на Косово Беджет Пацоли заяви, че между Сърбия и Косово не трябва да има граница и че „топката трябва да се прехвърли на полето на икономиката“, предава скопският телевизионен канал  „1 TV“ . \r\n„Някога живеехме заедно и виждам тенденция, че и те искат да живеем заедно. Вместо да слагаме граници, трябва да ги ликвидираме и да пуснем хората да се движат свободно“, заяви Пацоли в Ню Йорк за „ТВ Прва“. \r\nТой е уверен, че решението е на друго място и че „топката трябва да се прехвърли на полето на икономиката“. \r\n„Там е решението – икономическото сътрудничество, повече работни места, по-голям икономически растеж, по-добър живот на населението, по-качествено образование и повече продукти на масата. Това трябва и ако има воля и от северната, и от южната страна, това може да се постигне“, изтъкна Пацоли. \r\nДипломатът смята, че решението на косовския въпрос е и близо, и далеч. \r\n„Много сме далеч, но и много близо. Всичко е в наши ръце. Ако искаме, можем да бъдем много по-близо, а ако не искаме – тогава сме далеч“, заключи косовският външен министър. \r\n***  Държавният секретар на САЩ Майк Помпео заяви, че представители на Вашингтон и Пхенян подготвят почвата за следващата среща на върха между президента Доналд Тръмп и севернокорейския лидер Ким Чен-ун, но такава среща най-вероятно ще се проведе след октомври, предава  Reuters . \r\n„Работим усърдно, за да сме сигурни че условията са правилните, така че да постигнем колкото се може повече по време на срещата. Но се надяваме, че ще е скоро“, заяви Помпео в интервю за американския телевизионен канал „CBS“. \r\n„Може да се случи през октомври, но най-вероятно ще е след това“, добави той. \r\n„Ще отнеме известно време. Ще е нужен процес за това“, заяви Помпео по отношение на ядреното разоръжаване на Северна Корея. „Президентът Тръмп беше ясен относно това и проницателен още от началото“. \r\nЗапитан дали Ким Чен-ун се е съгласил да допусне международни инспектори на ядрените площадки, Помпео отговори, „Да“. \r\nВъншният министър добави, че скоро ще посети Пхенян, но не даде конкретна дата. \r\n***  Президентът на САЩ Доналд Тръмп определи ситуацията във Венецуела като позор, заявявайки че „всички опции“ са на масата при вземането на решение как да се действа, предава  AFP . \r\n„Това, което се случва във Венецуела, е позор“, заяви Тръмп пред журналисти в Ню Йорк, където присъства на ежегодното Общо събрание на ООН. \r\n„Просто искам да видя Венецуела изправена. Искам хората да са в безопасност. Ще се погрижим за Венецуела. Всички опции са на масата, всяка възможна – и по-твърдите и не толкова драстичните – и знаете какво имам предвид под твърди“, добави той. \r\n***  Британската Лейбъристка партия ще настоява за провеждането на предсрочни избори в страната в случай, че правителството на Консервативната партия не може да осигури споразумение с Брюксел по условията за излизането на страната от Европейския съюз, заяви лидерът на партията Джереми Корбин по време на ежегодната конференция на Лейбъристите в Ливърпул, предава  ТАСС . \r\n„Недопустимо е да излезем от ЕС без споразумение, което ще се превърне в национална катастрофа. Именно затова, ако парламентът отхвърли споразумението на консерваторите или ако правителството не постигне никаква сделка, ние ще искаме провеждането на всеобщи избори“, заяви Корбин. \r\n„Лейбъристката партия ще гласува против „Плана Чекърс“ или против това, което остане от него, и ще бъде против излизането от ЕС без споразумение“, добави партийният лидер. \r\n***  Министър-председателят на Израел Бенямин Нетаняху и президентът на САЩ Доналд Тръмп се срещнаха на Общото събрание на ООН и дадоха изявление след срещата, предава  Sputnik . \r\n„Харесва ми двудържавното решение. Мисля, че то ще работи най-добре. Огромен прогрес е постигнат досега, Израел и палестинците искат да направят нещо.“, заяви Тръмп, запитан дали подкрепя подобно решение. \r\nТой наблегна и на това, че чувства, че това решение е най-доброто и че палестинците искат да се върнат на масата за преговори. \r\n„След нашия ход за Ерусалим, Израел ще трябва да направи нещо добро за палестинците“, отбеляза американския президент. \r\nСпоред него, САЩ подкрепят това, което Израел прави в Сирия и добави, че „те трябва да са агресивни в тази част от света“. \r\n***  Президентът на САЩ Доналд Тръмп заяви, че ще представи двудържавен мирен план за Близкия изток в предстоящите месеци, изразявайки увереност,че палестинците ще се върнат към преговорите, предава  AFP . \r\n„Бих казал в следващите два, до три, до четири месеца“, заяви той, след среща с израелския министър-председател Бенямин Нетаняху в кулоарите на Общото събрание на ООН. \r\nТръмп обяви за първи път, че подкрепя двудържавното решение, което би създало независима палестинска държава, заявявайки: „Мисля, че това би работило най-добре. Това е чувството ми“. \r\n***  Президентът на Косово Хашим Тачи заяви, че САЩ подкрепят „лека корекция“ на границата между Косово и Сърбия, предава базираното в Прищина албанско електронно издание  Gazeta Express . \r\nТачи поясни, че по време на срещите си с висшестоящи американски представители в Ню Йорк е било потвърдено, че САЩ подкрепят обсъждането на корекция на границата в окончателното споразумение между Косово и Сърбия. \r\n„САЩ ясно и официално потвърдиха, че подкрепят и предложението за демаркацията на границата или леката ѝ корекция, като част от крайното споразумение между Косово и Сърбия, което ще означава взаимно признаване“, заяви косовският президент, отбелязвайки че това ще затвори веднъж и завинаги отворените въпроси и омразата между двете държави. \r\n***  Турция е важен партньор за Германия и Европа, заяви говорителят на германския канцлер Ангела Меркел, предава  Anadolu Agency . \r\nГоворейки по време на пресконференция в Берлин, Стефан Зайберт заяви, че посещението на турския президент Реджеп Тайип Ердоган в Германия между 27 и 29 септември ще бъде възможност да се обсъдят въпросите от общ интерес, както и различията. \r\n„Турция е важен партньор за нас, но е важен партньор и за Европа“, заяви Зайберт. \r\n„В наш основен интерес е да имаме икономически и политически стабилна Турция, в която демокрацията се практикува напълно“, добави той. \r\nЗайберт поясни, че Меркел и Ердоган ще обсъдят двустранните въпроси и регионалното развитие по време на срещите си на 28 и 29 септември. \r\n***  Хусам Зомлот, глава на наскоро закритата палестинска мисия във Вашингтон, отхвърли коментарите на президента на САЩ Доналд Тръмп в подкрепа на двудържавното решение на конфликта между Израел и Палестина, заявявайки че неговите политики унищожават надеждите за мир, предава  AFP . \r\n„Думите им са противоположни на действията им, а действията им са очевидни и унищожават възможността за двудържавно решение“, заяви Зомлот пред AFP. \r\nТой добави, че само думите на Тръмп не са достатъчни, за да върнат палестинците на масата за преговори. \r\n***", "date": "2018.09.26", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/26/2571533/tobias-bilenshtayn-rakovoditel-na-proekta-rimskite-termalni-marshruti-na-evropa-ako-uspeem-vednazh-da-privlechem-turisti-te-mogat-da-se-varnat-po-vsyako-vreme.html", "text": "Ако успеем веднъж да привлечем туристи, те могат да се върнат по всяко време. Това каза ръководителят на проект „Култура и СПА. Римските СПА курорти в Европа“ Тобиас Биленщайн по време на Петия годишен конгрес на Български съюз по балнеология и СПА туризъм, предаде репортер на  Агенция „Фокус“ . „Основната идея на нашия проект е да се направи мрежа от дестинации, където човек може да се радва на балнеологично лечение. Що се отнася до външни пазари като Китай – те харесват древни Римски центрове. Разгласяваме дори извън отрасъла. Например вчера в Кюстендил работих за разгласа на другите ни дестинации и е важно да се разглеждаме като част от една голяма европейска мрежа. Маркетингът е един непрекъснато процес и следва да се повтаря всяка година“, допълни той. „Друго, на което искам да наблегна е характера на нашите дестинации. В момента разглеждаме една мрежа и основното в нашия проект за Римски бани е, че следва да се разгледа основната компетентност на тези центрове, която е свързана със здравните услуги. Ако успеем веднъж да привлечем туристи, те могат да се върнат по всяко време“, заяви още той.  \r\n„Знаете ли, че круизове за увеселителни плавания се превръщат в конкуренция на хотелите за балнео и СПА туризъм? Корабите и други са растяща конкуренция за нас. Заради това следва да се наблегне върху древната традиция, Римското и успехите, на които тези дестинации са се радвали в миналото“, каза още експертът. По думите му в момента се разглеждат 2 основни области що се отнася до европейски дестинации. „Едната е дефинирането на марката – какво я прави различна. На второ място разглеждаме дали има някой, който управлява и координира марката и излъчването и. И още един важен елемент – страст за дестинацията. Важно е да споделяте страстта с евентуалните туристи“, допълни той. Тобиас Биленщайн, ръководител на проекта \"Римските термални маршрути на Европа\", е експерт с над 20-годишен опит в областта на управлението на СПА дестинации и качество на СПА продукта на отделни хотели и центрове. Ръководител „Маркетинг и комуникации“ на EuropeSPA – системата за качество на Европейската СПА асоциация ЕСПА.", "date": "2018.09.26", "title": "Тобиас Биленщайн, ръководител на проекта \"Римските термални маршрути на Европа\": Ако успеем веднъж да привлечем туристи, те могат да се върнат по всяко време"}
{"url": "http://www.focus-news.net/news/2018/09/26/2571541/blagoevgrad-dvizhenieto-po-glaven-pat-e-79-ot-izhoda-na-oblastniya-grad-do-paten-vazel-brezhani-se-izvarshva-v-edna-lenta-poradi-remontni-deynosti.html", "text": "Движението по път главен път E-79 в участъка от изхода от Благоевград до пътен възел Брежани от км 364+000 до км 380+000, се осъществява в една лента за движение, поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. Необходимо е водачите да се движат с повишено внимание и съобразена скорост в свободната лента, съобразно създадената организация на движение до 28 септември. Трафикът по автомагистрала „Струма“ и главен път Е-79 е натоварен. С нормална интензивност е движението по второкласен път 19 Симитли – Гоце Делчев. Повишена опасност от падащи камъни има в Кресненското дефиле и в района на прохода Предел. До този момент няма регистрирани тежки пътни инциденти в областта. \r\nИнтензивен е трафикът по основните улици и булеварди в Благоевград. Пътните настилки са сухи. В края на деня по-натоварено е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“, поради което движението е преустановено в определени участъци. През деня няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.09.26", "title": "Благоевград: Движението по главен път Е-79 от изхода на областния град до пътен възел Брежани се извършва в една лента, поради ремонтни дейности"}
{"url": "http://www.focus-news.net/news/2018/09/26/2571527/ministar-petya-avramova-shte-privetstva-uchastnitsite-v-rabotna-sreshta-za-operiraneto-na-tol-sistemite-v-evropa.html", "text": "Министърът на регионалното развитие и благоустройството Петя Аврамова ще открие в град Банско на 27 септември работна среща за оперирането на тол системите при ползването на пътната мрежа. Това съобщиха от пресцентъра на  министерството . Поканените за участие в нея пътни експерти от Словения, Гърция, Словакия, Унгария и Белгия ще представят опита си при управлението на тол системите.  \r\nСеминарът е организиран от Агенция „Пътна инфраструктура“ (АПИ) и Световната банка. Финансовата институция консултира пътната администрация при въвеждането на Националната система за електронно събиране на пътни такси от 2019 г. В него ще участват председателят на Управителния съвет на Агенция „Пътна инфраструктура“ инж. Светослав Глосов, инж. Веселин Давидов - член на УС на АПИ, експерти от Световната банка, Европейската комисия и АПИ.  \r\nОрганизирането на работната среща е част от експертната и техническа помощ, която Световната банка предоставя на пътната агенция за успешното изпълнение на проекта „Проектиране, изграждане и въвеждане на електронна система за събиране на таксите за ползване на републиканската пътна мрежа на база изминато разстояние за превозни средства с обща технически допустима максимална маса над 3,5 т (тол) и на база време за леки автомобили с обща технически допустима максимална маса до 3,5 т (електронна винетка)“, както и за внедряването на тол таксуването в България. Консултантите от банката подпомогнат администрацията при определяне на обхвата за таксуване с тол на пътната мрежа и размера на тарифите, както и структурирането на бъдещето Национално тол управление, което ще оперира системата от 1 януари 2019 г.", "date": "2018.09.26", "title": "Министър Петя Аврамова ще приветства участниците в работна среща за оперирането на тол системите в Европа"}
{"url": "http://www.focus-news.net/news/2018/09/26/2571542/plovdiv-vse-oshte-e-zatrudneno-dvizhenieto-po-avtomagistrala-trakiya-v-rayona-na-127-km-v-posoka-sofiya-kadeto-izgoryaha-dva-tir-a.html", "text": "Все още е затруднено движението по автомагистрала „Тракия“, в района на 127 км, в посока София, където изгоряха два ТИР-а. Това съобщи за  Радио „Фокус“-Пловдив  говорителят на ОДМВР-Пловдив. Свободна за движение е само скоростната лента. Огледът е приключил, предстои изтегляне на камионите.  \r\nЦветана ТОНЧЕВА", "date": "2018.09.26", "title": "Пловдив: Все още е затруднено движението по автомагистрала „Тракия“, в района на 127 км, в посока София, където изгоряха два ТИР-а"}
{"url": "http://www.focus-news.net/news/2018/09/26/2571543/afp-venetsuela-obvini-donald-tramp-za-tova-che-nasarchava-voenen-bunt-sreshtu-nikolas-maduro.html", "text": "Венецуела обвини президента на САЩ Доналд Тръмп за това, че насърчава „военен бунт“ срещу държавния глава на страната Николас Мадуро, ден след като той заяви, че военен преврат може да свали непопулярния му режим, предава  AFP . \r\n„Венецуела изразява силното си несъгласие към подстрекаването към война и изявленията за намеса, отправени от президента на САЩ… насочени към насърчаването на военен бунт в страната“, заявиха от министерството на външните работи в Каракас. \r\nГоворейки в кулоарите на Общото събрание на ООН във вторник, Тръмп заяви, че „репресивният режим“ в Каракас е отговорен за „човешката трагедия“ в някога богатата страната и че „може да бъде свален много бързо от армията, ако тя реши да го направи“.  Йонислав Дочев", "date": "2018.09.26", "title": "AFP: Венецуела обвини Доналд Тръмп за това, че насърчава „военен бунт“ срещу Николас Мадуро"}
{"url": "http://www.focus-news.net/news/2018/09/26/2571545/bktv-news-sarbiya-lekar-ot-kralevo-spasi-zhivota-na-svoy-sanarodnik-v-gartsiya.html", "text": "Драма с щастлив край: лекар от Кралево спаси живота на свой сънародник, изпаднал в беда на популярен плаж в гръцкото градче Лептокария, предава сръбския информационен портал  BKTV News . \r\nДокато си почивала на плажа в сутрешните часове на неделен ден, д-р Миряна Кърчевинац, директор на здравен център в Кралево, спасила живота на 51-годишен сърбин от Нови Сад. Лекарят разказва, че мъжът, който вероятно е имал заболяване, буквално рухнал на плажа пред очите на всички почиващи. Кърчевинац си спомня, че след като е станала свидетел на случващото се незабавно се е притекла на помощ на мъжа, като му е направила сърдечен масаж. След около 15 минути напрегнати усилия, мъжът най-накрая е дошъл в съзнание. Едва след това на място е пристигнала линейка, с която сърбинът е бил прехвърлен в местна болница.  \r\nСлед инцидента Кърчевинац е получила овациите на плажуващите, след което е осъзнала какво се е случило и какво е направила. Тя е категорична, че просто си е вършила работата, но все пак признава, че чувството е неописуемо.", "date": "2018.09.26", "title": "BKTV News (Сърбия): Лекар от Кралево спаси живота на свой сънародник в Гърция"}
{"url": "http://www.focus-news.net/news/2018/09/26/2571544/veliko-tarnovo-vazhena-gradina-roupkost-otkrivat-v-park-ksilifor-paralelno-s-provezhdaneto-na-sportno-turisticheskiya-praznik-v-ramkite-na-kampaniyata-dvizhi-se-i-pobedi.html", "text": "Въжена градина „Роупкост“ откриват в парк „Ксилифор“ във Велико Търново, паралелно с провеждането на спортно-туристическия празник в рамките на кампанията „Движи се и победи“. Това каза пред журналисти Георги Димитров, секретар на Туристическо дружество „Трапезица 1902“, предаде репортер на  Радио „Фокус“ – Велико Търново . Събитието ще се случи на 29 септември, от 10.30 часа. \r\n„Атракциона включва две нива, на които са разположени седем препятствия, за тях се изисква единствено  малко смелост да тръгнеш по тях, развиват всички други качества като концентрация, ловкост, бързина, издръжливост, сила. Те са седем  разнообразни на първо и седем на второ ниво,съответно  на 6 и 12 метра височина. Тези, които желаят да преминат, ще бъдат обезопасени с необходимите седалки и въжени примки с карабинери, осигуровката се движи плътно с тях, така че няма опасности от наранявания или други инциденти“, уточни Георги Димитров. \r\nИзискването към желаещите да се качат на съоръжението е  да са облечени с подходящо облекло и обувки. По думите на Георги Димитров, въжената градина ще бъде на разположение на всички в следващите събота и неделя. През седмицата ще се работи само със заявки. Таксата за деца ще бъде 6 лева, а за възрастни – 12. \r\n„Движи се и победи“ е един от първите инициатори за разгръщане на туристическото и спортното движение във Велико Търново след 90-те години на миналия век“, отбеляза Румен Петров. По думите му, зараждането на инициативата преди 18 години е била изключително амбициозно начинание, в чиято основа е Регионалната здравна инспекция (РЗИ). \r\n„Привлече ни това, колко позитиви  има в тази идея  и колко е полезна за развитието на децата. Всеки се включи според възможностите си, туристическото дружество осигури база, РЗИ осигури методическа помощ и организация,  ние от своя страна творческите групи и колективи. Мисля, че резултатите, които постигнахме през тези години са показателни, че Великотърновска община има положително отношение към децата и желае чрез спорта да насочи тяхното възпитание в посока полезна за на нашия град“, коментира Румен Петров. \r\nПо думите му, броят на участниците се увеличава, но наред с това през годините са създадени и други организации с положително отношение към спорта и туризма. \r\nМария НЕДЕВА", "date": "2018.09.26", "title": "Велико Търново: Въжена градина „Роупкост“ откриват в парк „Ксилифор“, паралелно с провеждането на спортно-туристическия празник в рамките на кампанията „Движи се и победи“"}
{"url": "http://www.focus-news.net/news/2018/09/26/2571548/nezavisen-makedoniya-spirat-edinstveniya-mezhdunaroden-vlak-preminavasht-prez-teritoriyata-na-makedoniya.html", "text": "От края на месец септември се спира движението на железопътния транспорт по линията Белград-Скопие-Солун – единствената международна линия, която преминава през територията на Македония, съобщава електронното издание на скопския вестник  „Независен“ , като се позовава на съобщение от „Македонски железници Транспорт“ АД – Скопие.  \r\nРешението на „Србија воз“ е взето заедно с гръцкия TRAINOSE, допълва изданието с уточнението, че железопътните администрации, от където тръгват и пристигат влаковете, имат право да определят подобни мерки. „Македонски железници Транспорт“ АД – Скопие на свой ред има възможност да се противопоставят на решението.   \r\nВ изявление от компанията се пояснява, че в началото на годината са получили уведомление от „Србија воз“ , в което се посочва, че заради липсата на икономическа рентабилност се планира спиране на международния влак 34/335 Hellas по маршрут Белград- Скопие-Солун от 31 март тази година. Занапред влакът, според съобщението от „Србија воз“, ще се движи сезонно през летните месеци от 15 юни до 15 септември.  \r\nПреговорите, проведени през март тази година с ръководния екип на „Србија воз“ са завършили с консенсус влакът да се движи до края на септември. В края на месеца е трябвало да бъде организирана нова среща в Белград, за да бъдат обсъдени възможностите за по-нататъшно движение на влака. В Скопие обаче е получено съобщение, че влакът ще бъде спрян окончателно след 30-то число този месец.", "date": "2018.09.26", "title": "„Независен“ (Македония): Спират единствения международен влак, преминаващ през територията на Македония"}
{"url": "http://www.focus-news.net/news/2018/09/26/2571540/telma-makedoniya-zapochna-glasuvaneto-za-referenduma-za-makedonskite-izbiratelni-sektsii-v-chuzhbina.html", "text": "Започна гласуването за референдума в Държавната избирателна комисия на Македония (ДИК), където се пълни първата кутия за гласуване, предава скопският телевизионен канал  „Телма“ . \r\nПраво на глас имат 104 члена в избирателките екипи, които ще проведат гласуването в дипломатическите и консулските представителства на Македония в чужбина. \r\nМакедонските граждани от диаспората ще могат да гласуват на 29 септември, ден по-рано от централното гласуване за референдума в Македония, припомня телевизията.  Йонислав Дочев", "date": "2018.09.26", "title": "„Телма“ (Македония): Започна гласуването за референдума за македонските избирателни секции в чужбина"}
{"url": "http://www.focus-news.net/news/2018/09/26/2571532/ria-novosti-donald-tramp-e-uveren-che-es-shte-spazva-sanktsiite-protiv-iran.html", "text": "Президентът на САЩ Доналд Тръмп счита, че страните от Европейския съюз ще спазват санкциите против Иран, които Вашингтон планира да наложи през ноември, предава  РИА Новости . \r\n„Мисля, че европейците ще се държат добре. Ще видите“, заяви Тръмп след среща с израелския министър-председател Бенямин Нетаняху в кулоарите на Общото събрание на ООН в Ню Йорк. \r\nТръмп добави и че подкрепя двудържавното решение в конфликта между Израел и Палестина.  Йонислав Дочев", "date": "2018.09.26", "title": "РИА Новости: Доналд Тръмп е уверен, че ЕС ще спазва санкциите против Иран"}
{"url": "http://www.focus-news.net/news/2018/09/26/2571534/germaniya-turtsiya-e-vazhen-partnyor-za-nas-i-evropa.html", "text": "Турция е важен партньор за Германия и Европа, заяви говорителят на германския канцлер Ангела Меркел, предава  Anadolu Agency . \r\nГоворейки по време на пресконференция в Берлин, Стефан Зайберт заяви, че посещението на турския президент Реджеп Тайип Ердоган в Германия между 27 и 29 септември ще бъде възможност да се обсъдят въпросите от общ интерес, както и различията. \r\n„Турция е важен партньор за нас, но е важен партньор и за Европа“, заяви Зайберт. \r\n„В наш основен интерес е да имаме икономически и политически стабилна Турция, в която демокрацията се практикува напълно“, добави той. \r\nЗайберт поясни, че Меркел и Ердоган ще обсъдят двустранните въпроси и регионалното развитие по време на срещите си на 28 и 29 септември.  Йонислав Дочев", "date": "2018.09.26", "title": "Германия: Турция е важен партньор за нас и Европа"}
{"url": "http://www.focus-news.net/news/2018/09/26/2571547/protokol-za-satrudnichestvo-mezhdu-komisiyata-po-evropeyskite-vaprosi-v-narodnoto-sabranie-i-komisiyata-po-evropeyska-integratsiya-na-parlamenta-na-cherna-gora-beshe-podpisan-v-sofiya.html", "text": "Протокол за сътрудничество между Комисията по европейските въпроси и контрол на европейските фондове в Народното събрание и Комисията по европейска интеграция на парламента на Черна гора подписаха в София председателите на двете комисии Кристиан Вигенин и Адриян Вуксанович. Делегация от парламента на Черна гора, водена от Адриян Вуксанович, е на официално посещение в България. Това съобщиха от пресцентъра на  Народното събрание .  \r\nС документа народните представители от двете комисии се ангажират да насърчават развитието на парламентарното сътрудничество по въпросите на Европейския съюз, като организират редовни срещи между парламентарните комисии с цел обмен на информация, добри практики и обсъждане на въпроси от общ интерес. Те декларират, че ще продължат усилията и общите си действия за отстояване на европейската перспектива за държавите от Западните Балкани.  \r\nПредвижда се Комисията по европейските въпроси и контрол на европейските фондове да предоставя на Комисията по европейска интеграция експертна подкрепа в процеса на хармонизиране на черногорското законодателство в съответствие с правото на Европейския съюз.  \r\nВ документа се потвърждава силната ангажираност на България към интегрирането на страните от Западните Балкани към ЕС и нейната подкрепа за индивидуален подход за оценка на постигнатото. Отбелязва се, че е общ интересът от насърчаване на близки и приятелски отношения между народните представители от двете комисии в името на общата цел за европейска перспектива за страните от Западните Балкани.  \r\nЕвропейската интеграция на страните от Западните Балкани е един от приоритетите на България не само по времето на нейното председателство на Съвета на ЕС, заяви на срещата си с черногорските парламентаристи председателят на Комисията по европейските въпроси и контрол на европейските фондове. Ние желаем това да не остане само на думи, а да бъдат постигнати конкретни резултати, подчерта Кристиан Вигенин. Искаме да бъдем полезни на колегите парламентаристи от страните от Западните Балкани и сме готови да споделим нашия опит и като участници във всички европейски формати да бъдем в постоянен диалог с тях, добави той.  \r\nПредседателят на Комисията по европейска интеграция на парламента на Черна гора Адриян Вуксанович благодари на народните представители за подкрепата и помощта, които България и нейните парламентаристи оказват на Черна гора в евроинтеграционния процес. Радваме се, че в рамките на визитата си в София можем да подпишем споразумение, с което да конкретизираме нашето сътрудничество, подчерта той. Адриян Вуксанович посочи, че България е изиграла важна роля за привличане на вниманието на останалите страни-членки на ЕС към интегрирането на страните от Западните Балкани и за връщането на темата на дневен ред в рамките на Съюза. Необходимо ни е ясно послание за европейската перспектива на страните от Западните Балкани, защото тези държави трябва да имат своето място в ЕС, добави Адриян Вуксанович. Благодарим на България за нейната ясна и недвусмислена подкрепа за интеграцията на Черна гора в ЕС, заяви той.  \r\nПо-рано делегацията на Комисията по европейска интеграция на парламента на Черна Гора разговаря с председателя на Народното събрание Цвета Караянчева. Черногорските парламентаристи бяха поздравени в пленарната зала на българския парламент.  \r\nВ рамките на визитата си делегацията имаше срещи с народните представители от Групата за приятелство България-Черна гора в 44-то Народно събрание, със заместник-председателя на 44-то Народно събрание Явор Нотев, с министъра за Българското председателство на Съвета на ЕС Лиляна Павлова и със заместник-министъра на външните работи Емилия Кралева.", "date": "2018.09.26", "title": "Протокол за сътрудничество между Комисията по европейските въпроси в Народното събрание и Комисията по европейска интеграция на парламента на Черна гора беше подписан в София"}
{"url": "http://www.focus-news.net/news/2018/09/26/2571550/venelin-ivanov-rotari-klub-veliko-tarnovo-simvolikata-na-bagriloviya-nadpis-e-znachima-ne-samo-za-veliko-tarnovo-no-i-za-tsyala-balgariya.html", "text": "Символиката на Багриловия надпис е значима не само за Велико Търново, но и за цяла България. Това коментира в предаването „Царевград Търнов – славата и величието на България“ на  Радио „Фокус“  Венелин Иванов от Ротари клуб – Велико Търново, по чиято инициатива историческата светиня бе обновена. Той припомни, че надписът е официално открит по случай 10-годишнината от обявяването на Независимостта на България, през 1918 година и е унищожен след 9-ти септември 1944 година.  \r\n„Символиката на Багриловия надпис е актуална не само за Велико Търново, но и за цяла България. Тя разказва за въжделението и националния идел след Освобождението, който имат българите, а именно за национално обединение на всички българи, които са под чуждо владение – в Румъния, Сърбия, Гърция, Турция. Надписът изразява въжделенията на целия български народ. В частност за Велико Търново той е един паметен знак, който е свързан и с Независимостта на България“, обясни Венелин Иванов. Той уточни, че заедно с надписа, останалите символи, свързани с независимостта са Пирамидата на крепостта Царевец, както и лъва,  който е преди входа към хълма. \r\nЛуиза ТРАНЧЕВА", "date": "2018.09.26", "title": "Венелин Иванов, Ротари клуб – Велико Търново: Символиката на Багриловия надпис е значима не само за Велико Търново, но и за цяла България"}
{"url": "http://www.focus-news.net/news/2018/09/26/2571555/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena.html", "text": "В едната лента се осъществява движението в участък от пътя между Павликени и село Горна Студена, съобщиха за  Радио „Фокус“ – Велико Търново  от Областно пътно управление - Велико Търново. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nОстава затворен поради свлачище  участък от пътя Царски извор – Драганово, обходният маршрут е през село Сушица. \r\nВ едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. \r\nОтворен за движение на всички превозни средства е Проходът на Републиката. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направлениет Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nДвижението по пътя Дебелец-Средни колиби-Елена е ограничено за моторни превозни средства над 10 тона поради намален габарит на пътното платно. Обходният маршрут е по направлението Дебелец – Велико Търново – Лясковски кантон – Миндя – Елена и обратно. \r\nОграничено е движението на моторни превозни средства над 3,5 т. по пътя между селата Чешма и Кесарево. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 година. \r\nМария НЕДЕВА", "date": "2018.09.26", "title": "Велико Търново: В едната лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2018/09/26/2571554/premierat-boyko-borisov-uchastva-vav-vtoroto-izdanie-na-globalniya-biznes-forum-na-maykal-blumbarg-v-nyu-york.html", "text": "Министър-председателят Бойко Борисов участва във второто издание на Глобалния бизнес форум на Майкъл Блумбърг в Ню Йорк, съобщиха от  правителствената информационна служба.  Фокусът на форума тази година е посветен на резките промени в икономиката, технологиите, климата, глобалните инвестиции и създаването на дългосрочните партньорства между различни сектори на обществения живот за постигане на устойчиво развитие.  \r\nГлобалният бизнес форум дава  възможност за държавни и правителствени ръководители, лидери на глобални корпорации и на международни финансови институции да обсъдят как публичният и частният сектор заедно да гарантират стабилен икономически растеж и просперитет.  \r\nПремиерът на България участва във форума заедно със свои колеги от над 70 страни от цял свят и лидери на глобални корпорации.", "date": "2018.09.26", "title": "Премиерът Бойко Борисов участва във второто издание на Глобалния бизнес форум на Майкъл Блумбърг в Ню Йорк"}
{"url": "http://www.focus-news.net/news/2018/09/26/2571549/minka-kapitanova-kmet-na-garmen-na-teritoriyata-na-obshtinata-veche-imame-razviti-magazini-za-turistite.html", "text": "Вече на територията на общината имаме развити магазини за туристите. Това каза кметът на Община Гърмен Минка Капитанова по време на Петия годишен конгрес на Български съюз по балнеология и СПА туризъм, предаде репортер на  Агенция „Фокус“ . „Община Гърмен има добро географско положение, уникални природи дадености, минерални извори и уникални хора. Съставена е от 16 населени места. Тук липсват големи промишлени предприятия, което е предпоставка за чист въздух. Селското стопанство е водещ отрасъл. Населението тук е много трудолюбиво. Много от хората се ориентират в това да предлагат на туристите екологично-чисти продукти, отгледани вкъщи“, допълни тя. По думите й промишлеността в региона е лека и ориентирана в шивашкото производство, дърводобивът и добив и обработка на каменен гнайс.  \r\n„Културно-исторически паметник тук е Античният римски град „Никополис ад Нестум“. Той е един от трите града, основани от Римския император Траян в чест на победата му над даките през 106 година и е наречен „Град на победата при Места“. Друг културно-исторически паметник е архитектурния резерват с. Ковачевица. Той е с изцяло автентична възрожденска архитектура. Село Лещен и праисторическото светилище „Градище“ до с. Долно Дряново също са сред културно-историческите богатства на региона“, обясни още тя. \r\nЦветелин ДИМИТРОВ", "date": "2018.09.26", "title": "Минка Капитанова, кмет на Гърмен: На територията на общината вече имаме развити магазини за туристите"}
{"url": "http://www.focus-news.net/news/2018/09/26/2571552/predstoyashti-sabitiya-v-stranata-za-27-septemvri-agentsiya-fokus.html", "text": "***   \r\nОт 9.00 часа ще се проведе заседание на Народното събрание.  \r\n***   \r\nОт 13.00 часа в зала „Сердика“ на „София Хотел Балкан“, Министерство на околната среда и водите (МОСВ) и Световната банка ще представят проект на Национална програма за подобряване качеството на атмосферния въздух (2018-2024 г.). В събитието се очаква да участват заместник министър-председателят Валери Симеонов, министърът на околната среда и водите Нено Димов, постоянният представител на Световната банка Фабрицио Дзарконе, представители на държавните институции, местната власт и неправителствения сектор.   \r\n***   \r\nОт 14.00 часа в Министерския съвет ще се проведе  заключителна пресконференция по проект „Разработване и внедряване на Система за мониторинг, оценка и контрол за изпълнение на Националната стратегия на Република България за интегриране на ромите 2012-2020“. \r\n***   \r\nОт 11.00 часа в конферентната зала на комплекс „Пирин голф клуб“ министърът на регионалното развитие и благоустройството Петя Аврамова ще открие работна среща за оперирането на тол системите при ползването на пътната мрежа.  \r\n***   \r\nОт 09.00 часа IХ състав на Специализирания наказателен съд ще гледа делото срещу Маньо С. и Данаил И. \r\n***   \r\nОт 9.00 часа в Sofia Event Center ще се проведе информация за 17-ото издание на международна конференция InfoSec & Data Storage, което тази година ще премине под мотото “Информационната сигурност - споделена отговорност”. \r\n***   \r\nОт 9.30 часа във  Витоша парк хотел ще се проведе заключителната конференция, на която ще бъдат представени резултатите от  Специфична цел 3 „Изпиране на пари“, на проект „Повишаване интегритета и мотивацията на прокурорите. Наказателното преследване в контекста на новите предизвикателства, свързани с организираната престъпност“, реализиран по Тематичен фонд „Сигурност“ на Българо - швейцарската програма за сътрудничество. \r\n***   \r\nОт 10.00 часа ще се проведе сесия на Столичния общински съвет.  \r\n***   \r\nОт 10.00 часа ІІІ състав на Специализирания наказателен съд ще гледа делото срещу Мелиад Ф. и Хасан Х. за тероризъм.  \r\n***   \r\nОт 10.00 часа XII състав на Специализирания наказателен съд ще гледа делото срещу Младен М., Мария Т., Полина Т. и др. за образуване и ръководене на организирана престъпна група.  \r\n***   \r\nОт 10.30 часа на бул. „Витоша“ №18 (вход от към ул. Кърниградска) ще се проведе пресконференция на Демократична България за официалното представяне на Обществен договор за отбранителната политика на България за периода 2019-2030. \r\n***   \r\nОт 10.30 часа в сградата на МВР на ул. „Никола Габровски” 30 ще се състои празничната церемония по отбелязването на десетата годишнина от старта на Единния европейски номер за спешни повиквания 112. \r\n***   \r\nОт 10.30 часа в Генератор (бул. „Черни Връх“ 47) на специалната закуска за журналисти с 3Д принтирани паланчинки ще бъде дадена информация за първата Балканска конференция, посветeна на 3Д технологиите и дигиталното производство и приложение, организирана от B2N. \r\n***   \r\nОт 11.00 часа в централата на АБВ ще се проведе пресконференция, на която ще бъдат обсъдени външната политика и дипломатическа служба на България, вкл. посланически назначения, както и натрупващите се проблеми в енергетиката. Участие ще вземат председателят на ПП АБВ Румен Петков и Пламена Заячка, председател на АБВ – Младежи. \r\n***   \r\nОт 11.00 часа XIII състав на Специализирания наказателен съд ще гледа делото срещу Али Л., Величко Д., Екрем М. и Гочо Г. за организиране и ръководене на организирана престъпна група.  \r\n***   \r\nОт 11.00 часа IX състав на Специализирания наказателен съд ще гледа делото срещу Михаил Ст., чл. 108 НК.  \r\n***   \r\nОт 11.00 часа на ул. „Ангел Кънчев“ 27 ще бъде отбеляза Световния месец на злокачествените заболявания на кръвта с представянето на първия у нас художествен проект, посветен на пациентите с онкохематологични заболявания. \r\n***   \r\nОт 12.30 часа в Литературен клуб „Перото“ ще се проведе специално събитие под надслов „Талант по наследство и някои други неща“. \r\n***   \r\nОт 13.00 часа 15 състав на Софийския градски съд ще заседава по делото срещу Роман Л. (обвинен, че е организирал нападението над Алексей П., чл.116 НК). \r\n***   \r\nОт 13.00 часа VI състав на Специализирания наказателен съд ще гледа делото срещу Тодор С., Владимир Р., Илия Е. и др., обвинени за организиране и ръководене на организирана престъпна група. \r\n***   \r\nОт 13.30 часа IX състав на Специализирания наказателен съд ще гледа делото срещу Георги Сл., Георги С. и Георги М., обвинени за организиране и ръководене на организирана престъпна група. \r\n***   \r\nОт 13.30 часа IX състав на Специализирания наказателен съд ще гледа делото срещу Димитър Д., румен Д. и др., обвинени за организиране и ръководене на организирана престъпна група. \r\n***   \r\nОт 14.00 часа VII състав на Специализирания наказателен съд ще гледа делото срещу Лазгин Х., Ивайло Д. и Али Х., обвинени за организиране и ръководене на организирана престъпна група. \r\n***   \r\nОт 16.30 часа VII състав на Специализирания наказателен съд ще гледа делото срещу Мирослав В., обвинен в участие в организирана престъпна група. \r\n***   \r\nОт 17.30 часа в Аулата на СУ „Св. Климент Охридски“ ще бъде представена книгата „В правителството на Жан Виденов“ от Илчо Димитров.  \r\n***   \r\nОт 17.30 часа на ул. „Сердика“ №1, ет.3 (над филиала на Столична библиотека) кметът на София Йорданка Фандъкова ще присъства на откриването на Софийската младежка лаборатория за иновации. \r\n***   \r\nОт 18.30 часа във Федерация на Научно-техническите съюзи (ул. „Г.С.Раковски“ 108) най-голямата платформа за доброволчество в България TimeHeroes ще връчи за втори път Годишните награди за доброволчество ГЕРОИТЕ. \r\n***   \r\nОт 18.30 часа в Литературен клуб „Перото“ ще бъде представена книгата на Нася Кралевска-Оуенс – „България под комунизъм“. \r\n***   \r\nОт 18.30 часа в Национален пресклуб на БТА ще се състои премиерата на книгата на Мирослав Мирчев „КАПАН ЗА МЕЧКИ” /Талибаните, „Ал Кайда” и тероризмът в Южна Азия/. \r\n***   \r\nОт 19.00 часа в ресторант „Къщата с часовника” (ул. Московска 15) Българска фасилити мениджмънт асоциация ще отбележи своята 10-годишнина.  \r\n***   \r\nОт 20.00 часа в зала 1 на НДК ще се проведе концерт-спектакъла „Сърцето на Андалусия“. \r\n***   \r\nСофийската филхармония ще открие тържествено юбилейния си сезон с концерт, в който ще вземе участие един от най-добрите цигулари в света. \r\n***   \r\nОт 16.00 часа в Регионалния исторически музей- Благоевград ще бъде открита изложба с картини от старата Горна Джумая.  \r\n***   \r\nОт 16.00 часа в квартал „Вароша“ ще се проведе традиционната среща на стари горноджумайски родове. \r\n***   \r\nОт 10.00 часа в Заседателната зала на Общината ще се проведе пресконференция във връзка с проект за намаляване на морските отпадъци в крайбрежните райони на Черно море. \r\n*** \r\nОт 10.00 часа в залата на НХК започва осмото издание на националния фестивал \"Сребро в косите, песен в душите, край морето на Бургас\". 100 състави и 30 индивидуални изпълнители или общо 1100 участници ще излязат на сцената. \r\n***   \r\nОт 11.00 часа в залата на Община Бургас ще се проведе пресконференция по повод откриването на 3-то Световно първенство по Тай Чи. \r\n***   \r\nОт 12.00 часа кметът Димитър Николов ще посрещне в Заседателната зала на Община Бургас световната ни шампионка с ансамбъла по художествена гимнастика Стефани Кирякова, нейната треньорка от клуб по художествена гимнастика „Черноморец“ и родителите ѝ. \r\n***   \r\nОт 12.30 часа в КЦ Морско казино за втора поредна година ще се проведе международната конференция за „Цифрово представяне и опазване на културно и научно наследство“.   \r\n***   \r\nОт 16.30 часа в централата на ГЕРБ в Бургас (ул. „Конт Андрованти” 5) общинският съветник от ГЕРБ - Бургас Юлиян Станков ще има приемен ден с граждани. \r\n*** \r\nОт 11.30 часа в конферентна зала 4 на хотел „Черно море“, организаторите на международния проект „Световно образование” ще представят пред медиите актуална информация за нагласите и избора на учениците от Варна и региона, в навечерието на варненското есенно изложение. \r\n*** \r\nОт 17.00 часа в Гранд хотел „Варна“ ще се проведе Кръгла маса на тема „Варна - дестинация четири сезона“ - Световен ден на туризма. На срещата са поканени представители от всички сфери на туристическия бранш. Ще бъде представен анализ на отминалия активен сезон, ще се обсъдят възможностите за утвърждаването на Варна като целогодишна туристическа дестинация, съобщиха от дирекция \"Туризъм\" в Община Варна. \r\n***   \r\nВ Гранд хотел Варна, к.к. Св. Св. Константин и Елена, в рамките на форум „Туризъм и кулинария” ще се проведе конкурса \"Най-добър готвач на БХРА за 2018 г.\" \r\n***  \r\nОт 09.00 часа в Голяма зала на Община Велико Търново ще се проведе сесия на Великотърновски общински съвет.  \r\n***  \r\nОт 12.30 часа във фоайето на Регионално управление на образованието ще бъде открита изложба Есенна палитра“ с изделия и рисунки на учениците, работещи в творчески практико-приложни клубове и групи за занимания по интереси по проект \"Твоят час\". \r\n***  \r\nОт 14.00 часа в Двореца на културата и спорта „Васил Левски“ – Велико Търново ще се проведе концерт„Есенна палитра“ с участие на певчески и танцови формации от групи за занимания по интереси по проект \"Твоят час\".   \r\n***  \r\nОт 18.00 часа в бар \"Роял\" в рамките на 16-тия Международен конкурс \"Сребърна Янтра\" ще се проведе концерт под открито небе \"Welcome, Silver Yantra '2018!\".  \r\n***   \r\nОт 15.00 часа кметът на Община Видин Огнян Ценков ще открие новата скейтборд площадка в Крайдунавския парк (зад паметника на Свободата). \r\n***   \r\nОт 9.30 часа с разходка от Природозащитен център „Натура” до античната местност „Градище“ Враца ще отбележи Световния ден на туризма. \r\n***   \r\nОт 10.00 часа Центърът за работа с деца ще отбележи 65 години от създаването си.  \r\n***   \r\nОт 14.30 часа в Пресклуб на БТА – Враца Емилиян Кадийски, председател на Обществен доверителски фонд за Враца, ще представи новоучредения Обшествен доверетелски фонд за Враца. \r\n***   \r\nОт 17.00 часа в залата за временни и гостуващи изложби на РИМ-Враца ще бъде открита изложбата ”Везбена орнаментика“ от Врачанско. \r\n***   \r\nОт 19.00 часа в камерна зала на ДКТ ще бъде представена постановката „Ромео и Жулиета“ от Уилям Шекспир.   \r\n*** \r\nОт 18.30 часа в НЧ „Напредък-1869“ Драматичен театър „Васил Друмев” - Шумен  \r\nще представи комедията „На другата сутрин\"  от Питър Куилтър с участието на Красимир Ранков. \r\n***   \r\nОт 9.00, 10.00 и 11.00 часа в Детска градина №10, Детска градина №23, Детска градина №11ще бъдат  представени куклени спектакли „Таласъмът Тропалан“  на Държавен куклен театър „Дора Габе“. \r\n***   \r\nОт 19.00 часа в Драматичен театър „Йордан Йовков“ ще бъде представен мюзикълът „Да пееш под дъжда“. \r\n***   \r\nОт 17.30 часа във Военния клуб в Карлово ще бъдат представени двете книги на доц. д-р Петър Ненков – „Непокорно смелите изгарят в полет. История на 6-ти въздушен изтребителен полк и летище Карлово“ и „Калоферци във войните за национално обединение“. \r\n***   \r\nОфициално ще бъде открита „Къщата на маските” в с. Кошарево, която бе реновирана по проект „Туризъм и традиции – цветни, забавни, атрактивни“, финансиран по Програмата за трансгранично сътрудничество Интеррег – ИПП, България-Сърбия. \r\n*** \r\nОт 14.00 часа в заседателната зала на Парк-хотел \"Кюстендил\" ще се проведе редовно заседание на Общински съвет.   \r\n***   \r\nОт 18.00 часа в Художествена галерия „Владимир Димитров – Майстора” – Кюстендил ще бъде открита Традиционната изложба „Приятели”. \r\n***   \r\nОт 10.00 часа в Хотел Therma Vitae – Огняново ще се проведе пресконференция във връзка с Петия годишен конгрес на Българския съюз по балнеология и спа туризъм. \r\n***   \r\nОт 11.00 часа ще бъде официално открита обновената материалната база на Професионалната гимназия по селско стопанство „Царица Йоанна“. \r\n***   \r\nОт 9.00 часа ще се проведе заседание на Пловдивския общински съвет.  \r\n***   \r\nОт 9.00 часа, зала 1 Апелативен съд ще гледа делото, образувано по жалба на подсъдимите Б. Г. и Д. К. срещу присъда на Окръжен съд – Пловдив, с която са признати за виновни в това, че на 20.12.2016 г. в с. Леново, обл. Пловдивска, са държали с цел разпространение високорискови наркотични вещества – марихуана, с тегло 12,235 кг на обща стойност 73 410 лв..  \r\n*** \r\nОт 13:00 ч. в зала 8 на Аудиторния комплекс на Медицински университет – Пловдив, бул. „Васил Априлов“ №15А ще се състои пресконференция по повод професионална среща „Хематология – успехи и предизвикателства“, която започва в Пловдив. \r\n***   \r\nОт 9.00 часа жителите на село Първомайци, община Горна Оряховица, излизат на протест заради водовземане в селото. \r\n*** \r\nОт 10.00 до 16.00 часа Център за обществена подкрепа организира ден на отворените врати във връзка с началото на учебната 2018 – 2019 година.   \r\n*** \r\nОт 9.30 до 11.00 часа на голяма сцена в ПБНЧ „Ел. и К. Д. Аврамови – 1856“ \r\nВрачанската симфониета ще представи детския мюзикъл „Златното петле“от Александър Пушкин.  \r\n***   \r\nОт 11.30 часа Експерти от Европа Ностра, водещата организация за културно наследство в Европа, и от Института към Европейската инвестиционна банка ще посетят паметника Бузлуджа.  От 16.00 часа те ще дадат пресконференция в Областна администрация-Стара Загора за целите на програмата „7-те най застрашени“. \r\n***   \r\nОт 12.30 часа в Детски отдел на библиотека „Родина”, ул. „Българско опълчение“ № 69, ще се проведе „Приказно утро” – гостуват деца от ДГ № 68 „Патиланско царство“. \r\n***   \r\nОт 19.00 часа на сцената на Държавна опера-Стара Загора ще бъде представена  първата премиера за новия творчески сезон 2018/2019 г.  - „Малкият принц“- мюзикъл от Александър Йосифов.  \r\n***   \r\nОт 14.00 часа в заседателната  зала на  Община Трън ще се проведе заседание на Общинския съвет.  \r\n***   \r\nОт 11.30 часа, на крепостта „Мисионис“ край Търговище, ще се проведе пресконференция за разкритията, направени при разкопките на древния и античен град Мисионис през изминалия археологически сезон.  \r\n***   \r\nОт 9.00 часа, в зала 363 на Община Шумен ще се проведе заседание на Общински съвет Шумен.  \r\n***   \r\nОт 9.30 часа в Окръжен съд- Шумен ще се проведе поредно заседание по делото „Хитрино“. \r\n***   \r\nОт 10.00 часа в Корпус 1 – Аула ще се състои откриването на юбилейната конференция „Българският език – история, настояще, бъдеще“, посветена на 40-годишнината на Катедрата по български език в Шуменския университет „Епископ Константин Преславски“.  \r\n***   \r\nОт 12.30 часа директорът на  ПЕГ „Никола Вапцаров“ Георги Георгиев ще връчи сертификатите на  учениците, успешно издържали изпитите на Кеймбридж.  \r\n***   \r\nОт 17.30 часа в зала 107 на Община Ямбол ще се състои публично обсъждане на отчета за касовото изпълнение на бюджета на Общината към 31 декември 2017 г.", "date": "2018.09.26", "title": "Предстоящи събития в страната за 27 септември (Агенция „Фокус“)"}
{"url": "http://www.focus-news.net/news/2018/09/26/2571558/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.09.26", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/09/26/2571559/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за произшествия по пътищата в областта. \r\nПо график се осъществява движението по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nАвтомобилният трафик в Смолян в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.26", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/09/26/2571553/gabrovo-dvizhenieto-v-uchastak-ot-patya-sevlievo-draganovtsi-se-osashtestvyava-s-povisheno-vnimanie-poradi-stroitelni-deynosti.html", "text": "Движението в участък от пътя Севлиево -Драгановци се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 година. Това съобщиха за  Радио „Фокус“ – Велико Търново  от Областно пътно управление – Габрово. \r\nНа прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства с ширина над 3.30 м - по път III-401 граница с оббласт Ловеч – Кормянско - Малък Вършец, при км 46+800 - по общинския път до III-403 в с. Малък Вършец. \r\nВ една лента се осъществява движението в друга отсечка от пътя Севлиево Драгановци поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. \r\nОграничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци - по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nМария НЕДЕВА", "date": "2018.09.26", "title": "Габрово: Движението в участък от пътя Севлиево-Драгановци се осъществява с повишено внимание поради строителни дейности"}
{"url": "http://www.focus-news.net/news/2018/09/26/2571560/blagoevgrad-intenziven-e-trafikat-na-tovarni-avtomobili-na-gkpp-kulata-i-v-dvete-posoki.html", "text": "Интензивен е трафикът на товарни автомобили на ГКПП „Кулата“ и в двете посоки. Това съобщиха за  Радио „Фокус“ – Пирин  от Главна дирекция „Гранична полиция“. На граничен пункт „Илинден“, както ѝ на българо-македонската граница, преминаването се осъществява без забавяне. \r\nЛивия НИНОВА", "date": "2018.09.26", "title": "Благоевград: Интензивен е трафикът на товарни автомобили на ГКПП „Кулата“ и в двете посоки"}
{"url": "http://www.focus-news.net/news/2018/09/26/2571564/varna-dvama-dushi-sa-postradali-v-katastrofa-na-asparuhoviya-most.html", "text": "Двама души са пострадали в катастрофа, станала около 14.30 часа днес следобед на Аспаруховия мост във Варна. Това съобщиха за  Радио „Фокус“ – Варна  от „Пътна полиция“. Пострадалите са без опасност за живота. Инцидентът, станал между два автомобила, е предизвикал задръстване на Аспаруховия мост в посока от центъра на града към квартал „Аспарухово“.  \r\nПо информация на „Пътна полиция“ през деня във Варна са регистрирани общо 6 катастрофи. Няма данни за други пострадали хора. \r\nДиана СТОЕВА", "date": "2018.09.26", "title": "Варна: Двама души са пострадали в катастрофа на Аспаруховия мост"}
{"url": "http://www.focus-news.net/news/2018/09/26/2571556/shumen-prodalzhava-rabotata-po-sluchaya-s-chetvornoto-ubiystvo-v-kaspichan.html", "text": "Продължава работата по случая с четворното убийство в Каспичан, предаде репортер на  Радио „Фокус“ - Шумен . На брифинг с участието на ст. комисар Ялчън Расим, директор на ОДМВР - Шумен, административният ръководител на Окръжна прокуратура Шумен – Маргарита Георгиева, наблюдаващият прокурор – Румен Рачев, стана ясно, че  продължават процесуално-следствените действия, под надзора на Окръжна прокуратура- Шумен. Освен огледите на адреса на местопроизшествието, ул. „Раковски“ №3 в Каспичан, е извършен оглед и на съседния адрес, където живее племенникът на убития 81-годишен мъж, който е съпричастен към четворното убийство. Предстоят още огледи и в съседната сграда на ул. „Раковски“,№5, където е живял убитият син на семейството, мъжът на 46- години.  \r\n„Касае се за тежко криминално престъпление. При оглед на адреса на местопроизшествието, ул. „Раковски“ №3 са били открити четирите трупа, както и следи от евентуалния извършител на престъплението. По четирите трупа са установени явни следи от насилие- въздействие с нож и брадва, в областта на главите на четирите тела“, каза прокурор Маргарита Георгиева. Тя посочи, че според съдебния лекар давността на смъртта по труповете е между 2-ро и 3-то денонощие. Данните сочат особена жестокост при извършване на деянието. Няма данни заподозреният за убийството 64-годишният мъж да е бил на психично лечение или да има констатирано заболяване. Няма криминални прояви. Има данни, че е употребявал и злоупотребявал с алкохол, както и данни за характерова особеност на личността- неконтактен, агресивен, некомуникиращ почти с никого, дори и със собствения си син, заяви Маргарита Георгиева. „Дълго време той е живял извън област Шумен, но се е прибрал преди няколко години, за да гледа болния си баща, който впоследствие е починал. Свидетелски показания на съседи, роднини и близки, сочат че е малтретирал физически приживе баща си“, заяви още Маргарита Георгиева. \r\nИвелина ИВАНОВА", "date": "2018.09.26", "title": "Шумен: Продължава работата по случая с четворното убийство в Каспичан"}
{"url": "http://www.focus-news.net/news/2018/09/26/2571562/gd-granichna-politsiya-trafikat-na-tovarni-avtomobili-e-intenziven-na-gkpp-dunav-most-ruse-i-dunav-most-vidin-na-izhod-ot-stranata-a-na-gkpp-kulata-i-v-dvete-posoki.html", "text": "Трафикът на товарни автомобили е интензивен на ГКПП \"Дунав мост-Русе\" и \"Дунав мост-Видин\" на българо-румънската граница на изход от страната, а на ГКПП \"Кулата\" на българо-гръцката - и в двете посоки. Това съобщиха от пресцентъра на  ГД \"Гранична полиция\" . \r\nНа българо-турската, българо-сръбската и българо-македонска граница трафикът е нормален на всички гконтролно-пропускателни пунктове.", "date": "2018.09.26", "title": "ГД \"Гранична полиция\": Трафикът на товарни автомобили е интензивен на ГКПП \"Дунав мост-Русе\" и \"Дунав мост-Видин\" на изход от страната, а на ГКПП \"Кулата\" - и в двете посоки"}
{"url": "http://www.focus-news.net/news/2018/09/26/2571561/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в Сливенска област, съобщиха от  Областно пътно управление - Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.26", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/09/26/2571565/nimh-utre-shte-e-predimno-slanchevo-dnevnite-temperaturi-shte-se-povishat-i-maksimalnite-shte-sa-mezhdu-16-i-21.html", "text": "Утре ще е предимно слънчево.  Вятърът ще е слаб, в Югоизточна България - до умерен от север-североизток. Дневните температури ще се повишат и максималните ще са между 16° и 21°, в София – около 17°. Такава е прогнозата на  Националния институт по метеорология и хидрдология (НИМХ)  при БАН, съобщи за Агенция „Фокус“ дежурният синоптик Георги Цеков.     Атмосферното налягане ще се понижи, но ще се задържи по-високо от средното за септември. \r\nПо Черноморието ще бъде предимно слънчево, с временни увеличения на облачността в южните райони. Ще духа умерен север-североизточен вятър. Максималните температури ще са 17-19°. Температурата на морската вода е 21-23°. Вълнението на морето ще е 3 бала. \r\nНад планините ще бъде предимно слънчево. Ще духа до умерен, по високите и открити части – временно и силен североизточен вятър. Ще се затопли, максималната температура на височина 1200 метра ще е около 10°, на 2000 метра – около 4°.   \r\nВ  петък ще бъде слънчево, с временни увеличения на облачността, предимно висока. Сутрин ще е студено с минимални температури между 2° и 7° и на места ще има условия за слаби слани. През деня вятърът ще се обърне от изток-югоизток. Дневните температури ще продължат да се повишават и максималните ще достигнат 19°-24°. В събота ще бъде още малко по-топло, но от югозапад облачността ще се увеличава и вплътнява. По-късно през деня ще започнат и превалявания. В неделя ще преобладава облачно време и на места в страната ще превали дъжд. Вятърът отново ще се обърне от изток-североизток и ще се усили. Дневните температури ще се понижат, сутрешните ще се повишат.", "date": "2018.09.26", "title": "НИМХ: Утре ще е предимно слънчево, дневните температури ще се повишат и максималните ще са между 16° и 21°"}
{"url": "http://www.focus-news.net/news/2018/09/26/2571557/the-washington-times-spored-niki-heyli-obshtoto-sabranie-na-oon-se-e-prismyalo-na-rechta-na-donald-tramp-zashtoto-vsichki-v-nego-obichat-iskrenostta-mu.html", "text": "Ники Хейли, представителят на САЩ в ООН, заяви че смехът по време на речта на президента Доналд Тръмп пред Общото събрание на организацията, не е бил проява на неуважение, а по-скоро възхищение на неговата недипломатична искреност, пише американският вестник  The Washington Times . \r\n„Те обичат това колко е честен и това не е дипломатично, затова го намират за смешно“, заяви Хейли пред „Fox News“. „Той е много искрен и те бяха някак завладени от това“. \r\nСпоред нея световните лидери всъщност имат ново уважение за САЩ. \r\n„Цял ден вчера те се редяха, за да се снимат с него, за да говорят за това колко страхотна беше речта му, колко силна беше“, заяви Хейли. „Независимо дали каза добри неща за тях или не, на тях им харесва че той е искрен. И те не са виждали нищо подобно, затова имат уважение“. \r\n„Моята администрация постигна повече от почти всяка друга администрация в историята на нашата страна“, заяви Тръмп в началото на речта си. \r\n„Толкова е вярно“, се пошегува той, предизвиквайки смях сред повече от 130 световни лидери в залата. „Не очаквах тази реакция, но това е окей“, добави той. \r\nСпоред Хейли медиите не са разбрали ситуацията правилно. „Видях, че медиите се опитаха да го изкарат като нещо неуважително. Това не беше случаят“, поясни тя.  Йонислав Дочев", "date": "2018.09.26", "title": "The Washington Times: Според Ники Хейли, Общото събрание на ООН се е присмяло на речта на Доналд Тръмп, защото всички в него „обичат искреността му“"}
{"url": "http://www.focus-news.net/news/2018/09/26/2571567/vladimir-moskov-kmet-na-gotse-delchev-za-nashata-obshtina-turizmat-e-prioritet.html", "text": "За нашата Община туризмът е приоритет. Това каза кметът на Община Гоце Делчев Владимир Москов по време на Петия годишен конгрес на Български съюз по балнеология и СПА туризъм, предаде репортер на  Агенция „Фокус“ . „Балканите са едно великолепно място за туризъм и бизнес. Има още извори, от които трябва да се търси възможност за реализацията им и да се създаде допълнителен поминък“, уточни той. „През 15 век тук се ражда град Неврокоп – дн. Гоце Делчев. Градът е с цялата инфраструктура, която може да  обслужва туристите и с добра многопластова икономика. Има приемственост от икономиката преди 1989 година, която е модернизирана. Новият отрасъл е селският и СПА туризъм. Създадоха се добри условия с национално и европейско финансиране. Нашата община е 35 000 души, с добра връзка между населените места. Развита е здравната инфраструктура, има учебни заведения – 3 гимназии, 6 основни училища. Имаме и добре развита култура - тук е създаден първият ансамбъл в България – Неврокопския“, допълни той. „В последните години работим по редица проекти. Градът ни е от 39-те града в ОП „Региони в растеж“. В момента изпълняваме програма за 19 млн. лева, която касае образованието и туризма. Работим в добро сътрудничество и с нашите съседи от Гърция и Македония“, каза още Москов.  \r\nПо думите му най-важното за напред е съсредоточаването на усилията в реализирането на проекти, които са на по-голяма стойност. „Трябва да използваме не само европейски фондове, но и национални и външни такива. За нашата Община туризма е приоритет. Желанието ни е съвместно с колегите от съседните Общини е да работим още по активно и да създадем добър туристически продукт, защото разполагаме с уникални възможности“, заяви той.  \r\n„Един от най-важните  проблеми на Общината е липсата на квалифицирани кадри, които да работят в сферата на туризма. Необходимо е по-добро партньорство на бизнеса с образованието. Друг проблем е инфраструктурата. Пътищата са хубави, но смятаме, че е необходимо да се изгради скоростни отсечки по направлението Банско – Гоце Делчев, както и да се извърши разширение на пътя в посока Община Гърмен. Едно голямо предимство за Гоце Делчев е бившото военно летище, което има нужда от сериозна инвестиция, за да функционира. Това също би дало тласък за развитието на туризма в района“, коментира кметът на Гоце Делчев.  \r\nЦветелин ДИМИТРОВ", "date": "2018.09.26", "title": "Владимир Москов, кмет на Гоце Делчев: За нашата Община туризмът е приоритет"}
{"url": "http://www.focus-news.net/news/2018/09/26/2571546/reuters-donald-tramp-obvini-kitay-che-iska-da-se-mesi-v-amerikanskite-izbori-za-kongres.html", "text": "Президентът на САЩ Доналд Тръмп обвини Китай за това, че иска да се намеси в американските избори за Конгрес, насрочени за 6 ноември, заявявайки че Пекин не желае неговата Републиканска партия да се справи добре, заради позицията му относно търговията, предава  Reuters . \r\n„Китай се опитва да се намеси в предстоящите ни избори през ноември. И то срещу моята администрация“, заяви Тръмп по време на заседание на Съвета за сигурност на ООН. \r\nАмериканският президент не представи никакви доказателства към обвиненията си. Китай не отговори веднага на коментарите на Тръмп, който беше председател на заседанието. \r\n„Те не искат ние или аз да спечелим, защото съм първият президент, който се изправя срещу Китай заради търговията и ние печелим това сражение, печелим го на всяко ниво. Не искаме да се бъркат или месят в предстоящите ни избори“, добави той.  Йонислав Дочев", "date": "2018.09.26", "title": "Reuters: Доналд Тръмп обвини Китай, че иска да се меси в американските избори за Конгрес"}
{"url": "http://www.focus-news.net/news/2018/09/26/2571569/kathimerini-izdadeno-e-preduprezhdenie-za-uragan-v-yoniysko-more.html", "text": "Метеорологичната служба на Атинската национална обсерватория предупреди, че има условия за развиването на Средиземноморски ураган в южните части на Йонийско море на 28 септември, предава електронното издание на гръцкия вестник  Kathimerini . \r\nОт службата заявиха, че ниското барометрично налягане е силно вероятно да създаде характеристиката на тропичен климат – силни ветрове до 12 по скалата на Бофорт, поройни дъждове и развиването на око на бурята. \r\nУрагани от този тип се наричат „Medicanes“ и се смята, че се появяват в Средиземно море веднъж или два пъти в годината. \r\nМеждувременно силни ветрове – надхвърлящи 100 километра в част в някои части на Гърция – доведоха до временното спиране на фериботните превози, свързващи островите с основната територия на страната. \r\nОсвен това, бурите предизвикваха затварянето на училища на егейските острови Миконос, Тинос и Андрос.  Йонислав Дочев", "date": "2018.09.26", "title": "Kathimerini: Издадено е предупреждение за ураган в Йонийско море"}
{"url": "http://www.focus-news.net/news/2018/09/26/2571570/kmetat-na-valchi-dol-georgi-tronkov-yazovirite-na-teritoriyata-na-obshtinata-sa-v-dobro-tehnichesko-sastoyanie.html", "text": "Язовирите на територията на община Вълчи дол са в добро техническо състояние Това каза за  Радио „Фокус“ – Варна  кметът на Вълчи дол Георги Тронков. Той посочи, че територията на община Вълчи дол спада към Басейнова дирекция – Плевен. „Нямаме райони със значителен потенциален риск от наводнения, които се определят в списък от дирекцията в Плевен. Имаме четири потенциално опасни язовира. Това са язовир „Генерал Киселово“, който е собственост на Напоителни системи – Варна, язовир „Брестак“ със собственик Сдружение за напояване „Акваполи“, язовир „Генерал Колево“, който е общински и е отдаден на концесия, и язовир „Звънец“, който също е общински и е отдаден на концесия. Те са в добро техническо състояние. Съоръженията им са изправни. Имат аварийни планове и се наблюдават денонощно“, отбеляза кметът на Вълчи дол.  \r\nГеорги Тронков припомни, че  със заповед на областния управител всяка година се назначава комисия, която по график извършва пролетна и есенна проверка на водоемите в региона. „Останалите язовири са микроязоври и сухи, които не представляват заплаха за населението. Действащите се стопанисват, имат аварийни планове. Наблюдават се денонощно. В добро техническо състояние са. Със заповед на кмета на общината се правят и годишни проверки“, заяви Георги Тронков. \r\nМарияна ВАЛЕНТИНОВА", "date": "2018.09.26", "title": "Кметът на Вълчи дол Георги Тронков: Язовирите на територията на общината са в добро техническо състояние"}
{"url": "http://www.focus-news.net/news/2018/09/26/2571551/kitayskiyat-vanshen-ministar-van-i-sasht-i-kitay-tryabva-da-izbegnat-mantaliteta-ot-studenata-voyna.html", "text": "Министърът на външните работи на Китай Ван И предупреди във вторник, че САЩ и Китай не трябва да гледат един на друг с „манталитета от Студената война“, докато търговското напрежение между двете страни ескалира, пише американското електронно издание  Politico . \r\nКоментарът на външния министър, който е и член на Държавния съвет на страната, дойде по време на среща с бившия държавен секретар на САЩ Хенри Кисинджър в кулоарите на продължаващото Общо събрание на ООН. Ван И предупреди, че и двете държави ще страдат, ако Пекин и Вашингтон се изправят един срещу друг. \r\n„Китай и САЩ могат да се съревновават, но не трябва да използват манталитета на Студената война, когато се гледат, нито пък трябва да попадат в капана на играта с нулев резултат“, заяви той. \r\nДипломатът добави, че Китай се надява САЩ да направят компромис, за да може двете страни да се „възприемат правилно“.  Йонислав Дочев", "date": "2018.09.26", "title": "Китайският външен министър Ван И: САЩ и Китай трябва да избегнат манталитета от Студената война"}
{"url": "http://www.focus-news.net/news/2018/09/26/2571571/reuters-milorad-dodik-se-otkaza-ot-separatistkata-retorika-predi-izborite-v-bosna-i-hertsegovina.html", "text": "Президентът на Република Сръбска Милорад Додик, който от дълго време призовава за отцепване на своя регион от Босна и Херцеговина, изглежда че драстично е намалил исканията си, докато страната наближава избори, предава  Reuters . \r\nБалканската държава ще проведе парламентарни и президентски избори на 7 октомври, които много анализатори виждат като повратна точка, която ще реши дали Босна ще прогресира към ЕС и НАТО или ще остане заседнала в етническите си съперничества, отбелязва агенцията. \r\nДодик, който е президент на автономната Република Сръбска, е кандидат за сръбското място в тристранното междуетническо президентство на Босна – държава, която в миналото той е наричал „невъзможна“ и предопределена да се разпадне. \r\nНо в интервю за Reuters той прие много по-нюансирана линия и защити мирното споразумение от 1995 година, което сложи край на войната в Босна и установи сегашната ѝ конституция. \r\n„Аз не съм против една възможна Босна и Херцеговина, но не съм за такава, която разяжда Дейтънското мирно споразумение“, заяви Додик. \r\nСпоред Дейтънското споразумение Босна бива разделена в два автономни региона, Република Сръбска и Федерацията, която се дели между хървати и мюсюлмански бошняци, свързани чрез слабо централно правителство. Международен пратеник има задачата да надзирава мира в страната. \r\n„Аз съм против Босна и Херцеговина, която се управлява от чужденци, които сътвориха невъзможна структура… в която нямаме вътрешен диалог“, заяви той, добавяйки че Дейтънските споразумения са били нарушавани през годините от намесите на международните надзиратели и съдии. \r\nЗапитан директно дали ще продължи да натиска за отцепването на Република Сръбска и нейното интегриране със Сърбия, Додик заяви: „Ще уважавам Дейтънското мирно споразумение и ще уважавам конституцията. Не съм готов да действам срещу тях“.  Йонислав Дочев", "date": "2018.09.26", "title": "Reuters: Милорад Додик се отказа от сепаратистката реторика преди изборите в Босна и Херцеговина"}
{"url": "http://www.focus-news.net/news/2018/09/26/2571574/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.09.26", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/09/26/2571575/sofiya-marshrutno-taksi-se-e-zapalilo-v-dvizhenie-na-bul-tsvetan-lazarov-nyama-postradali.html", "text": "Около 19.25 часа в столичната пожарна е постъпил сигнал за запалило се в движение маршрутно такси на бул. „Цветан Лазаров“, в платното по посока към ж.к. „Дружба 2“. Това съобщиха от пресцентъра на  МВР . При инцидента няма пострадали. Към момента маршрутното такси не е превозвалo пътници, като се е прибирало за гараж. Водачът е невредим.  \r\nНезабавно към мястото са насочени противопожарни екипи, които да погасят възникналия огън. Трафикът по булеварда не е затруднен.", "date": "2018.09.26", "title": "София: Маршрутно такси се е запалило в движение на бул. „Цветан Лазаров“, няма пострадали"}
{"url": "http://www.focus-news.net/news/2018/09/26/2571563/tehran-times-zasedanieto-na-saveta-za-sigurnost-na-oon-shte-izolira-sasht-oshte-poveche.html", "text": "Заместник-министърът на външните работи на Иран Абас Аракчи е на мнение, че заседанието на Съвета за сигурност на ООН, което се провежда на 26 септември, ще изолира САЩ още повече, пише електронното издание на иранския вестник  Tehran Times . \r\n„Уверен съм, че заседанието в сряда ще премине против желанията на Господин Тръмп и това ще изолира САЩ още повече“, заяви Аракчи, часове преди началото на срещата. \r\nАмериканският президент Доналд Тръмп се очаква да отправи нови обвинения срещу Иран, докато председателства сесията на Съвета за сигурност на ООН, която е посветена на неразпространението на оръжия за масово унищожение. \r\n„Бяхме информирани, че всички европейски членове на Съвета за сигурност възнамеряват да подкрепят ядреното споразумение и да акцентират върху нуждата от запазване на ангажимента към неговото прилагане“, добави той. \r\nВъв вторник президентът на Иран Хасан Роухани заяви, по време на сесията на Общото събрание на ООН, че ако САЩ искат да се върнат в ядреното споразумение и да сътрудничат, трябва да знаят, че „ще бъде по-лесно да се върнат шест месеца назад, отколкото шест години“. \r\nПосочвайки коментара на иранския президент, Аракчи заяви, че САЩ „трябва да си отбележат, че ако се завърнат в ядреното споразумение, този път Иран ще поставя условията и едно от тях ще бъде пълното прилагане на ангажиментите в споразумението“. \r\nРазбира се, продължи дипломатът, няма перспективи това да се случи, тъй като САЩ не са достигнали нужната „зрялост“ все още. \r\nАракчи добави и че европейските държави сериозно разглеждат начини за продължаване на законната си търговия с Иран, без да трябва да се изправят пред последиците от американските санкции.  Йонислав Дочев", "date": "2018.09.26", "title": "Tehran Times: Заседанието на Съвета за сигурност на ООН ще изолира САЩ още повече"}
{"url": "http://www.focus-news.net/news/2018/09/26/2571572/64-godishen-mazh-be-zadarzhan-za-ubiystvoto-na-chetirima-dushi-v-kaspichan-obzor.html", "text": "Четири тела бяха открити в частен имот в Каспичан. Малко след 9.00 часа в сряда 28-годишна жена от село Мадара е потърсила съдействие от служители на участък „Полиция“ – Каспичан, тъй като от два дни нямала връзка с майка си. След подадения от нея сигнал, тя и двама полицейски служители се отправили към дома. При отварянето на входната врата са открити две тела. За случая веднага е уведомен административния ръководител на Окръжна прокуратура. При продължилия оглед на място са установени още двама починали. Жертвите са възрастно семейство на 81 и 70 години, и техните син и дъщеря - на 46 години и на 48 години. В присъствието на съдебен лекар по телата им са открити наранявания, причинени най-вероятно с нож или брадва. Множество процесуално-следствени действия са извършени в присъствието на директора на ОДМВР- Шумен ст. комисар Ялчън Расим, административния ръководител на Окръжна прокуратура - Шумен Маргарита Георгиева и дежурен прокурор. Изяснено е, че между семейството и техен съсед имало роднински спорове. Със съдействието на „Специализираните полицейски сили“ при ОДМВР-Шумен е проникнато в съседен имот, където е задържан 64-годишен мъж. Намерени са следи, съотносими към извършеното престъпление. Работата по образуваното досъдебното производство продължава под надзор на прокурор от окръжната прокуратура.", "date": "2018.09.26", "title": "64-годишен мъж бе задържан за убийството на четирима души в Каспичан (ОБЗОР)"}
{"url": "http://www.focus-news.net/news/2018/09/26/2571568/3-mlrd-lv-shte-badat-investirani-v-patna-infrastruktura-prez-2019-g-obzor.html", "text": "2019 г. ще бъде ключова за пътното строителство в България. Очаква се да бъдат инвестирани 3 млрд. лв. в пътна инфраструктура. Това стана ясно от думите на министъра на регионалното развитие и благоустройството Петя Аврамова, която взе участие в Осмия дискусионен форум „Строителството през 2019 г. – перспективи и предизвикателства“. Тя заяви, че се очаква строителство да бъде един от моторите на икономическия растеж през 2019 г., защото ще се запазят добрите темпове на развитие в секторите \"Изграждане на жилища\" и \"Инфраструктура\". Аврамова уточни още, че от началото на месеца се работи по нормативни промени за гаранционните срокове за ново строителство и при ремонти на първокласни, второкласни и третокласни пътища. \r\nПо думите ѝ топ приоритет на министерството остава безопасността на пътната инфраструктура. Тя уточни, че в момента Агенция „Пътна инфраструктура“ извършва инвентаризация на магистралите, първокласните, второкласните и третокласните пътища в страната. На базата на обобщен доклад ще бъдат направени анализ и разчет за необходимите средства. Аврамова подчерта, че ще бъдат безкомпромисни към качеството на изпълнение.  \r\nТя очерта големите инфраструктурни проекти на 2019 г., като приоритет на правителството остава АМ “Хемус“. Работи се активно по два нови участъка от магистралата, а до края на годината се  очаква да бъдат обявени обществените поръчки за още две отсечки – от пътен възел „Боаза“ до разклона за Плевен и Ловеч с дължина 52 км и останалите около 85 км до връзката с пътя Русе-Велико Търново. Така в рамките на следващите месеци ще бъдат обявени обществени поръчки за строителството на още 137 км от АМ „Хемус“. Годината ще бъде ключова и за изграждането на АМ „Струма“. Продължава работата по трасето от Кресна до Сандански, което се очаква да е готово до края на строителния сезон, както и на участъка Благоевград - Крупник. Работата край Благоевград е все още спряна заради откритото древно селище край с. Покровник. МРРБ очаква становището на Специализирания експертен съвет за опазване на недвижимото културно наследство и ще се съобрази с него. \r\nНови възможности за бизнес откриват и проектите по Оперативна програма „Региони в растеж“ 2014-2020 г. През 2019 г. по ОПРР ще бъдат в изпълнение над 400 инфраструктурни проекта, включително големите проекти на общините Столична, Пловдив, Варна, Бургас, Русе, Стара Загора и Плевен. Те са за подобряване на градската среда, транспорта и пътната инфраструктура. Ще бъдат обновени 53 училища, детски градини и университети в София, 16 образователни обекта, включително 2 университета, в Пловдив, 20 обекта във Варна, 18 в Бургас, 12 в Русе. В община Враца  ще се модернизират училища и детски градини, както и филиалът на Медицинския университет в София -  „Проф. д-р Иван Митев“.  \r\nВъв ВиК отрасъла със средства по Оперативна програма „Околна среда 2014-2020 г.“ ще се изграждат обекти за над 1 млрд. лв.  \r\nМинистър Аврамова апелира за максимална мобилизация при изпълнение на проектите. „Нека страната ни бъде една голяма строителна площадка, на която, както и досега - под светлината на прожекторите, се строят пътища, тунели и мостове, разкрасяват се градовете ни, модернизират се българските училища. А МРРБ ще бъде не само лоялен партньор на бизнеса, но и безпристрастен коректив“, каза още регионалният министър.  \r\nПредседателят на Управителния съвет на Агенция „Пътна инфраструктура“ инж. Светослав Глосов заяви, че през тази и през 2019 г. основните задачи ще бъдат свързани с продължаване на строителството на автомагистралите „Хемус“ и „Струма“, със стартирането на проектите Калотина - София, Видин - Ботевград, Русе - Велико Търново и довършването на обходния път на Габрово. По думите му успешното внедряване на тол системата за превозните средства над 3,5 тона от 16 август 2019 г. и на електронната винетка за леките автомобили от 1 януари догодина е кауза за целия екип на пътната администрация. С въвеждането на новия финансов модел ще се осигури в пъти по-голям ресурс за модернизиране на инфраструктурата, за нейното поддържане и изграждането на ключови пътни направления. \r\nТой посочи, че в края на август е открита тръжната процедура на най-дългоочаквания и може би най-трудоемък като подготовка и изпълнение проект, свързан със строителството на АМ „Струма” през Кресненското дефиле. Срокът за подаване на офертите за лот 3.2 - платното за София в участъка между Крупник и Кресна, е през ноември. Инж. Глосов изрази надежда в тръжната процедура за избор на изпълнител при изграждането на най-сложния участък от автомагистралата да участват редица български строителни компании. Той съобщи още, че до края на настоящия строителен сезон бъде готова отсечката от Кресна до Сандански и с това АМ „Струма“ ще се удължи с още 24 км. \r\nПред журналисти инж. Глосов коментира, че предстоят локални ремонти в участъка между Чирпан и Стара Загора на АМ „Тракия“, в който от началото на седмицата скоростта на движение заради неравности е ограничена до 90 км/ч. До началото на зимния сезон ще се извършат локални ремонти, а през следващата година ще се направи ремонт на отсечката, въведена в експлоатация през 2007 г. Глосов посочи, че за обновяването ѝ ще са необходими сериозни средства и припомни, че за ремонта на 22 км от АМ „Тракия“ между 134-ти и 156-ти км, завършен преди началото на лятото, са вложени около 40 млн. лв. „За следващите 30 км ще са нужни много повече средства“, подчерта инж. Глосов. \r\nНа форума стана ясно още, че от началото на следващата година цялото възлагане на обществени поръчки ще става по електронен път. Вицепремиерът Томислав Дончев обясни, че се очаква това в началото да създаде известни трудности, но след няколко месеца активна употреба, този подход ще улесни всички. Той призова възложителите, като задават критериите, да гледат в перспектива, като фокусът не е само върху цената, но и върху разходите за експлоатация и поддръжка през годините. По думите на вицепремиера най-малодушният подход е възлагане на най-ниска цена.  \r\nЛюба АЛЕКСИЕВА", "date": "2018.09.26", "title": "3 млрд. лв. ще бъдат инвестирани в пътна инфраструктура през 2019 г. (ОБЗОР)"}
{"url": "http://www.focus-news.net/news/2018/09/26/2571593/dobromir-dobrev-kmet-na-obshtina-gorna-oryahovitsa-radio-fokus-e-obektivna-mediya-koyato-e-korektiv-na-kmetovete.html", "text": "Радио „Фокус“ е обективна медия, която е коректив на кметовете. Това каза за  Радио „Фокус“  кметът на община Горна Оряховица Добромир Добрев по повод започналото излъчване на 57-мата регионална радиостанция на най-голямата българска радио-верига. \r\n„Радио „Фокус“ е една обективна медия, коректив на кметовете. Смятам, че ще показва реално проблемите, за да можем адекватно и най-бързо да ги решаваме и отстраняваме. Взаимодействието между Радио „Фокус“ и общинската администрация ще допринесе за една по-динамична обстановка.“ \r\nКметът на Горна Оряховица очаква в програмата на Радио „Фокус“ да намерят място повече новини за региона. Добромир Добрев съобщи, че е приключило обновяването на най-големия парк в Горна Оряховица. Голямата амбиция на общината е реставрацията на средновековната крепост Ряховец и превръщането ѝ в туристически обект.", "date": "2018.09.26", "title": "Добромир Добрев, кмет на община Горна Оряховица: Радио „Фокус“ е обективна медия, която е коректив на кметовете"}
{"url": "http://www.focus-news.net/news/2018/09/26/2571577/razrabotvaneto-na-balneo-i-spa-strategiyata-e-osnovna-zadacha-na-ministerstvoto-na-turizma-za-prevrashtaneto-na-balgariya-v-tselogodishna-turisticheska-destinatsiya-obzor.html", "text": "Приключи първата част от Петия годишен конгрес на Български съюз по балнеология и СПА туризъм. Темата на конгреса е „България – лидер в здравния туризъм на Балканите. Четири сезона медикъл/спа, таласо, спа и уелнес туризъм”. \r\nПо време на първата част от събитието беше обсъдена ролята и мястото на България в сектора на туризма. Бяха поставени важни проблеми за бизнеса и беше обсъдено бъдещето на страната ни в ефективното използване на минералната вода и минералните извори.  \r\nСъбитието беше приветствано от председателя на Българския съюз по балнеология и СПА туризъм и lицепрезидент на Европейската СПА Асоциация Сийка Кацарова, която заяви, че трябва да покажем страната ни като лидер на Балканите в сферата на балнео и уелнес туризма. По думите й също така е важно да се даде възможност на българските граждани да избират места за рехабилитация, които са частни.  \r\nНа конференцията присъства и зам.-министърът на туризма Ирена Георгиева, която заяви, че в страната ни има над 600 минерални източника с 1600 извора. По думите й този летен сезон очакваме 5% ръст в туризма спрямо миналата година. Тя допълни още, че заради потенциала на СПА туризма, от Министерство на туризма, с подкрепата на експерти, са разработили 7 балнео и СПА дестинации в страната. Те обхващат 58 населени места, като са поискани становищата по темата на 50 Общини. По думите й разработването на балнео и СПА стратегията е основна задача на МТ за превръщане на България в целогодишна дестинация за туризъм, а преимуществата му за икономиката са свързани с предоставяне на комплексна услуга, привличане на по-платежоспособни гости и откриване на нови работни места. \r\nНа събитието присъства и зам.-министърът на околната среда и водите Красимир Живков. Той заяви, че голямото разнообразие на минералните води дава възможност те да бъдат използвани за различни цели. По думите му политиката на МОСВ е за едно устойчиво управление на минералните води, а рационалното и ефективното им използване е важно. \r\nКметът на Гоце Делчев Владимир Москов благодари на Министерството на туризма и Министерството на околната среда и водите за това, че във всяко отношение обръщат внимание за развитието на региона. Той заяви, че за Община Гоце Делчев туризмът е приоритет. По думите му регионът има добре развита икономика и инфраструктура, което благоприятства за развитието на туризма. Москов допълни още, че с колегите му от съседните Общини трябва да работят още по-активно и да създадат добър туристически продукт, защото региона разполага с уникални възможности. \r\nПрезидентът на Европейската СПА асоциация Тиери Дюбоа заяви, че целта на асоциацията е да убеди Европейската комисия да разглежда туристическия отрасъл като важен за предоставяне на медицински и рехабилитационни услуги.  \r\nЦветелин ДИМИТРОВ", "date": "2018.09.26", "title": "Разработването на балнео и СПА стратегията е основна задача на Министерството на туризма за превръщането на България в целогодишна туристическа дестинация (ОБЗОР)"}
{"url": "http://www.focus-news.net/news/2018/09/26/2571595/ministerstvoto-na-zdraveopazvaneto-predlaga-dva-novi-modela-za-zdravno-osiguryavane-obzor.html", "text": "Министерството на здравеопазването за момента предлага два алтернативни модела за развитие на здравеопазването. Това стана ясно по време на Национална кръгла маса, посветена на бъдещето на здравеопазването. Според  министъра на здравеопазването Кирил Ананиев  промяната в здравно-осигурителния модел е належаща. Според него в момента в България има солидарен задължителен осигурителен фонд. Той се изразява със задължителна осигурителна вноска от 8% върху доходите, персонални вноски, съхранявани в неперсонализирани сметки. По думите му държавата заплаща за определени групи от населението, а сумата идва от НЗОК изцяло за сметка на солидарно-осигурителния фонд. Това прави сегашната ни здравна система сравнително лесна за управление. Нейният недостатък е най-вече в нарастването на изразходваните публични средства и ниската удовлетвореност на пациентите от ефекта на лечението. Здравният министър постави двата нови модела на публично обсъждане пред представители на парламентарни и извънпарламентарни политически партии, съсловни, пациентски и научни организации, ресорните комисии към парламента и обществеността. Целта на срещата беше да се отчетат техните плюсовете и минусите, и да избере решение, което ще работи в полза на гражданите. Министър Ананиев посочи  първия вариант  за бъдеща реформа в здравното министерство. Той предвижда НЗОК да финансира лечение на пациентите до 700 лв., а всичко нагоре да се поема от застрахователни фондове. За целта специалистите предлагат въвеждане на задължителна месечна здравна застраховка от 12 лева, която също ще се разпределя на социален принцип като 8-процентната вноска. В тавана от 700 лева пациентите също ще имат съучастие. НЗОК ще покрива 85% от тази стойност, а останалите 15% пациентите ще плащат кеш или чрез допълнително доброволно застраховане. Според Ананиев това ще облекчи пациентите.  Вторият вариант , предложен от здравния министър, предвижда пълна демонополизация на НЗОК. Това е ново законодателство, избор, преценка, стандартизация на самите процеси, гаранции за сигурността на средствата. Според Ананиев демонополизацията на здравния фонд дава възможност за съревнование и конкурентност. Това е философия на промяна, която се нарича заместващо осигуряване - не в един национален фонд, в който се осигуряват всички, а в заместващи - ти да избереш къде. При евентуален фалит на застрахователя НЗОК поема разходите за осигуряване на пациентите. Според Ананиев този модел гарантира по-добро здравеопазване за българските граждани, а не просто оптимизиране и ефективно използване на разходите.  \r\nПо време на Националната кръгла маса в дискусията се включи и  заместник министър-председателят по икономическа и демографска политика Валери Симеонов . Според него основното, което трябва да се постигне в здравния сектор, е да се подобри качеството на здравеопазването и да се повиши удовлетвореността на пациентите. Вицепремиерът припомни, че коалиционното правителство е заложило в програмата си промяна на здравно-осигурителния модел, реформа в здравеопазването и демонополизация на здравната каса. Той каза, че ще продължава да насочва усилия в това да засили и прецизира контрола върху изразходваните средства.  \r\nДаяна ДЮЛГЕРОВА", "date": "2018.09.26", "title": "Министерството на здравеопазването предлага два нови модела за здравно осигуряване (ОБЗОР)"}
{"url": "http://www.focus-news.net/news/2018/09/26/2571566/tereza-mey-sporazumenieto-s-iran-vse-oshte-e-nay-dobriyat-nachin-da-izbegnem-yadrenoto-vaorazhavane-na-stranata.html", "text": "Британският премиер Тереза Мей заяви, че международното ядрено споразумение с Иран остава най-добрият начин да се попречи на Техеран да развие ядрени оръжия, въпреки изтеглянето на САЩ от сделката, предава  AFP . \r\n„Това (споразумението) остава най-доброто средство за спиране на Иран от това да развие ядрено оръжие и ние сме ангажирани към запазването на ядреното споразумение, стига Иран да продължи да спазва напълно ангажиментите си“, заяви Мей по време на заседание на Съвета за сигурност на ООН.  Йонислав Дочев", "date": "2018.09.26", "title": "Тереза Мей: Споразумението с Иран все още е най-добрият начин да избегнем ядреното въоръжаване на страната"}
{"url": "http://www.focus-news.net/news/2018/09/26/2571594/burgas-deset-sa-kandidatite-koito-shte-stanat-parvite-uchastnitsi-v-bulevart-mrezha-na-setivata-i-shte-badat-podkrepeni-v-zhelanieto-si-da-razviyat-artistichniya-i-biznes-potentsial-na-grada.html", "text": "Десет са кандидатите, които ще станат първите участници в „БулевАрт - Мрежа на сетивата“ и ще бъдат подкрепени в желанието си да развият артистичния и бизнес потенциал на Бургас. Това съобщиха от пресцентъра на  Общината . \r\nИнициативата на Община Бургас „БулевАрт - Мрежа на сетивата“, която подкрепя хората на изкуството и предприемачите да възродят артистичното сърце на града, бе посрещната със сериозен интерес и предизвика творческата енергия на бургазлии, да предложат арт и предприемачески инициативи. \r\nСред одобрените проекти са изключително интересни и перспективни творчески идеи на привлекателни места - художествени галерии, арт и обучителни центрове, модерни и популярни места за забавления - барове и ресторанти, сцени за събития на открито, като предложените дейности включват творчески работилници, арт пърформанси, импро театър, кулинарни фиести и много музикални и артистични дейности. \r\nЕто кои са първите 10 участника в „БулевАрт - Мрежа на сетивата“:  \r\n- Арт къща ЛаМалена - предлага атрактивна трибуна и подходящо място за работата на  дизайнери, художници, и артисти. Ще бъдат организирани творчески работилници със съдействието на български и бургаски художници и приложници; \r\n- Фермерски пазар - \"Хранкооп - Бургас\" ООД , дружеството представляващо и организиращо  Фермерския пазар на Славейковото пазарче ще организира различни творчески работилници, музикални събития и артистични прояви; \r\n- Галерия \"НЕСИ\" - има амбицията да представи съвременното българско изкуство в неговото разнообразие, без да се ограничава от техники, жанрове и поколения; \r\n- \"Вкусни катми\" - собствениците и приятелите на заведението ще организират музикални и други арт събития на импровизирана открита сцена; \r\n- \"Тезгях\" - хлебарна и пекарна, ще организира фото изложба и представяне на продукти в отворена работилница на тема: \"Хляба на Бургас\", \"Празници и семейни традиции в приготвянето на печива\"; \r\n- Бар \"Кардамон\" - мястото ще се превърне в център за провеждане на артистични прояви с участието на диджеи, музиканти и изпълнители, танцови-салса партита, стрийт денс шоута, импро театър, тематични кулинарни вечери; \r\n- Кафе-бар \"Барбоса\"- ще организират музикални вечери с гост музиканти на живо или диджеи, изложби на съвременни български творци, иновативни събития; \r\n- \"Ti Bar & Kitchen\"- ще съчетаят вкусната храна и богатия избор на напитки с културни събития, фотоизложби и музикални вечери; \r\n- Център за работа с деца \"Френе\" - предлагат събития за деца и техните родители, които развиват езиковите и комуникативни умения, пространственото и логическо мислене, социалната и емоционална интелигентност, творчески игри, литературни работилници; \r\n- #HashtagSTUDIO - The Culture Club, мястото е дом на културната, артистичната и образована част от младото и космополитно поколение на града.  Като акцент ще бъдат моноспектаклите, алтернативната unplugged музика и комедийното шоу. \r\nСедем от одобрените участници в „БулевАрт - Мрежа на сетивата“ ще получат финансиране между 2050 и 4200 лв., в зависимост от бюджета на проектното им предложение, а трима от участниците се финансират изцяло със собствени средства. Всички участници в БУЛЕВАРТ ще бъдат подкрепяни активно с комуникационните и административни инструменти на Община Бургас. \r\n„БулевАрт - Мрежа на сетивата“ е инициатива за многостранно сътрудничество между Община Бургас, микро и малък бизнес, културни и творчески индустрии, които  са обединени в мрежа от обекти и събития. \r\nТериториалният обхват на инициативата е Централна градска част на Бургас, заключена между (но не само) бул. \"Сан Стефано\", ул. \"Христо Ботев\" и ул. \"Цар Петър\", бул. \"Иван Вазов\" и ул. \"Александър Батенберг\", бул. \"Демокрация\". \r\nДо края на 2018 г. всеки бургаски артист, предприемач и общественик може да кандидатства, за да стане част от втория етап на Творческата мрежа, с проектна инициатива, която е или 100 % финансирана от кандидата, или с бюджет, финансиран минимум до 50 % от кандидата и съфинансиран от Община Бургас. \r\nПълната информация за „БулевАрт - Мрежа на сетивата“, както и формуляр за кандидатстване, е публикувана в интернет на адрес: https://www.boulevart.bg.", "date": "2018.09.26", "title": "Бургас: Десет са кандидатите, които ще станат първите участници в „БулевАрт - Мрежа на сетивата“ и ще бъдат подкрепени в желанието си да развият артистичния и бизнес потенциал на града"}
{"url": "http://www.focus-news.net/news/2018/09/26/2571576/b92-sarbiya-oon-obyavi-che-delegatsiyata-na-kosovo-ne-e-pokanena-na-obshtoto-sabranie.html", "text": "Делегацията на Косово, съставена от президента на страната Хашим Тачи, министър-председателят Рамуш Харадинай и външният министър Беджет Пацоли, не е била поканена за участие в Общото събрание на ООН, предава белградското радио  „B92“ . \r\nИнформацията бе оповестена от говорителя на ООН Ери Канеко, който добави, че представителите на властите в Прищина са в Ню Йорк „на лично основание“. \r\n„Те не са официално поканени, причините са ясни, и могат да бъдат в Ню Йорк единствено на лично основание“, заяви Канеки, по този начин отхвърляйки информацията на базирания в Прищина телевизионен канал „Klan Kosova“, според която Тачи е „участвал в работата на Общото събрание“. \r\nГоворителят уточни, че Косово също така няма статута на постоянен наблюдател – в допълнение с факта, че не е член на ООН – и че този статут имат единствено Ватикана и Палестина.  Йонислав Дочев", "date": "2018.09.26", "title": "„B92“ (Сърбия): ООН обяви, че делегацията на Косово не е поканена на Общото събрание"}
{"url": "http://www.focus-news.net/news/2018/09/26/2571598/varna-desetki-kulinari-se-boryat-za-titlata-gotvach-na-godinata-v-konkurs-koyto-se-provezhda-v-grada.html", "text": "Десетки кулинари се борят за титлата „Готвач на годината“ в конкурса за Световния ден на туризма, който се провежда във Варна. Това каза в интервю за  Радио „Фокус“ – Варна  проф. Стоян Маринов, член на Управителния съвет на Варненска туристическа камара. „Това е много интересен конкурс за най-добър готвач на Българската хотелиерска и ресторантьорска асоциация. Провеждаше се години наред в рамките на Панаира на туризма и свободното време във Варна, след това беше преустановен. Тази година конкурсът се провежда отново със съдействието на Община Варна, която е основен съорганизатор. Целият Управителен съвет на Българската хотелиерска и ресторантьорска асоциация беше тук за откриването днес, участваха и представители на общинската администрация, на областната управа“, каза проф. Маринов. Конкурсът продължава днес и утре, като в следобедните часове на утрешния ден се очаква да бъдат обявени и победителите. Паралелно с провеждането на конкурса са организирани различни презентации на кулинарни рецепти, оборудване на ресторанти, винено експо с безплатни дегустации на изби и вносители на вина. В Световния ден на туризма – 27 септември, ще се състои и кръгла маса на тема „Варна – дестинация четири сезона“ или развитие на видове туризъм през есенния, пролетния и зимния сезон, допълни проф. Маринов. „Събитието е интересно, надяваме се да продължи да се организира и в следващите години, тъй като интересът е голям и популяризира Варна като дестинация не само за летен, но и за туризъм през останалите сезони“, каза още проф. Стоян Маринов. \r\nТой коментира също, че поевтиняването на турската лира и руската рубла е оказало влияние на туристическите пазари през този летен сезон. „Конюнктурата е съвсем различна спрямо миналия летен туристически сезон. Турция се върна с летящ старт на руския пазар. Поевтиняването на турската лира и руската рубла оказаха влияние на туристическите пазари. И в тази неблагоприятна  конюнктура все пак да постигнем ръст на туристите, на нощувките, на приходите говори, че сезонът е бил сравнително добър, за го наречем  успешен“, заяви проф. Стоян Маринов. Той отбеляза, че летният туристически сезон продължава до средата на октомври, когато си заминават и последните туристи. Според проф. Стоян Маринов за резултатите от сезона може да се съди основно по данните на двете летища във Варна и Бургас. “ И двете летища към 30 август отчитат ръст на туристопотока. Някъде около 70% от този поток е туристи. Това означава, че имаме ръст и този сезон спрямо миналата година“, отбеляза проф. Стоян Маринов. \r\nМарияна ВАЛЕНТИНОВА", "date": "2018.09.26", "title": "Варна: Десетки кулинари се борят за титлата „Готвач на годината“ в конкурс, който се провежда в града"}
{"url": "http://www.focus-news.net/news/2018/09/26/2571597/afp-sled-slovesnite-sblasatsi-s-donald-tramp-nikolas-maduro-obyavi-che-tragva-za-obshtoto-sabranie-na-oon.html", "text": "Ден, след като размени словесни нападки с президента на САЩ Доналд Тръмп, държавният глава на Венецуела Николас Мадуро обяви, че тръгва за Ню Йорк, за да присъства на Общото събрание на ООН, предава  AFP , като се позовава на държавната телевизия в страната. \r\nДосега Мадуро отказа да коментира дали ще присъства на ежегодното заседание за пръв път от 2015 година, но беше подразнен във вторник, след като САЩ обявиха санкции срещу жена му Силия. \r\n„Идвам пълен с емоции, страст и истини, така че всеки да знае, че Венецуела е стъпила на краката си“, заяви той, докато се качваше на самолет със жена си в Каракас, преди да отлети за Ню Йорк.  Йонислав Дочев", "date": "2018.09.26", "title": "AFP: След словесните сблъсъци с Доналд Тръмп, Николас Мадуро обяви, че тръгва за Общото събрание на ООН"}
{"url": "http://www.focus-news.net/news/2018/09/26/2571599/aleksandar-damovski-mkd-razdeleno-e-obshtestvoto-v-makedoniya-po-vaprosa-za-predstoyashtiya-na-30-ti-septemvri-referendum-kakto-i-po-dogovora-s-gartsiya-za-imeto.html", "text": "Разделено е обществото в Македония по въпроса за предстоящия на 30-ти септември референдум, както и по договора с Гърция за името, каза за  Радио „Фокус“  главният редактор на електронното издание  МКД Александър Дамовски. \r\n„Очевидно е, че властта се примирява с преценката, че референдумът няма да има цензус и започват спекулации, вариации и тълкувания на експерти от едната и от другата страна  - „за“ и „против“, които се изразяват основно в тезите: дали 400 000 гласа „за“ са достатъчни или не за успешен референдум. И тук стигаме до интересна ситуация, според която не е валидно това, което пише в Конституцията или в Закона за референдум, т.е. за успешен референдум е необходимо мнозинство от гласоподавателите, а то е да излязат и гласуват 900 000 избиратели. Валидно за успешността на референдума е от тези 900 000 да имаме обикновено мнозинство от 400 000 гласували „за“ или „против“, уточни Александър Дамовски. \r\nСпоред него ако референдумът е неуспешен или има мнозинство от гласовете „против“, това би означавало оставка на правителството и предсрочни парламентарни избори, но и неуспехът да се убедят 900 000 избиратели да гласуват независимо как е също негов провал и би трябвало да повлече след себе си същите последици. Но може да се очаква, допълни анализаторът, че от понеделник борбата за договора и за името ще се премести в институциите и правителството трябва да убеди в подкрепа две трети от парламентарното мнозинство, с каквото за момента не разполага.", "date": "2018.09.26", "title": "Александър Дамовски,  МКД: Разделено е обществото в Македония по въпроса за предстоящия на 30-ти септември референдум, както и по договора с Гърция за името"}
{"url": "http://www.focus-news.net/news/2018/09/26/2571601/reuters-federalniyat-rezerv-na-sasht-povishi-lihvite-v-stranata-s-025-protsenta.html", "text": "Федералният резерв на САЩ повиши лихвените проценти в страната и остави перспективите на монетарната си политика, за предстоящите години, предимно непроменена, предава  Reuters . \r\nВ политическо изявление, което отбеляза края на епохата на „акомодативната“ монетарна политика, Федералният резерв повиши лихвения процент за кредитите от 2.00 до 2.25. От банката обявиха и че предвиждат още едно повишение през декември, други три през следващата година и едно през 2020 година. \r\nВ изявлението също така става ясно, че Федералният резерв вече не описва монетарната си политика като такава, която стимулира икономиката на страната.  Йонислав Дочев", "date": "2018.09.26", "title": "Reuters: Федералният резерв на САЩ повиши лихвите в страната с 0.25 процента"}
{"url": "http://www.focus-news.net/news/2018/09/26/2571596/tass-benyamin-netanyahu-zayavi-che-ne-e-iznenadan-ot-podkrepata-na-tramp-za-dvudarzhavnoto-reshenie-na-konflikta-mezhdu-izrael-i-palestina.html", "text": "Министър-председателят на Израел Бенямин Нетаняху заяви, че не е изненадан от положителното отношение на президента на САЩ Доналд Тръмп към възможността за решаване на израело-палестинския конфликт на основата на принципа за две държави, предава  ТАСС . \r\n„То (изявлението на Тръмп) не беше изненада за мен“, заяви той, цитиран от държавното радио „Kan“. Премиерът добави, че е готов на подобна стъпка, тъй като „палестинците имат възможността да се защитят, но не и да застрашат Израел“. \r\n„Резултатът е, че контролът в областта на запад от река Йордан (целият Западен бряг на реката) остава в ръцете на Израел и съм уверен, че този принцип ще бъде отразен във всеки американски план за урегулиране, независимо дали е в основните детайли или в качеството на абсолютен постулат, и това е най-важното в случая“, добави Нетаняху. \r\nВ сряда Тръмп и Нетаняху проведоха среща, след която американският държавен глава заяви, че харесва двудържавното решение като вариант за урегулиране на конфликта между Израел и Палестина и добави, че след хода на Вашингтон за преместване на посолството си в Ерусалим, сега е ред на Израел да „направи нещо добро за палестинците“.  Йонислав Дочев", "date": "2018.09.26", "title": "ТАСС: Бенямин Нетаняху заяви, че не е изненадан от подкрепата на Тръмп за двудържавното решение на конфликта между Израел и Палестина"}
{"url": "http://www.focus-news.net/news/2018/09/26/2571600/nova-instalatsiya-za-retsiklirane-na-otpadatsi-v-stolitsata-shte-otdelya-aluminiya-mehanichno-obzor.html", "text": "„Екопак България“ АД представи новата инсталация за сортиране на пластмаса и хартия, която ще отделя алуминия механично. Тя се намира до гара Искър. Според изпълнителния директор на организацията Тодор Бургуджиев инвестицията възлиза на 1,4 млн. лв. Съоръжението ще може да отделя RDF, но отпадъкът няма да се изгаря в столицата, а в циментови заводи, където при температура от 2000 градуса по Целзий не се получават замърсявания.  \r\n„Екопак България“ показа и новия образователен център, който е пригоден за деца над 14-годишна възраст. В него ще се прожектират игри и ще се придобиват нови знания. Инициативата е направена за всички столични училища, съвсем безплатно. Според Бургуждиев за организацията е изключително важно не само да изпълнява целите си, но и да бъде партньор в мисията за опазване на околната среда. На събитието присъства й  кметът на София Йорданка Фандъкова . Тя отбеляза, че разделното събиране на отпадъци е важна част от кръговата икономика и в тази връзка Столична община предприема нова процедура, която се подготвя за сключване на договори за разделно събиране с организациите. В нея се залага за увеличаване на броя на контейнерите за разделно събиране на отпадъци. Фандъкова каза, че в момента на територията на общината има близо 12 хил. контейнера. Освен увеличаването на броя на местата, където гражданите ще могат да изхвърлят отпадъците си, общината работи и за изграждане на инсталации за преработка на отпадъците. По думите на Фандъкова това ще доведе до отделяне на максимално количество отпадъци, които да се преработят и за депониране да остане по-малък процент. Кметът на София каза, че към момента София депонира само 16 % от отпадъците на града. По думите й съвсем възможно е да се намалят още цифрите, ако се заложи в навиците на хората, както и в образованието, защото децата трябва да бъдат научени, че отпадъците са ценен ресурс. При представянето на новата инсталация присъства и  министърът на околната среда и водите Нено Димов . Той обясни пред журналисти, че с всяка изминала година се рециклират все повече опаковки, но преработването на пластмаса остава най-сериозният проблем.  Според него суровини като металите и алуминия са доста атрактивни, така че при тях не се очаква влошаване на обстановката, но те трябва да се пренебрегват и останалите отпадъци. Нено Димов изтъкна, че за момента се водят разговори за пилотни проекти за рециклиране, които да се развият през следващия програмен период. По думите му все още не е обсъден и избран методът, по който това ще се случва, защото това трябва да се реши от всички заинтересовани страни. Според министър Димов ефективният начин за справяне с отпадъците е свързан с приемането и възпитанието в нов начин на мислене. Той каза, че трябва да използваме отпадъците като ценни суровини и това е гаранцията за отхвърляне на проблема.  \r\nДаяна ДЮЛГЕРОВА", "date": "2018.09.26", "title": "Нова инсталация за рециклиране на отпадъци в столицата ще отделя алуминия механично (ОБЗОР)"}
{"url": "http://www.focus-news.net/news/2018/09/26/2571602/ivana-mileva-odmvr-varna-32-ma-dushi-sa-zaginali-po-patishtata-v-oblastta-ot-nachaloto-na-godinata.html", "text": "32-ма души са загинали по пътищата във Варненска област за периода от началото на годината до средата на месец септември. Това каза за  Радио „Фокус“ – Варна  Ивана Милева, говорител на Областната дирекция на МВР (ОДМВР) – Варна. Тя отбеляза, че по оперативни данни до 18 септември на територията на града и областта са регистрирани 2 324 пътнотранспортни произшествия с пострадали или загинали. Ранените са 646, като в това число са включени и потърсилите лекарска помощ заради уплаха, не само тежко пострадалите, уточни Ивана Милева. В сравнение със същия период на миналата година тежките пътнотранспортни произшествия са със 103 по-малко, ранените са с 32-ма по-малко, но загиналите тази година са с шестима повече. \r\nИвана Милева посочи, че на територията на Областната дирекция на МВР – Варна непрекъснато се организират различни мероприятия, свързани с пътната безопасност. „В сила е и традиционната акция на полицията „Децата тръгват на училище. Да ги пазим на пътя!“. Извършена е профилактика на вертикалната и хоризонталната маркировка и са изготвени предписания до стопаните на пътните участъци, където е имало необходимост от корекция. Тепърва предстои инспекторите да влизат в училищата, за да разговарят с децата. В пролетния период задължително преминаваме през засилена информационна  кампания към младите хора, които предстои да вземат книжка. Нагледно им се показват клипове с допуснати пътнотранспортни произшествия и те сами отбелязват какво е можело да бъде направено, за да се предотврати инцидентът. Получават се добри дискусии между младите хора и служителите на полицията“, добави Ивана Милева. \r\nМарияна ВАЛЕНТИНОВА", "date": "2018.09.26", "title": "Ивана Милева, ОДМВР – Варна: 32-ма души са загинали по пътищата в областта от началото на годината"}
{"url": "http://www.focus-news.net/news/2018/09/26/2571573/afp-islyamska-darzhava-otpravi-zaplahi-za-oshte-napadeniya-sreshtu-iran.html", "text": "Терористичната групировка „Ислямска държава“ заплаши да извърши още нападения в Иран, дни след като пое отговорност за смъртоносния терористичен акт по време на военен парад в град Ахваз, предава  AFP . \r\nИран е „по-крехък дори от паяжина и с помощта на Господ, това което следва ще бъде по-лошо и по-горчиво“, зави групировката в изявление. \r\nИранските власти обвиниха за нападението „джихадистки сепаратисти“.  Йонислав Дочев", "date": "2018.09.26", "title": "AFP: „Ислямска държава“ отправи заплахи за още нападения срещу Иран"}
{"url": "http://www.focus-news.net/news/2018/09/26/2571604/burgas-esenni-literaturni-praznitsi-2018-shte-se-provedat-v-grada-prez-oktomvri.html", "text": "През последните години есента се превърна в литературния сезон на Бургас. Това съобщиха от пресцентъра на  Общината . Всеки октомври в града се организира своеобразен фестивал на словото. Програмата на предстоящото издание отново е богата. Тя включва представяния на бургаски и гостуващи автори /сред гостуващите тази година има солидна унгарска група/, посветени на литературната критика и преводачеството вечери. \r\nЕсенни литературни празници ’2018 ще бъдат открити на 1 октомври, от 17.30 часа. в Дома на писателя, ул. Вола 1. Те се организират от Община Бургас и Дома на писателя.", "date": "2018.09.26", "title": "Бургас: Есенни литературни празници ’2018 ще се проведат в града през октомври"}
{"url": "http://www.focus-news.net/news/2018/09/26/2571603/voa-makedoniya-etnicheskite-albantsi-shte-reshat-izhoda-ot-referenduma-v-makedoniya.html", "text": "Етническите албанци ще решат изхода от референдума в Македония, съобщава македонската редакция на радио  The Voice of America . \r\nВ кратката си история за независима държава Македония никога преди не е била изправена пред голямо предизвикателство. Страната трябва или да промени името си, или да отхвърли споразумението с Гърция. \r\nМакедонците на 30 септември ще гласуват в необвързващ референдум за промяна на името на страната в Северна Македония. \r\nАко референдумът бъде успешен, ще даде възможност на страната да се присъедини към НАТО, въпреки силната опозиция на Русия. \r\nОколо 25% от македонските граждани са етнически албанци, които изцяло подкрепят македонско-гръцкото споразумение и чиито гласове ще бъдат решаващи за референдума. Крайният резултат от гласуването може да зависи от тях.  Юлиян Марков", "date": "2018.09.26", "title": "VOA (Македония): Етническите албанци ще решат изхода от референдума в Македония"}
{"url": "http://www.focus-news.net/news/2018/09/26/2571609/futbol-latsio-s-chetvarti-pored-uspeh-v-seriya-a.html", "text": "Футбол: Лацио записа четвърта поредна победа в италианската Серия “А” след двете последователни поражения, с които стартира в първите два кръга. В мач от шестия, игран тази вечер, римските „орли“ се наложиха с 2:1 като гости на Удинезе и така ще започнат със самочувствие предстоящото в събота дерби с Рома. И трите попадения в срещата паднаха след почивката. Така Лацио събра 12 точки и временно се изкачи на второ място в класирането.", "date": "2018.09.26", "title": "Футбол: Лацио с четвърти поред успех в Серия „А“"}
{"url": "http://www.focus-news.net/news/2018/09/26/2571605/afp-yuzhnokoreyskiyat-prezident-prizovava-sveta-da-nasarchi-severna-koreya-po-patya-na-yadrenoto-razorazhavane.html", "text": "Южнокорейският президент Мун Джей-ин в неделя призова световните правителства да насърчат Северна Корея да се развива в посока пълно ядрено разоръжаване, като \"реагира положително\" на \"новия избор\" на лидера на Ким Чен-ун, предава  AFP . \r\nОбръщайки се към Общото събрание на ООН, Мун похвали севернокорейския си колега, с когото той проведе три срещи на върха, като заяви, че е променил посоката на политическата ситуация на Корейския полуостров. \r\n\"Северна Корея се оттегли от дългогодишната изолация по собствена инициатива и отново стои пред международната общност\", каза Мун. \r\n\"Сега е редът на международната общност да отговори положително на новият избор и усилия на Северна Корея.\" \r\nМун Джей-ин, който прегърна диалога със Севера, се застъпва за поетапен подход, който би принудил Пхенян да отстрани програмите си за ядрени и балистични ракети в замяна на постепенното облекчаване на санкциите. \r\nТази позиция обаче се оспорва от Съединените щати и Япония, които твърдят, че Северна Корея трябва да  унищожи напълно оръжейните си програми, преди да може да бъде отменена някоя от санкциите. \r\nЮжнокорейският президент твърди, че е време за един жест към Ким. \r\n\"Трябва да уверим председателя Ким, че е взел правилното решение да се ангажира с ядрено разоръжаване“, каза той. \r\n\"Трябва да насърчим Северна Корея да остане на пътя, който води до постоянен и солиден мир\". \r\nАмериканският държавен секретар Майк Помпео по-рано се срещна със своя севернокорейски колега Ри Йон-хо в Ню Йорк и по-късно съобщи, че ще се върне в Пхенян, следващия месец, за да продължи напред с денуклеаризацията. \r\nПомпео също ще се опита да организира втора среща на високо равнище между Тръмп и Ким, чиято среща през юни в Сингапур бе първата среща между лидерите на двете държави.  Юлиян Марков", "date": "2018.09.26", "title": "AFP: Южнокорейският президент призовава света да насърчи Северна Корея по пътя на ядреното разоръжаване"}
{"url": "http://www.focus-news.net/news/2018/09/26/2571607/the-telegraph-velikobritaniya-predstavi-istinskata-identichnost-na-edin-ot-zapodozrenite-za-otravyaneto-v-solsbari.html", "text": "Великобритания представи истинската идентичност на един от заподозрените за отравянето в Солсбъри, пише британският ежедневник  The Telegraph . \r\nБританският вестник посочи истинското името на човека, който е заподозрян в отравянето на бившия полковник от ГРУ Сергей Скрипал осъден в Русия за шпионаж в полза на Обединеното кралство, и дъщеря му Юлия в Солсбъри през март тази година. \r\nСпоред публикацията под името Руслан Боширов е скрит 39-годишният полковник Анатолий Чепига. Според The Daily Telegraph тази информация стана достъпна чрез разследване, проведено съвместно с британската инициативна група Bellingcat. \r\n39-годишният, който е служил във войните в Чечня и Украйна, е бил обявен за  Герой на Руската федерация с указ на президента през 2014 г. на церемония, загърната в тайна. \r\nИстинската идентичност на неговия съучастник Александър Петров остава неясна, но \"Телеграф\" установи, че е пътувал под истинското си име и само е променил фамилното си име с псевдоним. \r\nБивш старши руски военен офицер заяви, че високият ранг и опитът на полковник Чепига твърдо предполагат, че \"поръчката е поръчана на най-високо ниво\". \r\nИзточникът твърди, че опит за убийство с по-малко значение би бил извършен от офицер с по-нисък ранг. \r\nСтава ясно, че полковник Чепига се е бил в елитна специална военна единица - Спецназ, под ръководството на ГРУ в продължение на 17 години и работи под прикритие в продължение на поне девет години. \r\nНа него са присъдени повече от 20 награди и медал Герой на Руската федерация, въпреки че, за разлика от повечето други получатели, има малко обществена информация за него. Медалите обикновено се присъждат лично от президента и се предоставят само на много малко заслужили всяка година. \r\nУебсайтът Далеко-източната академия за военно командване, където е учил Чепига, изброява всички възпитаници, получили наградата, с подробно описание на действията, довели до признаването. \r\nВ случая просто се  казва: \"Анатолий Владимирович Чепига бе удостоен с почетното звание\" Герой на Руската федерация \"по нареждане на президента на Руската федерация\". \r\nИмето му се появява и на паметник в чест на възпитаниците на далекоизточното военно командване, които са получили наградата в базата си на границата с Китай. \r\nПрез 2014 г. Русия не е участвала в битки нито в Чечения, нито в Сирия, а неговата единица - номер 74854 на 14-та отделна бригада на специалните сили (Спецназ) - е изобразена на източната граница на Украйна тази година. \r\nУчастието в Украйна ще обясни тайната около наградата му, която също е отбелязана от група ветерани. Групата пише на уебсайта си: \"Можете да станете герой дори и в нашите привидно спокойни времена.\" \r\n\"Анатолий Владимирович Чепига, родом от с. Николаевка и завършил 2001 г. в далекоизточната академия за военно командване, е изпратен в Чечения три пъти и има повече от 20 награди и медали. \r\n\"През декември 2014 г. полковник Чепига бе удостоен с титлата Герой на Руската федерация за провеждане на мироопазваща мисия\".  Юлиян Марков", "date": "2018.09.26", "title": "The Telegraph: Великобритания представи истинската идентичност на един от заподозрените за отравянето в Солсбъри"}
{"url": "http://www.focus-news.net/news/2018/09/26/2571610/mevlyut-chavushoglu-teroristichnata-zaplaha-za-siriya-i-irak-ne-e-otminala.html", "text": "Терористичната заплаха за Сирия и Ирак не е отминала, заяви турският външен министър пред 73-ата сесия на Общото събрание на ООН, цитиран от  Anadolu Agency . \r\nТурският външен министър заяви в сряда, че Сирия и Ирак все още са заплашени от терористичните групи „Ислямска държава“ ,“ Ал Кайда“, „Ал-Нусра“, ПКК и Народните отряди за самоотбрана (YPG). \r\nВ обръщение пред Общото събрание на ООН Мевлют Чавушоглу призова международната общност да се обедини, като заяви, че \"никоя страна не може сама да се бори срещу тези заплахи\". Чавушоглу подчерта нова фаза в борбата срещу тероризма. \r\n„В Сирия и Ирак можем да нанесем тежък удар по „Ислямска държава“. Ние вече не говорим за държавната структура с огромни финансови ресурси, но заплахата не е изчезнала\", каза турският външен министър. \r\n\"Ако не намерите устойчиви политически решения в Сирия, терористите ще продължат да използват ситуацията\". \r\nТой добави, че „Ислямска държава“ и други терористични групи са само симптоми на по-голям проблем, чиито причини трябва да бъдат решени. \r\nПозовавайки се на споразумението от 17 септември между Турция и Русия за създаване на демилитаризирана зона в Идлиб, Сирия, Чавушоглу заяви: \"Има още една възможност за политическо решение в Сирия\". \r\n\"Следователно трябва да направим всичко възможно, за да насърчим Обединените нации и специалния представител на Сирия на ООН Де Мистура да създадат конституционен комитет и да насърчат и двете страни -правителството и опозицията да започнат значими преговори за трайно политическо решение ,\" той каза. \r\nТурция и Русия също подписаха меморандум за разбирателство на тази дата, в която се призовава за \"стабилизиране\" на зоната на де-ескалация в Идлиб, в която актовете на агресия са изрично забранени. \r\nСпоред пакта опозиционните групи в Идлиб ще останат в районите, където вече са налице, докато Русия и Турция ще извършат съвместни патрули в района, за да предотвратят подновяване на сраженията. \r\nТой също предупреди, че няма да сътрудничи на други терористични групи, докато се бори с „Ислямска държава“ - позовавайки се на поддръжката на САЩ за ПКК и YPG - казвайки: \"В противен случай ще стигнем до по-нататъшна нестабилност в Сирия или другаде\". \r\nСпоменавайки трансграничните операции на Турция за борба с тероризма в сирийските райони на Азаз, Джарабулус и Африн в Сирия, той каза, че тези операции не са само военни. \r\n\"Ние също така имахме за цел да премахнем ужасните хуманитарни условия и да се заемем с вакуума на управление, които дават възможност на терористичните групи да действат\", добави той. \r\nОперацията \"Щитът на Ефрат\", която започна през август 2016 г. и приключи през март 2017 г., имаше за цел да премахне терористичната заплаха по турската граница с помощта на свободната сирийска армия, подкрепена от турска артилерия и въздушна защита. \r\nНа 20 януари Турция стартира операция „Маслинова клонка“, за да премахне терористите YPG / ПКК и „Ислямска държава“ от региона на Северна Сирия в Африн. На 18 март турските войски и членове на свободната сирийска армия освободиха град Африн. \r\nПрез юни турските и американските сили започнаха да патрулират в сирийския град Манбидж в съответствие със сделка, насочена към оттеглянето на свързаната с ПКК терористична група YPG от северния град на Сирия, за да се стабилизира региона. \r\nСпоред Чавушоглу подобреното сътрудничество, споделянето на информация с партньорите и блоковете за анализ на кризи, установени на ключови места в Турция, помогнаха да се наруши способността на чуждестранните терористи да се движат свободно. \r\nТой също така подчерта, че усилията на Турция са допринесли за регионалната сигурност и безопасността на хората извън нейните граници.  Юлиян Марков", "date": "2018.09.26", "title": "Мевлют Чавушоглу: Терористичната заплаха за Сирия и Ирак не е отминала"}
{"url": "http://www.focus-news.net/news/2018/09/26/2571606/", "text": "Доналд Тръмп е нарекъл писмото от Ким Чен-ун „забележително“, предава  TACC . \r\nПрезидентът Доналд Тръмп обяви, че е получил от президента на Южна Корея, Мун Джей-ун писмо от севернокорейския лидер Ким Чен-ун, което  е \"просто чудесно\". Американският лидер даде тази характеристика на писмото преди да се срещне с японския премиер Шиндзо Абе пред репортери, които пътуват с президента. \r\nВъв вторник информационна агенция Kyodo съобщи, че Мун Джей-ин по време на среща в Ню Йорк в понеделник с президента Тръмп му предаде послание от севернокорейския лидер Ким Чен-ун. Според японската агенция президентът на Южна Корея е предоставил на Тръмп подробна информация за думите на Ким Чен-ун. Не е предоставена информация за съдържанието на съобщението. \r\nПрезидентът на САЩ във вторник, преди да говори по време на общия дебат на 73-ата сесия на Общото събрание на ООН в Ню Йорк заяви, че подготовката за новата си среща с лидера на Северна Корея Ким Чен-ун вече е в ход, а в момента е постигнат значителен напредък в премахването на ядреното оръжие на Корейския полуостров. В понеделник, Тръмп каза, че новата среща на върха между САЩ и Северна Корея ще се проведе в не много далечно бъдеще, но, както изглежда, вече не в Сингапур.  Юлиян Марков", "date": "2018.09.26", "title": "ТАСС: Доналд Тръмп е нарекъл писмото от Ким Чен-ун „забележително“"}
{"url": "http://www.focus-news.net/news/2018/09/26/2571608/tacc-sasht-shte-nalozhat-sanktsii-na-iranskite-banki-prez-noemvri.html", "text": "САЩ ще наложат санкции на иранските банки през ноември, съобщи заместник-министъра на финансите Маршал Билингслия, който отговаря за финансовото разузнаване и противодействието на финансовия тероризъм, цитиран от  TACC . \r\n\"През ноември, ще внесем в черния списък Централната банка на Иран, както и голям брой ирански банки ...\" - каза Билингслия, говорейки на заседание на една от подкомисиите на комисията по финансовите услуги на Сената. \r\nТой също така заяви, че в момента е налице колапс на иранската национална валута риал. \r\n\"Налице е де факто срив на риала. Той е е загубил над две трети от стойността си през последните няколко месеца, което се дължи на две  конкретни причини. По същество става дума за комбинация от нашите програми за продължаващи санкции, както и огромната корупция и лошото икономическо управление на иранския режим ...\", - заяви Билингслия.  Юлиян Марков", "date": "2018.09.26", "title": "TACC: САЩ ще наложат санкции на иранските банки през ноември"}
