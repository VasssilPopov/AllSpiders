{"url": "http://www.focus-news.net/news/2018/08/15/2556602/afp-generalniyat-sekretar-na-oon-podkrepya-primirieto-mezhdu-izrael-i-hamas-postignato-s-posrednichestvoto-na-egipet-i-oon.html", "text": "Генералният секретар на ООН Антонио Гутериш  подкрепя примирието межди Израел и „Хамас“, постигнато с посредничеството на Египет и ООН, предава  AFP . \r\nГенералният секретар на ООН Антонио Гутериш приветства решението на Израел да отвори отново граничния пункт с Газа и призова за подкрепа на усилията на ООН и Египет за справяне с кризата в палестинския анклав. \r\nПо-рано в сряда Израел отново отвори ГКПП \"Керем Шалом\", което беше затворено за повечето стоки от 9 юли, когато напрежението в Газа се разпали с нова сила. \r\nПунктът е жизненоважна линия за жителите на Газа и тяхната осакатена икономика, но Израел го беше затворил за стоки, с изключение на храна и лекарства, за да окаже натиск върху \"Хамас\", ислямисткото движение, което управлява територията. \r\nГутериш заяви в изявление, че е \"окуражен да види, че ангажираните страни са отговорили на призивите за избягване на опустошителното въздействие на още един конфликт върху цивилното население в и около Газа\". \r\nТой призова \"всички страни\" да подкрепят усилията на пратеника на ООН Николай Младенов и на Египет \", за да се избегне ескалация и да се обърне внимание на всички хуманитарни въпроси в Газа и завръщането на палестинската власт, базирана в Рамала на Западния браг на река Йордан, в Газа \". \r\nОтварянето на пункта е резултат на непреки преговори, с посредничеството на  Египет и служители на ООН, за да се постигне дългосрочно примирие между Израел и \"Хамас\". \r\nГоворителят на ООН Стефан Дюжарик съобщи, че се очаква повече от 400 товарни автомобили да влязат в Газа.  Юлиян Марков", "date": "2018.08.15", "title": "AFP: Генералният секретар на ООН подкрепя примирието между Израел и „Хамас“, постигнато с посредничеството на Египет и ООН"}
{"url": "http://www.focus-news.net/news/2018/08/15/2556595/sitel-makedoniya-turskite-turisti-sa-nay-mnogobroyni-v-ohrid-tova-lyato.html", "text": "Туристите от Турция и това лято са най-многобройни на охридската ривиера, пише македонското електронно издание  “Сител“ . \r\nВеднага следа тях са сърбите, поляците и българите и от година на година се увеличава броят на посетителите от Холандия, Китай, Израел и от други страни. \r\nТуроператорите казват, че природата, езерото , традиционната храна и култура е това, което кара туристите да изберат Охрид като дестинация и са доволни, че гостите, които някога са били в града, се завръщат отново. \r\nОт местната управа казват, че успехът на сезона зависи от всички, от усмивката на служителите, от обслужването на всяко ниво от малките кафенета  до хотелите и частните квартири.  Юлиян Марков", "date": "2018.08.15", "title": "„Сител“  (Македония): Турските туристи са най-многобройни в Охрид това лято"}
{"url": "http://www.focus-news.net/news/2018/08/15/2556591/baseynova-direktsiya-iztochnobelomorski-rayon-22-nakazatelni-postanovleniya-sa-izdadeni-ot-direktsiyata-prez-yuli.html", "text": "22 наказателни постановления за глоби на обща стойност близо 13 000 лева са издадени  от Басейнова дирекция „Източнобеломорски район“ през месец юли. Това съобщиха за  Радио „Фокус“ – Пловдив  от дирекцията. 4 са наложените глоби за над 1000 лева. Глоба от 2000 лв. е наложена на земеделски производител за заустване на отпадъчни води без издадено разрешително по Закона за водите. С 2000 лв. е санкциониран  и мъж, подпорна стена в коритото на река Неделенска без издадено разрешително за ползване на воден обект.  \r\nЗа неспазване на режимния график за използване на водите на комплексните и значими язовири през април е наложена санкция в размер 1500 лв. на „НЕК“ ЕАД . Глоба от 1150 лв. е наложена на фирма за производство на гъвкави опаковки и етикети, за неизпълнение на условията в издаденото от Басейнова дирекция „Източнобеломорски район“  разрешително съгласно Закона за водите.  \r\nПрез юли в дирекцията са постъпили 5 000 лева от дължими глоби, наложени с наказателни постановления.", "date": "2018.08.15", "title": "Басейнова дирекция „Източнобеломорски район“: 22 наказателни постановления са издадени от дирекцията през юли"}
{"url": "http://www.focus-news.net/news/2018/08/15/2556590/stara-zagora-vremenno-dvizhenieto-po-avtomagistrala-trakiya-pri-km-223-v-posoka-burgas-se-osashtestvyava-samo-v-aktivnata-lenta-zaradi-katastrofa.html", "text": "Временно движението по автомагистрала \"Тракия\" при км 223, в посока Бургас се осъществява само в активната лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост. Трафикът се регулира от \"Пътна полиция\".", "date": "2018.08.15", "title": "Стара Загора: Временно движението по автомагистрала \"Тракия\" при км 223 в посока Бургас се осъществява само в активната лента заради катастрофа"}
{"url": "http://www.focus-news.net/news/2018/08/15/2556594/shumen-izlozhba-v-regionalniya-istoricheski-muzey-razkriva-tayni-na-potanali-korabi-i-selishta-v-cherno-more.html", "text": "Нова атрактивна изложба е подредена в Мраморното фоайе на Регионален исторически музей – Шумен. Това съобщиха от  музея . „Тайните на Черно море“ поставя акцент върху морските археологически проучвания на потънали кораби и селища в българските води на Черно море. Включени са както артефакти, така и съвременни изразни средства. Представени са предмети от бита на хората от Античността и Средновековието, а информационни табла допълват експозицията. Триизмерни макети на потънали кораби пресъздават плавателните съдове във вида, в който са открити при последните проучвания на морското дъно по време на мащабния международен проект Black Sea Map.  \r\nИнтерактивна карта на черноморското дъно дава възможност на посетителите да получат подробна информация за всички 57 потънали кораби и изчезнали под водите селища. Специални инсталации с VR очила правят възможна и виртуалната разходка по морското дъно. Изложбата включва и модул за най-малките. В „Корабен конструктор“ децата могат да конструират триизмерни модели на плавателни средства от дърво. Те ще ги сглобяват и разглобяват по предоставен чертеж и снимка, придружени с информация за кораба и времето през което е плавал по море. „Тайните на Черно море“ се осъществява с финансовата подкрепа на „Културна програма за Българското председателство на Съвета на Европейския съюз 2018 г.“ на Национален фонд култура. Партньори при неговата реализация са Национален археологически институт с музей към БАН, Център за подводна археология – Созопол и Регионален исторически музей – Бургас. В Шумен експозицията може да бъде разгледана в рамките на работното време на музея – всеки ден, от 10.00 до 18.00 часа.", "date": "2018.08.15", "title": "Шумен: Изложба в Регионалния исторически музей разкрива тайни на потънали кораби и селища в Черно море"}
{"url": "http://www.focus-news.net/news/2018/08/15/2556592/veliko-tarnovo-tri-aktsii-za-chetiri-dni-organiziraha-ot-gradskiya-uchenicheski-parlament.html", "text": "Три акции по случай Международния ден на младежта организираха от Градски ученически парламент във Велико Търново. Младите хора подготвиха за търновци  Неон парти, „Водна битка“ и „Вечер на младите таланти“, съобщиха за  Радио „Фокус“ – Велико Търново  от организацията. В първо по рода си Неон парти за старопрестолния град имаше обособени кътове за рисуване с неонови бои, както и светещи гривни за всички участници. Забавната проява се проведе вя известен клуб в града и в нея се включиха десетки младежи и девойки. Превърналата се в традиционна акция  „Водна битка“ се състоя пред Галерия „Борис Денев“, където всички желаещи успяха да се разхладят в летните жеги със специално напълнени балони с вода. \r\nКулминацията на честванията бе грандиозен концерт под наслов „Вечер на младите таланти“ организиран съвместно с Вокално студио за любители „ЦеЛи“ и неговият ръководител Цветин Кръстев. В концерта взеха участие много таланти от града и страната. Бени Калчева, Дара Пелтекова, Ивета Петрова, Анна Христова, Ивана Евтимова, Цветин Кръстев и Деница Дончева плениха всички с изпълненията си. Гала Ботева и Симона Захариева омаяха всички с дуетните си песни, а вечерта завърши с  невероятното изпълнение на Гергана Стоянова и Илиян Калинов. Организаторите обещават, че ще повторят концерта отново на пролет, защото, според тях, младите таланти трябва да се подкрепят. \r\nЛуиза ТРАНЧЕВА", "date": "2018.08.15", "title": "Велико Търново: Три акции за четири дни организираха от Градския ученически парламент"}
{"url": "http://www.focus-news.net/news/2018/08/15/2556599/sitel-makedoniya-raste-broya-na-bankrutiralite-firmi-v-makedoniya.html", "text": "Расте броя на банкрутиралите фирми в Македония, пише македонското  електронно издание  “Сител“ . \r\nБроят на фалиралите фирми в страната се увеличава, заявяват от  Националната банка на Република Македония (НБРМ) в доклада за финансовата стабилност през 2017 г. Ръстът се дължи на факта, че повече фирми  са фалирали миналата година. \r\n„Съществуващите икономически единици са имали по-висока степен на излизане от пазара, изразяваща се в увеличаване на броя на юридическите лица, за които е започнала процедура по несъстоятелност. Следователно, през 2017 г. броят на фалиралите юридически лица се е увеличил от 2,1% на 3,2%, се казва в доклада. \r\nПрезидентът на Бизнес конфедерацията на Македония Миле Бошков смята, че има няколко фактора за това увеличение. Той казва, че фирмите може да не са спазили правилата и законите, довели до фалит. Влияние може да е оказала  политическа криза , както и  неетична работа, която би могла да допринесе за умишлен фалит. Според него може да е по-добре за фирми, които нямат постоянна ликвидност, да се затворят, за да си осигурят втори шанс. \r\nОт Икономическата палата на Северозападна Македония те обаче смятат, че броят на фалиралите компании през последните две години е резултат от административно заличаване на неликвидни правни субекти от миналото. \r\n- Смятаме, че тази ситуация е \"предупреждение\" за държавата по отношение на политиките и правните решения, които тя предоставя. В тази трудна ситуация ограничителните правни задължения, наложени на предприятията чрез въвеждането на серия административни процедури, трябва да бъдат преразгледани, казват от  Търговската камара в Северозападна Македония. \r\nГражданите също са засегнати. От март тази година в Македония има над 80 хиляди граждани с блокирани сметки. Броят на фирмите с блокирани сметки обаче е намалял с 14,4%. \r\nСпоред НБРМ домакинствата трудно могат да изплащат заеми. Средният македонски гражданин има заем от 1 169 евро, а в рамките на една година заема е нараснал с още 119 евро.  Юлиян Марков", "date": "2018.08.15", "title": "„Сител“ (Македония): Расте броя на банкрутиралите фирми в Македония"}
{"url": "http://www.focus-news.net/news/2018/08/15/2556601/tass-donald-tramp-e-otnel-dostapa-do-sekretna-informatsiya-na-bivshiya-direktor-na-tsru-dzhon-brenan.html", "text": "Доналд Тръмп е отнел достъпа до секретна информация на бившия директор на ЦРУ Джон Бренан, предава  TACC . \r\nТова е заявила говорителят на президента Сара Сандърс в сряда по време на брифинг в Белия дом. Тя е отбелязала, че президентът е предприел тази стъпка, за да предотврати изтичането на секретни данни. \r\nДжон Бренън оглавява ЦРУ от март 2013 година до януари 2017, когато е заменен от новоизбрания тогава президент Доналд Тръмп с Майкъл Помпео, който една година по-късно стана държавен секретар. В момента директор на ЦРУ е Джина Хаспъл, бивш заместник-директор на управлението.  Юлиян Марков", "date": "2018.08.15", "title": "ТАСС: Доналд Тръмп е отнел достъпа до секретна информация на бившия директор на ЦРУ Джон Бренан"}
{"url": "http://www.focus-news.net/news/2018/08/15/2556598/real-i-atletiko-madrid-s-ravenstvo-11-na-poluvremeto-v-talin.html", "text": "Реал и Атлетико Мадрид се оттеглиха на почивка при равенство 1:1 на полувремето в мач  за Суперкупата на Европа, който се играе в Талин. На стадион „Ле Кок Арена“ в столицата на Естония, Диего Коста отбеляза гол за Атлетико още в първата минута, Карим Бензема изравни в 27-ата. Хърватската звезда Лука Модрич иска да напусне \"Бернабеу\" в посока Интер и засега е на резервната скамейка. \r\nКато се има предвид, че и двата клуба са испански, това ще означава, че испанските клубове са спечелили 9 от последните 10 издания на европейската суперкупа и за пръв път клубове от същия град, в този случай Мадрид, играят един срещу друг в състезанието.", "date": "2018.08.15", "title": "Реал и Атлетико Мадрид с равенство 1:1 на полувремето в Талин"}
{"url": "http://www.focus-news.net/news/2018/08/15/2556597/ana-mpa-koi-konkretni-deystviya-na-gratskata-darzhava-sa-doveli-do-osvobozhdavaneto-na-gratskite-voenni.html", "text": "Кои конкретни действия на гръцката държава са довели до освобождаването на гръцките военни, пише гръцката национална агенция  ANA-MPA , позовавайки се на правителствени източници. \r\n- Трите посещения на министър-председателя в Турция през 2015-2016 г. и срещите, организирани от гръцкото Министерството на външните работи, които допринесоха решително за справяне с кризата с бежанците, изграждане на евро-турските стратегически отношения и насърчаване на преговорите в Кипър. \r\n- Подкрепа за демократично избраното правителство на Турция в държавния преврат през юли 2016 г. \r\n- Постоянна подкрепа за европейската перспектива на Турция и запазването на евро-турските канали. \r\n- Посещението на турския президент за първи път след 65 години в Атина. \r\n- Неприсъединяването на Гърция към обосновката за налагане на финансови санкции на Турция през последните дни. \r\nВ рамките на тези двустранни отношения контактите са се  засилили чрез всички съществуващи канали (министър-председател, външен министър, генерален секретар на Министерството на външните работи, гръцки дипломатически и консулски представителства в Турция) , които са довели до освобождаването на двамата гръцки военнослужещи, задържани от Турция за незаконно преминаване на границата. \r\nАгенцията отделя особено внимание на  срещата на премиера Алексис Ципрас с турския президент Реджеп Тайип Ердоган на срещата на върха на НАТО в Брюксел през юли. \r\nСрещата е  продължи повече от 1,5 часа. Някои медии в Гърция, както и опозицията са бързали да я характеризират като провал. \r\nТогава министър-председателят заяви на пресконференцията: \"На първо място, думите ми са премерени, но трябва да ви кажа, че от срещата имам повече надежди, отколкото преди нея. Не беше лесна среща, така че отне почти два часа“. \r\nАлексис Ципрас  се позова на разговора си с Ердоган относно въпроса за двамата военни, като каза: \r\n\"Успях да убедя или поне да се надявам така президента Ердоган, че въпросът за осемте турски военни  не може да бъде свързан с въпроса за двамата гръцки граничари. Едно е, когато някой поиска убежище, процедурите се следват и разбира се решаващият орган е независим в правовата държава като Гърция, това е правосъдието, а друг въпрос е арестът и задържането на двама войници, които по време на рутинна дейност за наблюдение на границата, погрешно са преминали от другата страна,“ е казал тогава гръцкият премиер.  Юлиян Марков", "date": "2018.08.15", "title": "ANA-MPA: Кои конкретни действия на гръцката държава са довели до освобождаването на гръцките военни"}
{"url": "http://www.focus-news.net/news/2018/08/15/2556570/komisar-tihomir-totev-rdpbzn-varna-napraveni-sa-nyakolko-opita-da-badat-izvadeni-telata-na-padnalite-v-moreto-detsa-no-vse-oshte-ne-sa-otkriti.html", "text": "Направени са няколко опита да бъдат извадени телата на падналите в морето деца, но все още не са открити. Това каза за  Агенция „Фокус“  директорът на РД „Пожарна безопасност и защита на населението“-Варна комисар Тихомир Тотев. „Вълнението е много силно. Направени са няколко опита да бъдат извадени телата на децата, но не са открити. Не очакваме да са живи след толкова време. Продължават опитите, докато се стъмни, защото през нощта не се извършват водолазни дейности. Още около 30 минути екипът ще се опита да направи нещо и утре сутринта продължаваме“, коментира комисар Тотев.", "date": "2018.08.15", "title": "Комисар Тихомир Тотев, РДПБЗН-Варна: Направени са няколко опита да бъдат извадени телата на падналите в морето деца, но все още не са открити"}
{"url": "http://www.focus-news.net/news/2018/08/15/2556593/afp-ot-beliya-dom-opredeliha-sanktsiite-na-turtsiya-kato-neprostimi.html", "text": "От Белия дом обявиха в сряда, че увеличаването на митата върху американски стоки от страна на Турция, в отговор на санкциите на САЩ върху Анкара, е „непростимо“ и отново призова за незабавното освобождаване на американския свещеник Андрю Брънсън, предава  AFP . \r\n„Митата, които САЩ наложиха върху Турция, са заради интересите на националната сигурност. Техните са единствено в отговор на нашите“, заяви говорителят на Белия дом Сара Сандърс. \r\nТя се оплака, че Турция се е отнесла с Брънсън, „който познаваме като много добър човек и силен християнин и който не е направил нищо лошо, много нечестно и много лошо“.  Йонислав Дочев", "date": "2018.08.15", "title": "AFP: От Белия дом определиха санкциите на Турция като „непростими“"}
{"url": "http://www.focus-news.net/news/2018/08/15/2556600/prodalzhava-izdirvaneto-na-dvete-detsa-koito-padnaha-v-moreto-kray-varna.html", "text": "Продължава издирването на двете деца, които паднаха в морето край Варна днес около 17.40 часа. Екипи на сектор \"Специализирани оперативни дейности\" ще обхождат района през цялата нощ, съобщиха от  Пресцентъра на МВР     \r\nСигналът за две паднали деца в морето в района на Морската гара във Варна е получен днес следобед. Предприети са действия за издирването им. След оценка на оперативната обстановка щабът при РД ПБЗН – Варна е създал организация и се предприемат действия за осветяване на района на инцидента. През цялата нощ в района ще патрулират екипи на сектор „Специализирани оперативни дейности” при РД ПБЗН – Варна.    \r\nЦелта на предприетите действия е откриването на двете деца и своевременно информиране и оказване на съдействие на Морския координационно – спасителен център при Морска администрация.", "date": "2018.08.15", "title": "Продължава издирването на двете деца, които паднаха в морето край Варна"}
{"url": "http://www.focus-news.net/news/2018/08/15/2556596/aa-ako-sasht-ekstradirat-fetulah-gyulen-turtsiya-mozhe-da-predade-pastor-andryu-bransan.html", "text": "Ако САЩ екстрадират Фетулах Гюлен Турция може да предаде пастор Андрю Брансън, заяви лидерът на Партията на националистическото действие Девлет Бахчели, цитиран от  Anadolu Agency . \r\n\"Ако предателят в Пенсилвания бъде екстрадиран в нашата страна, предаването на пастора може да бъде  обсъдено и двете страни ще получат това, което искат\", каза Девлет Бахчели пред репортери в столицата Анкара, визирайки Фетулах Гюлен, сочен за ръководител на опита за преврат в Турция. \r\nБахчели не говори от името на  турското правителство на Партията на справедливостта и развитието, но партията му е в съюз с управляващата партия в парламента. \r\nРъководителят на Партията на националистическото действие добави, че конспирацията, опитваща се да принуди Турция да се предаде на спекулативна атака срещу националната валута, ще бъде победена, като изрази подкрепата си за решението да се бойкотират американски технологични продукти и някои други американски  стоки.  Юлиян Марков", "date": "2018.08.15", "title": "АА: Ако САЩ екстрадират Фетулах Гюлен Турция може да предаде пастор Андрю Брансън"}
{"url": "http://www.focus-news.net/news/2018/08/15/2556572/sport-luka-modrich-v-grupata-na-real-za-superkupata-na-evropa.html", "text": "Футболист №1 на Мондиал 2018 Лука Модрич попадна в групата на Реал Мадрид за мача за Суперкупата на Европа срещу Атлетико Мадрид днес в Талин. Новият треньор на \"белия балет\" Хулен Лопетеги направи странен избор за двубоя, като взе общо 29  човека.  Той разчита на общо 5 вратаря - Навас, Касиля, Лука Зидан, Лунин и Куртоа. Разбира се, Лопетеги ще намали бройката за ти-мовия лист днес, но се предполага, че Модрич ще излезе като титуляр. \r\nКакто е известно, хърватската звезда иска да напусне \"Бернабеу\" в посока Интер и в момента неговите отношения с клубното ръководство са сравнително обтегнати. През миналата седмица неговият екип имаше среща с Флорентино Перес, на която той ясно е казал, че иска да премине в италианския гранд. \r\nВчера агентът на Модрич Марко Налетилич също потвърди желанието на Лука да отиде в Милано. Проблемът е, че трансферният прозорец в Италия затваря в петък и Интер няма кой знае колко време, за да завърши такъв грандиозен трансфер, при условие, че намери и необходимата сума. \"По някаква негова причина Модрич иска да играе в Серия А за Интер. Нека видим какво ще се случи. Вярвам, че рано или късно Модрич ще играе в Италия. Както повечето хървати на неговата възраст и Лука израстна, гледайки италиански футбол\", коментира На-летилич. \r\nИталианският журналист Джанлука ди Марцио, който е смятан за трансферно гуру, също потвърди вчера, че Интер до последно ще се бори за подписа на Модрич. Ди Марцио цитира дори личен разговор с Налетич, в който е станало ясно, че Лука иска да премине в Интер още тази седмица. \r\nКато сравнителен удар по Реал може да се приеме отсъствието на новата лятна покупка Алваро Одриосола. Крайният бранител има мускулен проблем в десния крак и няма да бъде рискувай в днешния мач с градския съперник.", "date": "2018.08.15", "title": "Спорт: Лука Модрич в групата на Реал за Суперкупата на Европа"}
{"url": "http://www.focus-news.net/news/2018/08/15/2556571/pravitelstvoto-otpusna-18-mln-lv-za-natsionalni-nauchni-programi-i-15-mln-lv-za-stipendii-za-doktoranti-do-kraya-na-2018-g-obzor.html", "text": "Правителството отпусна 18 млн. лв. за национални научни програми и 1,5 млн. лв. за стипендии за докторанти до края на 2018 г. Министърът на образованието Красимир Вълчев обяви, че на заседание на Министерски съвет са приети две точки – едната е одобряването на 11 национални научни програми, а втората е одобряването на допълнителни трансфери по бюджет на БАН и държавни висши училища за увеличаване стипендиите на докторантите. Програмите са на обща стойност 61 млн. лв., като повечето дейности ще бъдат със срок на изпълнение 3 години. От тях за тази година са отпуснати 18 млн. лв. за националните научни програми и 1,5 млн. лв. за стипендиите за докторанти, студенти и специализанти. \r\nМинистър Вълчев посочи, че основната цел е задържане на младите учени в страната и мотивиране на български учени, които работят в чужбина, да се върнат в България. „По компонента за млади учени ще бъдат предоставяни от 200 до 500 лв. допълнително, ако съответният учен има трудово правоотношение, и до 900 лв., ако няма такова. По компонента за постдокторанти ще бъдат предоставени от 1500 до 3000 лв. допълнително на месец“, каза още той. Стипендиите се предоставят на докторанти, които са български граждани и граждани на държави-членки на Европейския съюз и на Европейското икономическо пространство, приети във висши училища и научни организации в страната, субсидирани от държавата, с изключение на докторантите на свободна докторантура.  \r\nПо отношение на програмата  за националните научни програми министър Вълчев обясни, че водещите организации са 11 – 8 от тях са секторни, 2 са насочени към участието на български учени в европейски научни програми и една е насочена към младите учени и постдокторантите. Те имат за цел да създадат условия за търсене и намиране на решения на актуални и значими обществени предизвикателства, свързани с екологични, технологични, културно-исторически, етични, здравни, икономически и др. въпроси и проблеми, както и със стимулирането на младите учени в страната. В рамките на отделните тематични програми се планират изследвания на климата, водните ресурси, бедствията, цифровите технологии, технологии за електронно здравеопазване, разработване и въвеждане на методология за изследване на дарената кръв, изследвания в областта на здравословните храни и биотехнологиите, изследвания за добиване на нисковъглеродна енергия за транспорта и бита и др. \r\nПредседателят на БАН акад. Юлиан Ревалски коментира, че чрез тези програми за първи път от 30 години насам България има политика за спиране на изтичането на мозъци от страната. „Защото ние в момента сме един нетен донор на развитите страни в областта на науката“, каза още той. \r\nЦветилена СИМЕОНОВА", "date": "2018.08.15", "title": "Правителството отпусна 18 млн. лв. за национални научни програми и 1,5 млн. лв. за стипендии за докторанти до края на 2018 г. (ОБЗОР)"}
{"url": "http://www.focus-news.net/news/2018/08/15/2556240/a1-on-makedoniya-oshte-dvama-dushi-sa-pochinali-ot-zapadnonilska-treska-v-sarbiya.html", "text": "Още двама души са починали от западнонилска треска в Сърбия миналата седмица, съобщава македонското електронно издание  A1 On . \r\nС това броят на починалите от пренасяната от комари болест са общо 11, съобщават от сръбския Институт за обществено здраве „Д-р Милан Йованович Батут“. \r\nРегистрирани са общо 126 случаи на западнонилска треска, което значи, че по 24 дущи се разболяат седмично и по двама умират. \r\nЗападнонилската треска за първи път е регистрирана в Сърбия през юли 2012 година. Оттогава до края на 2017 година са се разболяли 574 души, а 61 от тях са починали. \r\nВ Европейския съюз тази година са отчетени 231 случая: В Италия 123, Гърция – 59, Унгария и Румъния – по 23 случая и три случая във Франция.  Юлиян Марков", "date": "2018.08.15", "title": "А1 Оn (Македония): Още двама души са починали от западнонилска треска в Сърбия"}
{"url": "http://www.focus-news.net/news/2018/08/15/2556217/usgs-registrirano-e-zemetresenie-s-magnitud-44-v-yuzhnata-chast-na-shtata-kaliforniya-v-sasht.html", "text": "Регистрирано е земетресение с магнитуд 4.4 в южната част на щата Калифорния в САЩ, става ясно от страницата на  Американската геоложка служба .  \r\nЗеметресението е станало на 14 август в 18:24 местно време (4:24 на 15 август българско време) на седем километра североизточно от град Агуанга и на 90 километра северно от Сан Диего на дълбочина 2 километра. Земетресението е усетено умерено силно в южната част на Калифорния. Няма информация за пострадали хора и нанесени материални щети.  Юлиян Марков", "date": "2018.08.15", "title": "USGS: Регистрирано е земетресение с магнитуд 4.4 в южната част на щата Калифорния в САЩ"}
{"url": "http://www.focus-news.net/news/2018/08/15/2556198/predstoyashti-sabitiya-v-stranata-za-15-avgust-agentsiya-fokus.html", "text": "От 14.00 часа министърът на регионалното развитие и благоустройството Николай Нанков ще открие рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“. Събитието ще се състои при изхода на гр. Провадия в посока с. Бозвелийско (при входа на предприятие „Провадсол“). На събитието е поканен да присъства и министър-председателят Бойко Борисов.  \r\n*** \r\nОт 10.30 часа министърът на регионалното развитие и благоустройството Николай Нанков ще присъства на храмовия празник на Троянския манастир „Успение Богородично“. Той ще се включи в литийното шествие с иконата на Пресвета Богородица „Троеручица“.  \r\n*** \r\nОт 8.30 часа ще се проведе заседание на Министерския съвет.  \r\n*** \r\nОт 10.00 часа заместник-кметът на София по направление транспорт Евгени Крусев ще провери новоизграденото кръгово кръстовище в кв. „Драгалевци“. На проверката ще присъства и кметът на район „Витоша“ инж. Теодор Петков.  \r\n*** \r\nОт 10.30 часа до 18.30 часа пред Министерството на земеделието се организира фестивалът „От нашата ферма – с любов за вас!“.  \r\n*** \r\nОт 13.30 часа в заседателна зала на МВР ще се проведе брифинг по повод обявяването на обществена поръчка за новото поколение български документи за самоличност. Подробности ще оповестят заместник-министър Красимир Ципов и експерти от МВР.  \r\n*** \r\nОт 11.00 часа в района на ул. \"Гоце Делчев\" и ул. \"Хаджи Вълчо\" ще се проведе церемония по официалното откриване на ул. \"Гоце Делчев\". \r\n*** \r\nОт 11.30 часа пред кметството на с. Първомай, община Петрич, ще се проведе брифинг за операцията по противодействие на производството и разпространението на наркотични вещества на територията на Петричко.  \r\n*** \r\nОт 10.30 часа започва програмата, посветена на празника на остров Света Анастасия.  \r\n*** \r\nОт 11.00 часа в заседателната зала на община Бургас ще се проведе пресконференция за предстоящия турнир по конен спорт за Купа Бургас на 17-18 август. \r\n*** \r\nОт 18.00 часа в художествена галерия „Петко Задгорски“ ще бъде открито биенале „Приятели на морето“. \r\n*** \r\nОт 08.30 часа Варненският и Великопреславски митрополит Йоан ще оглави Божествена света Литургия за храмовия празник на варненската катедрала „Успение на Пресвета Богородица“. \r\n*** \r\nОт 10.30 часа ще бъде издигнат тържествено флагът на града, след което ще се проведе литийно шествие с чудотворната икона на света Богородица. От 10.30 часа на сцена „Раковина“ е предвиден спектакълът „Джобни чародейства“ на Мануела Саркисян. От 11.30 часа ще бъде открито специално ателие за изработване на кукли с водещ Мария Банова. От 17.30 часа ще свири гайдарският оркестър „Диньо Маринов“ при Народно читалище „Васил Левски 1945“. От 19.00 часа ще започнат забавни минути с Богдан Томов. От 20.00 часа ще се проведе традиционният концерт на пл. „Независимост“ със солисти и оркестър на Държавната опера, под диригентството на Мартин Пантелеев. \r\nОт 20.00 часа в Летния театър ще започне церемония по връчване на почетни звания и отличия на Община Варна, след което програмата ще продължи с концерт  на Михаил и Кристина Белчеви и фолклорните ансамбли „Варна“ и „Тракия“ – Пловдив. \r\nОт 21.00 часа е предвиден концерт в свободната зона на пристанището. Около 23.20 часа ще започнат празнични илюминации. \r\n*** \r\nОт 17.00 часа до полунощ на входа на Морската градина привърженици на волейбола ще могат да се снимат до оригиналния трофей на Световната купа. \r\n*** \r\nОт 10.00 часа в детския отдел на Регионална библиотека „Христо Ботев“ ще се проведе лятна читалня с четене на приказки за деца до 10 години.   \r\n*** \r\nОт 10.00 часа в заседателната зала на Община Враца ще се отворят ценовите предложения на участниците в обществена поръчка с предмет: „Инженеринг – проектиране, упражняване на авторски надзор и изпълнение на СМР във връзка с изпълнение на процедура BG16RFOP001-5.001-0049–С01 „Подкрепа за деинституционализация на грижите за деца“, във връзка с реализацията на проект „Нова възможност за деца и младежи в Община Враца – Проект 2“ по оперативна програма „Региони в растеж” 2014-2020 година“. \r\n*** \r\nОт 11.30 часа в двора на манастира „Св. Иван Пусти“ ще бъде осветен и раздаден курбан за здраве на големия християнски празник Успение Богородично. От 10.00 часа ще бъде осветен и раздаден курбан за здраве. \r\n***  \r\nОт 08.00 часа в Манастир „Света Богородица“ ще бъде отбелязан храмовия празник „Успение на Св. Богородица“. Там ще присъстват и заместник-председател на ГЕРБ Цветан Цветанов и кметът на Велико Търново Даниел Панов.  \r\n***  \r\nОт 09.00 часа пред Кметството ще се проведе Турнир по ускорен шах. \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров. \r\n***  \r\nОт 11.00 часа в Конната база ще се проведе квалификация по прескачане на препятствия.  \r\n***  \r\nВ 11.00 ч. зам.-председателят на ГЕРБ Цветан Цветанов ще пристигне в свищовското село Царевец, където заедно с кмета на Свищов Генчо Генчев ще дадат старт на строително-ремонтните работи по нов Център за култура и образование. По-късно Цветан Цветанов ще присъства на празничната литургия в свищовския манастир „Покров Богородичен“, ще разговаря с граждани и представители на местната власт.  \r\n***  \r\nОт 13.00 часа в Читалище „Надежда - 1869“ ще се проведе „В помощ на библиотекаря“ – кампания за ученици от 5 до 8 клас.  \r\n***    \r\nОт 17.30 часа в Централния парк ще се проведе концерт на изпълнители от детско студио „Румина“. \r\n***  \r\nОт 19.30 часа на Сцена „Арт лято“ до ХГ „Борис Денев“ Проект „Арт лято“ представя: „Детско фото лято“ – изложба на участниците. \r\n***  \r\nОт 19.30 часа на Централния площад ще се проведе Официално отбелязване на празника на селото и концерт на Мария и Магдалена Филатови.  \r\n*** \r\nОт 18.00 часа голямата актриса Стоянка Мутафова ще се срещне със свои почитатели в залата на драматичен театър „Йордан Йовков”, за да представи биографичната книга “Добър вечер, столетие мое!”, посветена на легендата на българския театър. Автор на книгата е дъщерята на актрисата – Мария Грубешлиева – Муки. \r\n*** \r\nОт 19.00 часа при Скейт парка в Градския парк „Свети Георги“ ще бъде открит фестивалът „ Пеещо езеро“. \r\n*** \r\nОт 8.30 часа до 16.00 часа лабораторията в РЗИ Пазарджик ще изследва безплатно желаещите да проверят своя ХИВ статус. \r\n*** \r\nОт 08.30 часа в църквата „Успение Богородично” в кв. „Изток“ ще бъде отслужена празнична литургия по повод Успение Богородично. След това в квартала ще се състои традиционният събор по повод празника с богата концертна програма.  \r\n*** \r\nОт 09.00 часа в църквата „Св. Йеремей“ ще бъде осветен и раздаден курбан за здраве на големия християнски празник Успение Богородично. \r\n*** \r\nОт 09.00 часа в храм „Успение Богородично“ ще бъде отслужена празнична литургия по повод Успение Богородично. \r\n*** \r\nОт 19.00 часа в НЧ „Просвета-1908“ ще се състои концерт на Основно училище „Д-р Петър Берон“ – село Овощник.  \r\n*** \r\nОт 10.30 часа нов творчески център на калоферската дантела ще бъде открит по време на Празника на калоферската дантела. \r\n*** \r\nОт 10.00 часа в двора на Младежки информационен център – Карлово ще бъде открит Фестивал на младежкото творчество. \r\n*** \r\nОт 09.00 часа в храм „Св. Успение Богородично“ ще бъде отслужена тържествена света литургия по повод големия християнски празник Успение Богородично и празника на Несебър. От 10.00 часа ще започне традиционният плувен маратон „Несебър”. От 11.00 часа пред Крепостните стени ще се състои ритуалът по издигане на националния флаг. От 11.30 часа в амфитеатъра ще  \r\nНаграждаване на участниците в плувния маратон. От 18.00 часа в южния парк ще се проведе  детски празник с цирк „Балкански”. От 20.00 часа на площад „Жулиета Шишманова“ ще се проведе концерт на група  „Jeremy?”. От 20.30 часа пред Крепостните стени ще бъде представен спектакълът на ансамбъл „Българе“ - „Духът на България“ – спектакъл на ансамбъл „Българе“. От 21.00 часа в амфитеатърът ще се проведе концерт на  Тримата български тенори \r\n„Уникалните гласове“. От 22.00 часа пред Крепостните стени ще се състои концерт на Васил Найденов. От 23.30 часа пред Крепостните стени кметът на Община Несебър ще отправи поздрав по повод празника на града.  От 23.45 часа пред Крепостните стени цирк „Балкански“ ще представи каскади с мотори, след което ще има музикално-светлинен спектакъл.  \r\n*** \r\nОт 9.00 часа в храм „ Успение на Св. Богородица“ ще бъде отслужена тържествена Св. Литургия и водосвет.  \r\n*** \r\nОт 10.00 часа в детския отдел на библиотека „Родина“ ще бъде открита лятна детска академия. \r\n*** \r\nОт 10.00 часа в къщата музей „Гео Милев“ ще се проведат литературни занимания за деца от 5 до 9 години. \r\n*** \r\nОт 07.00 часа в Троянската света обител „Успение на Пресвета Богородица“ е началото на Празнична полунощница с Игуменската лития. От 08.00 часа започва празнична утреня. От 09.00 часа е началото на празнична света Литургия, оглавена от Негово Светейшество Българския Патриарх Неофит. От 11.00 часа започва традиционната Лития с чудотворната икона на Пресвета Богородица „Троеручица” от храма до мястото на първото чудо извършено от иконата. От 18.00 часа ще бъде отслужена празнична вечерня с акатист на Успение Богородично.", "date": "2018.08.15", "title": "Предстоящи събития в страната за 15 август (Агенция „Фокус“)"}
{"url": "http://www.focus-news.net/news/2018/08/15/2556241/potrebitelite-na-targovskiya-registar-veche-mogat-da-izvarshvat-spravki-za-aktualnoto-sastoyanie-na-firmite.html", "text": "Потребителите на Търговския регистър и регистъра на юридическите лица с нестопанска цел вече могат да извършват справки за актуалното състояние на ЕИК. Това сочи  справка на сайта на Агенцията по вписванията .  Агенция „Фокус“ припомня:  На 10 август беше преустановен достъпът до Търговския регистър и регистъра на юридическите лица с нестопанска цел. От Агенцията по вписванията уточниха, че причините за възникналия проблем са изцяло технически и не са резултат от злонамерена външна намеса. Министърът на правосъдието Цецка Цачева сезира за проблема Прокуратурата, ДАНС и МВР. Приложен е авариен План за действие за възстановяване на пълната функционалност на регистъра. Всички останали регистри на Агенция по вписванията са достъпни и функционират нормално.", "date": "2018.08.15", "title": "Потребителите на Търговския регистър вече могат да извършват справки за актуалното състояние на фирмите"}
{"url": "http://www.focus-news.net/news/2018/08/15/2556218/futbol-otborat-na-vereya-ima-nov-trenyor.html", "text": "Футбол: Отборът на Верея има нов треньор. На мястото на досегашния специалист Иван Колев е назначен сърбина Небоиша Лекич, който е кадър на Реал Мадрид  \r\nСърбинът първо изкарва стаж в Реал Мадрид, а след това работи в Атлетико Мадрид. После  Лекич е треньор в Хетафе, а впоследствие се завръща в „кралския клуб”, където е бил наставник на детски и младежки формации на Реал.", "date": "2018.08.15", "title": "Футбол: Отборът на Верея има нов треньор"}
{"url": "http://www.focus-news.net/news/2018/08/15/2556199/pregled-na-osnovnite-temi-v-amerikanskiya-pechat-agentsiya-fokus.html", "text": "Китайските власти арестуваха двама журналисти, работещи за Voice of America, подкрепяна от САЩ медийна компания, пише  американското електронно издание Washington Examiner . \r\n„Скандално е, че двама журналисти са арестувани за това, че са си вършили работата“, заяви директорът на VOA Аманда Бенет. \r\nЖурналистите, единият кореспондент на медията, а другия на свободна практика, са арестувани, когато са се опитали да интервюират китайски професор, поставен под домашен арест за предишно интервю пред VOA. Ученият е задържан преди около две седмици, пише изданието. \r\n***  Мъжът, заподозрян за терористическата атака в Лондон във вторник е британски гражданин, роден в друга страна, пише  американското издание The Hill , като се позовава на информация от местните власти. \r\n„Той е британски гражданин“, заяви министърът по сигурността на Великобритания Бен Уолъс пред BBC. „Той е роден в друга държава“. \r\nЗаподозреният се заби с колата си в пешеходци и колоездачи в близост до парламента в Лондон, ранявайки трима души. Инцидентът се смята за тероризъм, но полицията все още не е изяснила причината, отбелязва The Hill. \r\n***  Съгласно доклад на ООН, екстремистката групировка „Ислямска държава“ продължава да има до 30 хиляди бойци горе-долу еднакво разпределени между Сирия и Ирак и продължава да е глобална заплаха, каквато е и „Ал Кайда“, която е много по-силна на някои места. \r\nВ разпространения в понеделник доклад на експертите от световната организация се казва, че въпреки разгрома на ИД в Ирак и по-голямата част от Сирия е много вероятно умалена „прикрита версия“ на „ядрото“ на групировката да оцелее и в двете страни и то ще има значителен брой поддръжници в Афганистан, Либия, Югоизточна Азия и Западна Африка, пише американското издание  The Washington Times . \r\nЕкспертите смятат, че глобалната мрежа на „Ал Кайда“ също „продължава да показва устойчивост“ и нейните бойци и съюзници са много по-силни от ИД в някои точки, включително Сомалия, Йемен, Южна Азия и африканския регион Сахел. \r\nЛидерите на Ал Кайда в Иран \"станаха по-известни\" и са работили с върховния лидер на екстремистката група Айман ал Зауахири, \"като прожектираха властта си по-ефективно, отколкото можеше по-рано\", включително върху събитията в Сирия, твърдят експертите. \r\nДокладът до Съвета за сигурност от експерти, които наблюдават санкциите срещу ИД и „Ал Кайда“, отбелязва, че оценката на сегашното общо присъствие на ИД в Ирак и Сирия идва от неназовани правителства. Оценката на между 20 000 и 30 000 члена включва \"значителен компонент от многото хиляди активни чуждестранни терористи“ ,се казва в доклада. \r\nДокато много бойци, плановици и командири са били убити в битки и много други бойци и поддръжници са напуснали непосредствената конфликтна зона, експертите казват, че много остават в двете страни - някои са участвали във военни действия, \"докато други са се скрили в състрадателни общности и градски райони. \" \r\n***  Върховният водач на Иран аятолах Али Хаменей отправи най-острите си критики досега срещу президента на страната Хасан Роуйхани, обвинявайки го, че е преминал „червени линии“ в ядрените преговори със САЩ и други провали, които са създали икономическата криза, пише  електронното издание на вестник The New York Times . \r\nЗабележките на върховния лидер, аятолах Али Хаменей, засилиха натиска върху иранския президент Хасан Роухани, който се бори с икономически протести, гняв заради ендемична корупция, заплаха от евентуален въоръжен конфликт със Съединените щати и призиви от радикалите в Иран за оставки в неговото правителство, отбелязва изданието. \r\nОбещанията на Роухни, че договорът от 2015 г., постигнат със Съединените щати и други световни сили, би довел до икономическо възраждане в Иран, бяха осуетени, след като администрацията на Тръмп се отказа от споразумението през май и се обяви за възстановяване на американските санкции, продължава вестникът. \r\nПрез последните три месеца валутата на Иран се понижи, а големите мултинационални компании отхвърлиха плановете си да правят бизнес в страната, уплашени от силната заплаха от финансови наказания в Съединените щати, припомня още „Ню Йорк Таймс“. \r\nАятолах Хаменей заяви в понеделник, че поради настойчивостта на г-н Рухани и неговият екип им е позволил да договорят ядреното споразумение, в което Иран е ограничил ядрените си дейности в замяна на отмяна на санкциите. Въпреки това той смята, че иранските преговарящи са дали прекалено много и \"нарушиха червените линии, които бяха поставени\". \r\nАко не беше за собствения му съвет към г-н Роухани, посочи  аятолахът, \"бихме дали и повече.\" \r\nЗабележките на аятолах Хаменей, в реч, предадена по държавните медии и публикувана на неговия уебсайт и „Туитър“, показват как се е дистанцирал от Роухани, отбелязва изданието.", "date": "2018.08.15", "title": "Преглед на основните теми в американския печат (Агенция \"Фокус\")"}
{"url": "http://www.focus-news.net/news/2018/08/15/2556200/reaktsii-sled-osvobozhdavaneto-na-gratskite-voennosluzheshti-ot-turtsiya.html", "text": "Гръцкият президент Прокопис Павлопулос определи освобождаването на двамата гръцки военнослужещи, като акт на справедливост, предава гръцката държавна агенция  ANA-MPA . \r\n\"Това показва пътя, който Турция може и трябва да следва, за да възстанови климата на приятелство и добросъседски отношения с Гърция, която доказа, че винаги се движи в тази посока\", каза президентът, цитиран от агенцията. Алексис Ципрас (министър-председател) : \"Освобождаването на двамата гръцки войници е акт на справедливост, който ще спомогне за укрепване на приятелството, добросъседството и стабилността в региона. Искам да поздравя и благодаря на двамата ни офицери и техните семейства за тяхната сила, търпение и увереност в усилията на всички нас, които най-накрая са оправдани. Ангел и Димитрис, добре дошли в родината, честита свобода!“ Кириякос Мицотакис (Лидер на партия „Нова Демокрация)“ : „\"Освобождението на двамата гръцки офицери е щастлив развой в толкова мрачно лято, което страната ни преживява. Всички гърци очакват да се върнете с радост и емоция\", каза Кирякос Мицотакис, като едновременно поздрави Ангелос и Димитрис лично, както и техните семейства, за смелото, достойно и патриотично отношение, което те показаха през този период. Никос Коцияс (министър на външните работи) : \"Голяма радост е , че Ангелос и Димитрис са свободни. Добре дошли в страната\", казва външният министър Никос Коциас на своята страница в социалната мрежа „Туитър“. \"Много поздравления за дипломатите ни в Турция, благодарността на онези, които помогнаха на турската страна.\" Дипломацията е големият победител на вечерта \", посочи Коцяис в същата публикация. Жан-Клод Юнкер (председател на Европейската комисия)  на гръцки: \"Както казах във Варна, Турция няма какво да се страхува от европейските си съседи. ЕС остава ангажиран с тази стратегическа връзка, искаме стабилна, просперираща и демократична Турция\", пише Юнкер. \r\nРолята на председателя на Европейската комисия беше важна, тъй като срещата на върха ЕС-Турция, проведена във Варна на 26 март, се спря на въпроса за освобождаването на двамата гръцки войници от турския президент Реджеп Тайип Ердоган. Всъщност през цялото това време, според информацията на агенцията, ЕС  оказва натиск върху турската страна за освобождаването им. \r\nКакто посочват източниците от Европа на агенцията, освобождаването показва, че Ердоган разбира, че може да разчита само на Европа.  Юлиян Марков", "date": "2018.08.15", "title": "Реакции след освобождаването на гръцките военнослужещи от Турция"}
{"url": "http://www.focus-news.net/news/2018/08/15/2556294/premierat-boyko-borisov-nadzor-shte-sledi-sazdavaneto-na-edinnoto-darzhavno-hranilishte-zashtoto-firmite-koito-uchastvat-s-nay-niski-tseni-slagat-i-kalpavite-diskove.html", "text": "Надзор ще следи създаването на единното държавно хранилище, защото фирмите, които участват с най-ниски цени, слагат и калпавите дискове. Това каза министър-председателят Бойко Борисов преди днешното правителствено заседание във връзка с идеята на вицепремиера Томислав Дончев за създаване на единно държавно хранилище, където всеки държавен регистър още веднъж ще трябва да прави копие на своята информация, предаде репортер на  Агенция „Фокус“ . \r\nБорисов обясни, че така на практика ще се направи един склад, в който да отива информацията от всеки регистър. „Много важно е, като правим това да има и надзор, защото в строителството имаме надзор, който контролира строителството, но в изграждането на тези електронни системи няма надзор, така че това трябва да го отрегулираме. Защото фирмите, които участват с най-ниските цени, в последствие слагат и калпавите дискове. Така че да се направи надзор, който да може да следи този процес“, коментира премиерът. \r\nЦветилена СИМЕОНОВА", "date": "2018.08.15", "title": "Премиерът Бойко Борисов: Надзор ще следи създаването на единното държавно хранилище, защото фирмите, които участват с най-ниски цени, слагат и калпавите дискове"}
{"url": "http://www.focus-news.net/news/2018/08/15/2556203/emsc-registrirano-e-zemetresenie-s-magnitud-49-v-yuzhna-italiya.html", "text": "Регистрирано е земетресение с магнитуд 4.9 в Южна Италия, става ясно от страницата на  европейския средиземноморски сеизмологичен център . \r\nЗеметресението е станало в 23:48 местно време (0:48 на 15 август българско време) на 35 километра северно от град Кампобасо и на 187 километра източно от Рим на дълбочина от 10 километра. Трусът е усетен силно в близост до епицентъра. За сега няма съобщения за пострадали хора и нанесени материални щети.  Юлиян Марков", "date": "2018.08.15", "title": "EMSC: Регистрирано е земетресение с магнитуд 4.9 в Южна Италия"}
{"url": "http://www.focus-news.net/news/2018/08/15/2556202/futbol-balgariya-igrae-s-maroko-za-tretoto-myasto-na-svetovnata-kupa-za-detsa-v-neravnostoyno-polozhenie.html", "text": "Футбол:България ще играе срещу Мароко за третото място на Световната купа по футбол за деца в неравностойно положение SATUC, след като загуби с 0:1 полуфиналната си среща от турнира срещу тима на Нигерия. Двубоят за бронзовите медали ще е в сряда, от 17:00 часа, на Национална футболна база „Бояна“. Два часа по-късно там ще се проведе и финалният мач в турнира между Либерия и Нигерия.", "date": "2018.08.15", "title": "Футбол: България играе с Мароко за третото място на Световната купа за деца в неравностойно положение"}
{"url": "http://www.focus-news.net/news/2018/08/15/2556201/vzglyad-shte-sklyuchat-li-rusiya-i-germaniya-mezebergski-pakt-sreshtu-sashti.html", "text": "Ще сключат ли Русия и Германия Мезебергски пакт срещу САЩ, пише руският ежедневник  “Взгляд“ \r\nАмериканският президент Доналд Тръмп скоро може да получи медал за руско-немското приятелство. Той доведе Меркел до това, да се съюзи  с Русия, за да  защитават заедно металурзите,  \"Северен поток-2\" и бизнеса с Иран от САЩ. И най-важното, се оказа, че Русия може сериозно да помогне на Меркел лично да засили нестабилните си позиции в страната. Но затова ли изведнъж покани руския президент Владимир Путин в Берлин? \r\nКремъл във вторник назова точките от срещата на върха на Русия и Германия, насрочени за събота в замъка Мезеберг близо до Берлин. \"Що се отнася до темите, това е сверяване на часовниците  по най-важните проблеми. Това, разбира се, е и международната сфера на въпроси - Украйна и Сирия. Това и ограниченията, с които много страни се сблъскват по един или друг начин и с техните последици \", се казва в изявление на говорителя на Путин Дмитрий Песков. \r\nПланира се да се обсъди изпълнението на големи търговски проекти. \"Разбира се,\" Северен поток-2 \"и други въпроси\", казва Песков, цитиран от РИА Новсти. \r\nГоворителят  на кабинета на Германия Щефен Зайберт съобщи, че президентът Владимир Путин и германският канцлер Ангела Меркел ще се срещнат в събота в правителствената резиденция - двореца Мезеберг. Между другото, последният път, когато ръководител на руската държава пребивава в този дворец, Меркел все още беше в безоблачните докримски времена, когато този пост беше зает от Дмитрий Медведев. Може би изборът на мястото също е намек за отстъпки от страна на германското правителство? \r\nАмериканската преса с любопитство и дори загриженост прие новината за неочаквана среща между Меркел и Путин. В края на краищата, разговорът между двамата лидери ще се проведе за първи път след началото на юли, когато президентът Доналд Тръмн смъмри Германия, че страната се е поставила под пълния контрол на Русия. \r\nThe New York Times вижда в тази среща някаква реакция от страна на Берлин и Москва за непредвидимите действия на ръководителя на Белия дом. По този начин, въвеждането на митата за  стомана и алуминий, както и изготвяне на нов пакет от антируски санкции принуди Путин и Меркел ако не да се съюзят, то поне да осъществяват по-тясно сътрудничество в търсене на съвместни отговори на действията на външната политика на Вашингтон. \r\nОчаква се също така лидерите на двете страни  да обсъдят проблема с бежанците, свързан със сирийската хуманитарна криза. В Германия Меркел е нападана от колегите си, че позволи на стотици хиляди мигранти да влизат свободно в Германия, така че е в нейните интереси да се постигне  споразумение, което да позволи на много бежанци да се завърнат вкъщи. \"Като се има предвид ролята на Москва в подкрепата на сирийския президент Башар Асад, участието на Русия ще е необходимо\", пише The New York Times.  Юлиян Марков", "date": "2018.08.15", "title": "Взгляд“:  Ще сключат ли Русия и Германия Мезебергски пакт срещу САЩ?"}
{"url": "http://www.focus-news.net/news/2018/08/15/2556205/izvestiya-pochinal-e-izvestniyat-ruski-pisatel-i-dramaturg-eduard-uspenski.html", "text": "Починал е известният руски писател и драматург Едуард Успенски, пише руският ежедневник  “Известия“ . \r\nНа 80-годишна възраст в Москва е починал авторът на детските книги „Крокодилът Гена и неговите приятели“,  както и детските пиеси „Чебурашка и неговите приятели“ и „Отпускът на крокодила Гена“. \r\nУспенски е починал в дома си в село Пучково в Подмосковието. В последните години писателят се е борил с тежко заболяване.  Юлиян Марков", "date": "2018.08.15", "title": "„Известия“: Починал е известният руски писател и драматург  Едуард Успенски"}
{"url": "http://www.focus-news.net/news/2018/08/15/2556207/nezavisimaya-gazeta-konvoite-v-azovsko-more-mogat-da-stanat-boyni.html", "text": "Конвоите в Азовско море могат да станат бойни, пише руският ежедневник  “Независимая газета“ . \r\nВ Азовско море е неспокойно, а украинските рибари предпочитат да не рискуват: по-добре е да останат без улов, отколкото да бъдат задържани от руските граничари. Разбира се, те ще бъдат освободени, но уловената риба ще изгние. Както и в руският кораб \"Норд\", задържан през март от украинската гранична служба близо до Бердянск. 10 членове на екипажа все още остават в Украйна. След този инцидент Азовско море стана бурно. На 11 април украинският главен прокурор Юрий Луценко обяви за арестуването на друг руски кораб - \"Транс сейф\", който извлича пясък за изграждането на кримския мост. И вчера в Херсон съдът реши съдбата на танкера \"Механик Погодин\", който акостира в местното пристанище и там бе задържан. За разлика от „Норд“, екипажът на танкера получи разрешение да напусне кораба, но претенциите остават при корабособственика, който е в списъка със санкции на Украйна. Но това е видимата част от историята. Всъщност задържането на \"Механик Погодин\" е реакцията на Киев на проверките от руските граничари на украински кораби, които, според украинските политици, блокират Азовско море. За да премахне блокадата, Украйна обмисля различни сценарии, включително и силови, заяви Георгий Тука, заместник-министър на временните окупирани територии и вътрешно разселени лица, в интервю за украинското издание „Апостроф“. \r\n\"Има определени сценарии за това как да се подобри ситуацията. Разбира се, не самостоятелно, а с помощта на нашите съюзници и партньори. Такива възможности съществуват - увери Тука. По това време един американски военен кораб влиза в Черно море. В небето над Азовско море кръжат украински хеликоптери и самолети, които според военните започнаха да тренират за удари по цели във водата. Положението в Азовско море започва да прилича на театър на военни операции. В тази бойна картина органично се вписва решението на Киев да съпровожда търговски и риболовни кораби с военни конвои. За тази цел в Украинския военноморски флот се създава специална група кораби. Ръководителят на Съвета за национална сигурност и отбрана на Украйна Олександър Турчинов обясни тези мерки със \"заплаха от морето\": \"Виждаме опитите на Руската федерация действително да започне военната и икономическа блокада на азовското крайбрежие на нашата страна\". \r\nВ тази ситуация танкерът „Михаил Погодин“ изпълнява ролята на жива стръв, на която според идеята на Киев трябва да реагира Москва. Не се наложи да се изчаква дълго. Държавната дума и Съветът на федерацията заплашиха Украйна с адекватен отговор. Дори бяха направени предложения за закриване на всички руски пристанища за украинските  и пътя им към дома. Това само усложнява ситуацията. Но да се направи нещо е необходимо, иначе \"играта\" в морската битка може да се превърне в истинска война. Въпреки че дори украинският заместник-министър Георгий Тука, който обяви необходимостта от подкрепа на съюзниците в конфронтацията с Русия, заяви, че ситуацията в Азовско море не може да бъде решена с военни средства - процесът може да стане необратим. \"Дипломатически? Не съществува незабавно решение, но е необходимо да се работи в тази посока \", каза Тука. \r\nБихме искал нашето правителство да работи в тази посока, пише изданието. Защото всеки разбира: няма друг път, освен преговорите. Дори и другата страна да не се явява. Но за да се намерят възможни начини има специалисти - посланиците на Руската федерация. Но в Киев тя не съществува - украинската страна не издаде агреман на новия посланик на Руската федерация. Руският президент има специален представител за развитието на търговските и икономически отношения с Украйна. Бих искал той да търси и начини за мирно уреждане на положението в Азовско и Черно море, както и съдбата на моряците  от \"Норд\", които въпреки всичко остават граждани на Руската федерация.  Юлиян Марков", "date": "2018.08.15", "title": "„Независимая газета“: Конвоите в Азовско море могат да станат бойни"}
{"url": "http://www.focus-news.net/news/2018/08/15/2556208/volen-siderov-poiska-premierat-da-razgleda-povedenieto-na-chlenove-na-kabineta-koito-terorizirat-biznesa-po-moreto-obzor.html", "text": "Лидерът на ПП „АТАКА“ и председател на ПГ на „Обединени патриоти“ Волен Сидеров Волен Сидеров даде брифинг пред  сградата на Регионалната здравна инспекция в Бургас, посветен на „бургаските злоупотреби с власт“. Сидеров  поиска премиерът Бойко Борисов да разгледа поведението на членове на кабинета, които тероризират бизнеса по морето, тъй като по думите му през последните месеци е получил  десетки оплаквания за това как само определени заведения по Черноморието подлежат на проверки. Лидерът на „АТАКА“ обясни, че представители на туристическия бизнес във Варна, Бургас, Слънчев бряг и Созопол са заявили, че в момента държавни институции като Регионалната здравна инспекция и ОДМВР биват използвани като шпиц команди срещу определени заведения, които са обект на постоянни проверки, а други не са пипани с пръст. Като пример Сидеров посочи заведенията на „двама братя лауреати за Нобелова награда от Свети Влас“, визирайки братя Диневи, като заяви, че всеки, който дойде на власт получава от тях апартамент, а след това при тях не стъпват нито РЗИ, нито МВР, нито такива с маски и дори в момента там почиват представители на правителството. \r\nСидеров попита защо вместо полицаи с маски да спират децата да танцуват, органите на реда не отидат на границата да спрат знаковите бандити, когато изчезват от правосъдието. Лидерът на ПП „АТАКА“ заяви, че бележките, които поставя РЗИ на вратите на заведенията, за да ги спре от експлоатация, са незаконни и попита кой нарежда на МВР да действа като щпиц команда, като военна хунта, за да убива част от българския бизнес за сметка на друг. Според него това не нито пазарна икономика, нито  демокрация. \r\nСидеров заяви, че като председател на парламентарна група, която подкрепа правителството, иска отговор от министър-председателя дали той е оторизирал действията на свои членове на правителството, които да действат като представители на военна хунта и да безчинстват, да „тероризират“ българския туристически бизнес. Той призова кабинетът да се замисли дали има ли нужда от такова правителство и трябва ли да продължи да управлява и подкани Бойко Борисов  на утрешното заседание на  Министерския съвет да обсъди като извънредна точка в поведението на определени членове на правителството.  \r\nСлед брифинга Сидеров влезе заедно със журналисти в сградата на РЗИ, но директорът д-р Георги Паздеров отсъстваше и той се срещна с с д-р Мариана Кофинова, директор на дирекция \"Обществено здраве\" към Регионална здравна инспекция – Бургас. Каза й, че подава сигнал, за да бъдат проверени заведенията  на Валери Симеонов и заведенията на братя Диневи. Той ѝ зададе въпроса каква е точно процедурата за затваряне на заведения и законно ли е това, което прави РЗИ. Отговорът, който получи, бе, че всичко е законово и бележките, които се лепят са посочени в Наредба 36. Сидеров я попита как точно се избират заведенията, които да бъдат проверени, а отговорът беше, че това става по сигнали, като на всеки подал такъв се записват името, телефонния номер и адреса, а данните от сигналите и отговорите на всичките си въпроси щели да предоставят в писмен вид. \r\nВеселина НИКОЛОВА", "date": "2018.08.15", "title": "Волен Сидеров поиска премиерът да разгледа поведението на членове на кабинета, които тероризират бизнеса по морето (ОБЗОР)"}
{"url": "http://www.focus-news.net/news/2018/08/15/2556206/obshto-250-poludivi-zelenoglavi-patitsi-shte-badat-pusnati-v-stolichni-vodoemi-obzor.html", "text": "Общо 250 полудиви зеленоглави патици ще бъдат пуснати в столични водоеми. Първите 100 патици бяха пуснати във вторник в езерото в ж.к. „Дружба“. Инициативата е на Ловно рибарско дружество „София-запад“ и Столична община, която е предоставила патиците като дарение на Столична община.  \r\nДиректорът на Общинското предприятие „Паркове и градини“ Милена Васева заяви, че Столична община подкрепя инициативи, свързани с обогатяване на дивата природа на столицата и припомни, че миналата година за първи път общината е внесла диви зеленоглави патици в столични паркове по случай 135-годишнината на парк „Борисова градина“.  \r\nЗам.-председателят на Ловно рибарско сдружение „София-запад“ Светослав Георгиев заяви, че патиците в дружбенското езеро не са опасни за преминаващите самолети. По думите му около територията на летището има много водоеми, които са населени с този вид патица и до сега не са допринесли с нищо за нарушаване на полетите. Той допълни, че в рамките на деня патици ще бъдат пуснати в Негован и в двете езера в Суходол, а останалата част ще бъде пусната край Костинброд. Георгиев обясни, че патиците са отгледани в Ловно стопанство-Луковит, което е собственост на Националната ловна организация с цел отглеждане, доотглеждане и обогатяване на природата. Георгиев заяви, че не е проблем децата да дават храна на патиците. Той препоръча птиците да бъдат хранени с жито или царевица, но добави, че могат да им се дават и солети. \r\nЦветелин ДИМИТРОВ", "date": "2018.08.15", "title": "Общо 250 полудиви зеленоглави патици ще бъдат пуснати в столични водоеми (ОБЗОР)"}
{"url": "http://www.focus-news.net/news/2018/08/15/2556210/do-15-septemvri-shte-priklyuchat-osnovite-remonti-v-sofiya-obzor.html", "text": "До 15 септември ще приключат основите ремонти в София. Единственият голям обект, по който ще продължи да се работи и след началото на новата учебна година, ще бъде реконструкцията на ул. „Граф Игнатиев“. Това съобщиха кметът на София Йорданка Фандъкова и заместник-кметът на Столична община по направление „Транспорт и транспортни комуникации“ Евгени Крусев. Двамата инспектираха ремонтните дейности по ул. „Резбраска“ в район „Поудяне“, чийто краен срок също е до средата на следващия месец.  \r\nКметът на София Йорданка Фандъкова обясни, че ул. „Резбарска“ е изключително натоварена. „Проблемът ѝ беше с един колектор, който е спрял да функционира още през 60-те години, оставен е на самотек и улицата постоянно пропадаше. Колекторът вече е зарит и не функционира“, обясни Фандъкова и уточни, че заедно с това се прави и цялостна реконструкция на улицата и на водопровода. Общата стойност на проекта е около 1 млн. лв. Кметът на София посочи още, че е внесен и проект за възстановяване на плувния басейн „Мария Луиза“ в Борисовата градина от частния собственик на имота и предстои неговото широко обсъждане. \r\nЗам.-кметът Евгени Крусев посочи, че почти всички ремонти вървят в срок. „Вече са премахнати старите релси на кръстовището на ул. „Раковска“ и ул. „Граф Игнатиев“ и започва полагането на новия релсов път. Започна поставянето и на новите гранитни плочи на пл. „Славейков“. Очакваме до края на седмицата да приключи и ремонтът на бул. „Христофор Колумб“. След това затваряме Източната тангента от кръговото при ул. „Продан Таракчиев“ до кв. „Христо Ботев“ - там движение няма да има, ще се пропускат само колите на хората, живеещи в близост. На бул. „България“ скоро трябва да приключи фрезоването на пътната настилка и започва полагането на новата хидроизолация. А до края на тази седмица да започне и полагането на асфалт. Очакваме, ако е възможно, около 20 август да е готово платното към кв. „Бояна“ и тогава да преценим дали да започнем платното в посока центъра или то да остане за догодина. От днес е пусната и удължената тролейбусна линия номер 5 в кв. „Младост“ – вече кварталите „Младост 1“ и „Младост 2“ са свързани с тролей“, обясни Крусев. \r\n„Благодаря на хората, че са търпеливи, но не можем да злоупотребяваме с търпението им, затова правим всичко възможно до 15 септември да приключим основните ремонти“, каза още Фандъкова. \r\nЦветилена СИМЕОНОВА", "date": "2018.08.15", "title": "До 15 септември ще приключат основите ремонти в София (ОБЗОР)"}
{"url": "http://www.focus-news.net/news/2018/08/15/2556213/pregled-na-osnovnite-temi-v-ruskiya-pechat-agentsiya-fokus.html", "text": "Ще сключат ли Русия и Германия Мезебергски пакт срещу САЩ, пише руският ежедневник  “Взгляд“ \r\nАмериканският президент Доналд Тръмп скоро може да получи медал за руско-немското приятелство. Той доведе Меркел до това, да се съюзи  с Русия, за да  защитават заедно металурзите,  \"Северен поток-2\" и бизнеса с Иран от САЩ. И най-важното, се оказа, че Русия може сериозно да помогне на Меркел лично да засили нестабилните си позиции в страната. Но затова ли изведнъж покани руския президент Владимир Путин в Берлин? \r\nКремъл във вторник назова точките от срещата на върха на Русия и Германия, насрочени за събота в замъка Мезеберг близо до Берлин. \"Що се отнася до темите, това е сверяване на часовниците  по най-важните проблеми. Това, разбира се, е и международната сфера на въпроси - Украйна и Сирия. Това и ограниченията, с които много страни се сблъскват по един или друг начин и с техните последици \", се казва в изявление на говорителя на Путин Дмитрий Песков. \r\nПланира се да се обсъди изпълнението на големи търговски проекти. \"Разбира се,\" Северен поток-2 \"и други въпроси\", казва Песков, цитиран от РИА Новсти. \r\nГоворителят  на кабинета на Германия Щефен Зайберт съобщи, че президентът Владимир Путин и германският канцлер Ангела Меркел ще се срещнат в събота в правителствената резиденция - двореца Мезеберг. Между другото, последният път, когато ръководител на руската държава пребивава в този дворец, Меркел все още беше в безоблачните докримски времена, когато този пост беше зает от Дмитрий Медведев. Може би изборът на мястото също е намек за отстъпки от страна на германското правителство? \r\nАмериканската преса с любопитство и дори загриженост прие новината за неочаквана среща между Меркел и Путин. В края на краищата, разговорът между двамата лидери ще се проведе за първи път след началото на юли, когато президентът Доналд Тръмн смъмри Германия, че страната се е поставила под пълния контрол на Русия. \r\nThe New York Times вижда в тази среща някаква реакция от страна на Берлин и Москва за непредвидимите действия на ръководителя на Белия дом. По този начин, въвеждането на митата за  стомана и алуминий, както и изготвяне на нов пакет от антируски санкции принуди Путин и Меркел ако не да се съюзят, то поне да осъществяват по-тясно сътрудничество в търсене на съвместни отговори на действията на външната политика на Вашингтон. \r\nОчаква се също така лидерите на двете страни  да обсъдят проблема с бежанците, свързан със сирийската хуманитарна криза. В Германия Меркел е нападана от колегите си, че позволи на стотици хиляди мигранти да влизат свободно в Германия, така че е в нейните интереси да се постигне  споразумение, което да позволи на много бежанци да се завърнат вкъщи. \"Като се има предвид ролята на Москва в подкрепата на сирийския президент Башар Асад, участието на Русия ще е необходимо\", пише The New York Times. \r\n*** Как действията на САЩ оформят триъгълника Русия – Турция – Германия, пише руският ежедневник  “Коммерсантъ“ . \r\nСанкциите, наложени от САЩ срещу Русия и Турция, както и търговските ограничения срещу ЕС и Турция, предизвикаха политическо сближаване в триъгълника Москва-Анкара-Берлин. Във вторник в столицата на Турция, руският външен министър Сергей Лавров и колегата му от Мевлют Чавушоглу показаха разбиране по почти всички въпроси (включително и сирийския) и разкритикуваха политиката на Вашингтон, който, според тях, плаши цяла Европа. Още в края на тази седмица в Германия ще се срещнат  руският президент Владимир Путин и германският канцлер Ангела Меркел, която подкрепи  Турция, където поради конфликт с Вашингтон се срина националната валута – турската лира. През септември турският президент Реджеп Тайип Ердоган ще замине за Берлин. \r\nСергей Лавров за пети път тази година се срещна с Мевлют Чавушоглу Посещението му в Анкара беше организирано от турската страна, така че никой не се съмняваше: отношенията с Москва са достигнали истински разцвет. \r\nОще веднъж трябва да бъде отбелязано участието на Лавров в чисто вътрешното събитие на турското външно министерство - срещата на посланиците на Турция в чужбина и постоянните представители към международните организации. Такива форуми се провеждат ежегодно и от руското външно министерство, но не са поканени чужденци. В Турция това понякога се практикува, но само като знак за специално отношение. Сергей Лавров получи такава покана. Във вторник той говори с турските дипломати и след това разговаря с тях за още един час при закрити врати. \r\nНа фона на неотдавнашните кавги и търговската война  между Вашингтон и Анкара, съюзници от НАТО, подобен реверанс към Русия не изглежда случаен. \"Това е още едно потвърждение за високото ниво на отношенията между Анкара и Москва\", руският посланик в Турция Алексей Ерхов не скри удовлетворението си в разговор с Коммерсантъ. \r\nСергей Лавров също оцени жестовете на партньорите: \"Това е ясен пример за високо ниво на взаимно доверие, отношенията ни се развиват по нарастваща траектория\". Със специални благодарности на руския министър Анкара бе отличена, че не се присъедини към санкциите срещу Москва. \r\nОсвен Сирия, и двамата министри обърнаха голямо внимание на Съединените щати, които обидиха със санкциите си както  Москва, така и  Анкара. Позициите  на дипломатите по този въпрос бяха сходни. \r\nИзданието добавя, че тази събота, 18 август, Германия ще бъде домакин на среща между Ангела Меркел и руския президент Владимир Путин. Както прессекретарят на президента Дмитрий Песков заяви „става дума за сверяване на часовниците по най-важните проблеми в международната сфера – Сирия и Украйна, както и ограниченията, наложени от САЩ на различни страни и последствията от тези ограничения \" Ще бъде обсъден и \"Северен поток-2\" - проект за изграждане на газопровод, който многократно е критикуван от американските власти. \r\nВладимир Путин и Ангела Меркел скоро ще видят отново. Четиристранна среща е насрочена за 7 септември в Истанбул. Съобщено е, че президентите на Русия, Турция, Франция, както и германският канцлер ще обсъдят ситуацията в Сирия. Но е малко вероятно дискусиите да бъдат ограничени само до тази тема. \r\nПрофесор Антон Федяшин от Американския университет във Вашингтон отбелязва, че \"съвместната съпротива срещу американската политика от страна на Русия, Германия и Турция, и Китай, може да донесе икономически и дипломатически дивиденти на всяка от тези страни\". Но не е изключено, добавя експертът, \"в резултат на това, краткосрочният успех да доведе до по-остра конфронтация\" със Съединените щати, където вътрешната политическа борба ще се изостри  с наближаването на междинните избори през ноември за Конгреса. \r\n*** Починал е известният руски писател и драматург Едуард Успенски, пише руският ежедневник  “Известия“ . \r\nНа 80-годишна възраст в Москва е починал авторът на детските книги „Крокодилът Гена и неговите приятели“,  както и детските пиеси „Чебурашка и неговите приятели“ и „Отпускът на крокодила Гена“. \r\nУспенски е починал в дома си в село Пучково в Подмосковието. В последните години писателят се е борил с тежко заболяване. \r\n*** Конвоите в Азовско море могат да станат бойни, пише руският ежедневник  “Независимая газета“ . \r\nВ Азовско море е неспокойно, а украинските рибари предпочитат да не рискуват: по-добре е да останат без улов, отколкото да бъдат задържани от руските граничари. Разбира се, те ще бъдат освободени, но уловената риба ще изгние. Както и в руският кораб \"Норд\", задържан през март от украинската гранична служба близо до Бердянск. 10 членове на екипажа все още остават в Украйна. След този инцидент Азовско море стана бурно. На 11 април украинският главен прокурор Юрий Луценко обяви за арестуването на друг руски кораб - \"Транс сейф\", който извлича пясък за изграждането на кримския мост. И вчера в Херсон съдът реши съдбата на танкера \"Механик Погодин\", който акостира в местното пристанище и там бе задържан. За разлика от „Норд“, екипажът на танкера получи разрешение да напусне кораба, но претенциите остават при корабособственика, който е в списъка със санкции на Украйна. Но това е видимата част от историята. Всъщност задържането на \"Механик Погодин\" е реакцията на Киев на проверките от руските граничари на украински кораби, които, според украинските политици, блокират Азовско море. За да премахне блокадата, Украйна обмисля различни сценарии, включително и силови, заяви Георгий Тука, заместник-министър на временните окупирани територии и вътрешно разселени лица, в интервю за украинското издание „Апостроф“. \r\n\"Има определени сценарии за това как да се подобри ситуацията. Разбира се, не самостоятелно, а с помощта на нашите съюзници и партньори. Такива възможности съществуват - увери Тука. По това време един американски военен кораб влиза в Черно море. В небето над Азовско море кръжат украински хеликоптери и самолети, които според военните започнаха да тренират за удари по цели във водата. Положението в Азовско море започва да прилича на театър на военни операции. В тази бойна картина органично се вписва решението на Киев да съпровожда търговски и риболовни кораби с военни конвои. За тази цел в Украинския военноморски флот се създава специална група кораби. Ръководителят на Съвета за национална сигурност и отбрана на Украйна Олександър Турчинов обясни тези мерки със \"заплаха от морето\": \"Виждаме опитите на Руската федерация действително да започне военната и икономическа блокада на азовското крайбрежие на нашата страна\". \r\nВ тази ситуация танкерът „Михаил Погодин“ изпълнява ролята на жива стръв, на която според идеята на Киев трябва да реагира Москва. Не се наложи да се изчаква дълго. Държавната дума и Съветът на федерацията заплашиха Украйна с адекватен отговор. Дори бяха направени предложения за закриване на всички руски пристанища за украинските  и пътя им към дома. Това само усложнява ситуацията. Но да се направи нещо е необходимо, иначе \"играта\" в морската битка може да се превърне в истинска война. Въпреки че дори украинският заместник-министър Георгий Тука, който обяви необходимостта от подкрепа на съюзниците в конфронтацията с Русия, заяви, че ситуацията в Азовско море не може да бъде решена с военни средства - процесът може да стане необратим. \"Дипломатически? Не съществува незабавно решение, но е необходимо да се работи в тази посока \", каза Тука. \r\nБихме искал нашето правителство да работи в тази посока, пише изданието. Защото всеки разбира: няма друг път, освен преговорите. Дори и другата страна да не се явява. Но за да се намерят възможни начини има специалисти - посланиците на Руската федерация. Но в Киев тя не съществува - украинската страна не издаде агреман на новия посланик на Руската федерация. Руският президент има специален представител за развитието на търговските и икономически отношения с Украйна. Бих искал той да търси и начини за мирно уреждане на положението в Азовско и Черно море, както и съдбата на моряците  от \"Норд\", които въпреки всичко остават граждани на Руската федерация.", "date": "2018.08.15", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/08/15/2556215/bencho-benchev-poluchi-dve-obvineniya-parichna-garantsiya-ot-50-000-lv-i-zabrana-da-napuska-stranata-obzor.html", "text": "Окръжната прокуратура повдигна две обвинения на зам.-председателя на общинския съвет в Бургас Бенчо Бенчев. Едното е за лично укривателство на издирвания от Интерпол Димитър Желязков-Очите в Истанбул, за което законът предвижда „лишаване от свобода“ до 5 години. Според обвинението в периода от 2 до 4 август т.г. в Република Гърция и Република Турция обвиняемият Бенчев е спомогнал на Димитър Желязков да избегне и да бъде осуетено спрямо него наказателно преследване, като го е транспортирал от Солун до Истанбул, както и му е предоставил стая в хотел, без да се е споразумял с Желязков, преди да е извършил това престъпление. Във връзка с това обвинение адвокатът на Бенчев Ивайло Найденов заяви, че по никакъв начин той не е извършил деянието - публично укривателство и според него ще излязат с един достоен акт до прекратяване на досъдебното производство. Найденов добави още, че се надява, че ще бъдат събрани всички възможни доказателства, за да се изчисти името на Бенчев. На въпроса дали ще може да докаже, че срещата на Бенчев с Димитър Желязков е нелепа случайност, той отговори, че това не означава, че е извършено престъпление. Според него, ако делото влезе в съда, ще се съберат достатъчно доказателства и ще се потвърдят думите му, че няма извършено престъпление от страна на зам.-председателя на общинския съвет в Бургас. \r\nВторото повдигнато обвинение на Бенчев е за държане на боеприпаси, осъществено на 5 август в дома му. Според административния ръководител на Окръжна прокуратура – Бургас Георги Чинев предмет на обвинението са 57 броя бойни патрони, калибър 7.62 по 39 мм, за които е установено, че са държани без надлежно разрешение. Георги Чинев добави, че за това обвинение законът предвижда мярка „лишаване от свобода“ за време от 2 до 8 години \r\nПо думите на адвоката на Бенчо Бенчев няма доказателства за обвинението по чл. 339 от НК -  държане на боеприпаси без разрешение. Най-малкото Бенчев е имал законно притежавано оръжие. Боеприпасите, за които се твърди са били двете оръжия, които имал и според него е нямало извършено престъпление. Найденов каза още, че по всяка вероятност Прокуратурата е преценила, че трябва да повдигне това обвинение, за да може да наложи и забрана за напускане на страната. Според защитата Бенчев не е опасен и Прокуратурата няма от какво да се притеснява. Той добави още, че обвиняемият не е нямал никакво намерение да се укрива и дори счита, че тази мярка е наложителна и задължителна.  \r\nБенчо Бенчев е с наложена мярка за неотклонение „парична гаранция“ в размер от 50 000 лв., която е съобразена с имущественото му положение. Обвиняемият трябва да внесе гаранцията до 15 дни. Забраната да напуска пределите на страната без разрешение от съблюдаващите прокурори по закон може да бъде атакувана пред съда в 3-дневен срок. \r\n Деница ДИМИТРОВА", "date": "2018.08.15", "title": "Бенчо Бенчев получи две обвинения, парична гаранция от 50 000 лв. и забрана да напуска страната (ОБЗОР)"}
{"url": "http://www.focus-news.net/news/2018/08/15/2556214/daily-express-rusiya-e-byasna-sled-kato-donald-tramp-prekratyava-poletite-po-sporazumenieto-za-otkrito-nebe.html", "text": "Русия е бясна след като Доналд Тръмп прекратява полетите по споразумението за „Открито небе“ , пише британският вестник  Daily Express . \r\nАмериканският президент прекрати финансирането от САЩ за Договора „Открито небе“, споразумение между 34 държави, което им позволява да летят с невъоръжени самолети за наблюдение над всяка друга територия. \r\nНамерението на програмата, с което Обединеното кралство се е ангажирало, е да даде възможност на страните да наблюдават взаимно военните обекти, за да възпират военни начинания на другата страна. \r\nВладимир Джабаров, заместник-председател на Комисията по външна политика на Съвета на Руската федерация, каза пред \"Москва Таймс\": \"Това е опит да се скрие всичко, което американците подготвят в хода на новата надпревара във въоръжаването\". \r\nРуският заместник-външен министър Сергей Рибаков заяви пред държавна информационна агенция, че правителството му изразява съжаление относно решението на САЩ. \r\nСАЩ вече обвиниха Русия в нарушаване на договора, като ограничава надзорните полети над Калининград - руски анклав, разположен между Полша и Литва. \r\nИма многобройни съобщения за натрупване на руски военни сили в Калининград, като някои сателитни изображения предполагат развитието на ядрени съоръжения. \r\nНаблюдателни полети с невъоръжени самолети са понастоящем рутинни между САЩ, Русия и други страни, подписали договора. \r\nСпоред Пентагона руснаците са извършили над 165 мисии над САЩ след влизането в сила на споразумението. \r\nПрез август 2017 г. имаше спор за руски разузнавателен полет, който пътуваше над Вашингтон и военновъздушната база на САЩ в Охайо. \r\nДържавният департамент на САЩ преди това е описал \"Открито небе\" като \"предназначен да подобри взаимното разбирателство и увереност, като даде на всички участници, включително и по-малките страни, пряка роля за събирането на информация чрез въздушни наблюдения на военните сили\".  Юлиян Марков", "date": "2018.08.15", "title": "Daily Express: Русия е бясна след като Доналд Тръмп прекратява полетите по споразумението за „Открито небе“"}
{"url": "http://www.focus-news.net/news/2018/08/15/2556209/the-times-sanktsiite-na-donald-tramp-sreshtu-iran-se-nuzhdayat-ot-podkrepa.html", "text": "Санкциите на Доналд Тръмп срещу Иран се нуждаят от подкрепа, пише анализаторът на вестник  The Times  Роджър Бойс. \r\nKакво би направил  Йосиф Сталин и тромавите му пръсти в социалната мрежа „Туитър“? Или параноичният угандийски тиранин Иди Амин? Питам само, защото аятолах Али Хаменей, върховният лидер на Иран и главен кукловод, току-що е изразил мнението си с главни букви подобно на Доналд Тръмп: „НЯМА ДА ИМА ВОЙНА, НИТО ЩЕ ПРЕГОВАРЯМЕ СЪС САЩ“. \r\nТъй като аятолахът може да претендира за лоялността на 120 000 членове на Корпуса на Ислямската революционна гвардия и тяхната огромна икономическа империя, написаното е ясно  изявление за позицията на хардлайнерите  в Иран. Тоест, в голяма степен мисията им е да разрушат Близкия изток. Изглежда, че приема една основна реалност: Иран не може да спечели никаква пряка война със САЩ и затова не търси такава война. \r\nНа второ място, докато аятолахът може тайно да позволи някаква комуникация с Америка,от думите му става ясно, че няма да има преговори. Санкциите, предназначени да върнат Иран обратно на масата за преработване на ядрената сделка, няма да сработят. И човекът, който залагаше на сделката, осигурявайки богатство и влияние на Иран, президентът Хасан Роухани, изглежда се приближава към края на пътя, лишен от власт. Революционните стражи са във възход. \r\nТова не означава, че Западът трябва да се откаже от усилията да накара режима да се откаже от всички неща, които ни притесняват: спонсорството му за тероризма, хватката  му върху ливанското правителство, начина, по който той използва своето присъствие в Сирия, за да заплаши Израел, ядрените  амбиции. Всички те са дълбоко дестабилизиращи и всички са в ръцете на революционната гвардия. \r\nНалагането на вторият кръг санкции от президента Тръмп - забрана за износ на петрол, който се очаква през ноември - изразява това недоволство. Великобритания трябва да подкрепи хода на САЩ, вместо да се придържа към европейската идея, че слабата ядрена сделка е уникална конструкция, която трябва да бъде спасена на всяка цена. По-специално, германците се присъединяват към философията, изпитана с комунистическите държави по време на Студената война: Wandel durch Handel, промяна чрез търговията. Изпълнението на този ред в сегашната геополитическа структура обаче просто поставя Берлин и други европейски поддръжници на Иранската сделка от същата страна като Китай и Русия. Това означава, преследването на търговско предимство за сметка на по-широките интереси на западния съюз. \r\nЕвропейски дипломат, раздразнен от моята подкрепа за интелигентни санкции, ми казва, че Иран трябва да се третира като нормална, обикновена сила, която може да бъде модернизирана в страна, приличаща на нашата, и по този начин да ограничи своите авантюристични начинания в чужбина. Тръмп може наистина да е готов да подложи тази теза на изпитание, като за кратко се срещне с Роухани по време на Общото събрание на ООН следващия месец, но шансовете за отстъпки от иранците са почти нулеви. \r\nСанкциите ще трябва да продължат, защото, противно на мнението на приятеля ми дипломат, няма нищо нормално в начина, по който Иран се управлява. Революционната гвардия функционира като мафия, цинична и самообогатяваща се и, защото отговаря на техния бизнес модел, анти-модерна. Политиката на западните санкции трябва да вземе предвид това мафиотско-държавно измерение; финансовата война се играе по правила, която я различава от тези, които понастоящем са насочени към руския елит или абсолютната власт на Ким Чен-ун. \r\nЗападът трябва да е реалистичен за това какво да очаква от изстискване на иранската икономика: освен на реторично ниво, няма да промени условията на вътрешната борба за власт. Това е извън нашето влияние. Всъщност Революционната гвардия спечели от по-ранните кръгове от санкции. Един от многобройните им бизнес интереси е в строителния сектор, който, ако се вземат предвид подизпълнителите, има над един милион иранци. Революционните стражи са много щастливи да изключат чуждестранната конкуренция, да се променят правилата за приватизация, така че техните собствени добре свързани бизнесмени да могат да съберат печалба. \r\nЗа да сработят санкциите, главната им цел трябва да е ясна: за да бъдат премахнати ограниченията, режимът трябва да се откаже от идеята си да построи шиитски коридор към Средиземно море и да спре да финансира подчинени армии. Но санкциите не трябва да се използват за сваляне на режима. Ние няма да поискаме края на теократичното управление или да кажем, че доставката на западни автомобилни части зависи от създаването на независима съдебна система, колкото и да можем да я желаем. Това следва да бъде извън рамките на санкциите; те в идеалния случай са остър инструмент за сдържане на злокобното иранско поведение в чужбина. \r\nНякои ще наричат това брутално: трябва ли да престанем да се грижим за активисти от гражданското общество и затворени блогъри? И какви са доказателствата, че Иран ще се откаже от чуждестранните си операции в замяна, че е останал относително необезпокояван у дома? Не би ли приключил с ядрената сделка, бързайки да направи атомна бомба? На което бих казал: има нужда от повече реализъм в работата с Иран. Не залагайте на реформаторите; разчитайте по-скоро на прагматизма на онези, които искат да останат на власт и да запазят привилегиите си. Революционните стражи не са в по-голямата си част самоубийствени фанатици - те са версии на Тони Сопрано и какво би направил с ядрена бомба? \r\nПромяната на поведението на Иран в международен план в крайна сметка ще създаде условия за промяна на режима у дома. Гвардията, корумпираното сърце на  духовенството, ще се хванат за гушите едни-други. Те ще се окажат следа в хилядолетната  персийската история, помнени само заради насилието и алчността им.  Юлиян Марков", "date": "2018.08.15", "title": "The Times: Санкциите на Доналд Тръмп срещу Иран се нуждаят от подкрепа"}
{"url": "http://www.focus-news.net/news/2018/08/15/2556212/the-independent-politsiyata-e-obiskirala-tri-adresa-sled-teroristichniya-akt-ot-vtornik.html", "text": "Полицията е обискирала три адреса след терористичния акт от вторник, пише британският вестник  The Indeendent . \r\nНападателят е шофирал повече от осем часа около Лондон преди да се удари нарочно в загражденията на парламента, ранявайки няколко души, никой от тях сериозно. Проверени са два адреса в Бирмингам и един в Нотингам. Задържаният е британски гражданин от чуждестранен произход и за сега отказва да сътрудничи на властите. \r\nАрестуваният е бил наблюдаван от полицията според Роджър Годстиф – депутат от Лейбъристката партия от чийто район е извършителя.според лондонската полиция обаче извършителят не е следен от тайните служби или контратерористичните полицейски сили. \r\nСпоред премиера Тереза Мей има сериозен риск от нови терористични атентати и тя призовава обществото да остане нащрек.  Юлиян Марков", "date": "2018.08.15", "title": "The Independent: Полицията е обискирала три адреса след терористичния акт от вторник"}
{"url": "http://www.focus-news.net/news/2018/08/15/2556204/kommersanta-kak-deystviyata-na-sasht-oformyat-triagalnika-rusiya-turtsiya-germaniya.html", "text": "Как действията на САЩ оформят триъгълника Русия – Турция – Германия, пише руският ежедневник  “Коммерсантъ“ . \r\nСанкциите, наложени от САЩ срещу Русия и Турция, както и търговските ограничения срещу ЕС и Турция, предизвикаха политическо сближаване в триъгълника Москва-Анкара-Берлин. Във вторник в столицата на Турция, руският външен министър Сергей Лавров и колегата му от Мевлют Чавушоглу показаха разбиране по почти всички въпроси (включително и сирийския) и разкритикуваха политиката на Вашингтон, който, според тях, плаши цяла Европа. Още в края на тази седмица в Германия ще се срещнат  руският президент Владимир Путин и германският канцлер Ангела Меркел, която подкрепи  Турция, където поради конфликт с Вашингтон се срина националната валута – турската лира. През септември турският президент Реджеп Тайип Ердоган ще замине за Берлин. \r\nСергей Лавров за пети път тази година се срещна с Мевлют Чавушоглу Посещението му в Анкара беше организирано от турската страна, така че никой не се съмняваше: отношенията с Москва са достигнали истински разцвет. \r\nОще веднъж трябва да бъде отбелязано участието на Лавров в чисто вътрешното събитие на турското външно министерство - срещата на посланиците на Турция в чужбина и постоянните представители към международните организации. Такива форуми се провеждат ежегодно и от руското външно министерство, но не са поканени чужденци. В Турция това понякога се практикува, но само като знак за специално отношение. Сергей Лавров получи такава покана. Във вторник той говори с турските дипломати и след това разговаря с тях за още един час при закрити врати. \r\nНа фона на неотдавнашните кавги и търговската война  между Вашингтон и Анкара, съюзници от НАТО, подобен реверанс към Русия не изглежда случаен. \"Това е още едно потвърждение за високото ниво на отношенията между Анкара и Москва\", руският посланик в Турция Алексей Ерхов не скри удовлетворението си в разговор с Коммерсантъ. \r\nСергей Лавров също оцени жестовете на партньорите: \"Това е ясен пример за високо ниво на взаимно доверие, отношенията ни се развиват по нарастваща траектория\". Със специални благодарности на руския министър Анкара бе отличена, че не се присъедини към санкциите срещу Москва. \r\nОсвен Сирия, и двамата министри обърнаха голямо внимание на Съединените щати, които обидиха със санкциите си както  Москва, така и  Анкара. Позициите  на дипломатите по този въпрос бяха сходни. \r\nИзданието добавя, че тази събота, 18 август, Германия ще бъде домакин на среща между Ангела Меркел и руския президент Владимир Путин. Както прессекретарят на президента Дмитрий Песков заяви „става дума за сверяване на часовниците по най-важните проблеми в международната сфера – Сирия и Украйна, както и ограниченията, наложени от САЩ на различни страни и последствията от тези ограничения \" Ще бъде обсъден и \"Северен поток-2\" - проект за изграждане на газопровод, който многократно е критикуван от американските власти. \r\nВладимир Путин и Ангела Меркел скоро ще видят отново. Четиристранна среща е насрочена за 7 септември в Истанбул. Съобщено е, че президентите на Русия, Турция, Франция, както и германският канцлер ще обсъдят ситуацията в Сирия. Но е малко вероятно дискусиите да бъдат ограничени само до тази тема. \r\nПрофесор Антон Федяшин от Американския университет във Вашингтон отбелязва, че \"съвместната съпротива срещу американската политика от страна на Русия, Германия и Турция, и Китай, може да донесе икономически и дипломатически дивиденти на всяка от тези страни\". Но не е изключено, добавя експертът, \"в резултат на това, краткосрочният успех да доведе до по-остра конфронтация\" със Съединените щати, където вътрешната политическа борба ще се изостри  с наближаването на междинните избори през ноември за Конгреса.  Юлиян Марков", "date": "2018.08.15", "title": "„Коммерсантъ“: Как действията на САЩ оформят триъгълника Русия – Турция – Германия"}
{"url": "http://www.focus-news.net/news/2018/08/15/2556216/pregled-na-osnovnite-temi-v-britanskiya-pechat-agentsiya-fokus.html", "text": "Санкциите на Доналд Тръмп срещу Иран се нуждаят от подкрепа, пише анализаторът на вестник  The Times  Роджър Бойс. \r\nKакво би направил  Йосиф Сталин и тромавите му пръсти в социалната мрежа „Туитър“? Или параноичният угандийски тиранин Иди Амин? Питам само, защото аятолах Али Хаменей, върховният лидер на Иран и главен кукловод, току-що е изразил мнението си с главни букви подобно на Доналд Тръмп: „НЯМА ДА ИМА ВОЙНА, НИТО ЩЕ ПРЕГОВАРЯМЕ СЪС САЩ“. \r\nТъй като аятолахът може да претендира за лоялността на 120 000 членове на Корпуса на Ислямската революционна гвардия и тяхната огромна икономическа империя, написаното е ясно  изявление за позицията на хардлайнерите  в Иран. Тоест, в голяма степен мисията им е да разрушат Близкия изток. Изглежда, че приема една основна реалност: Иран не може да спечели никаква пряка война със САЩ и затова не търси такава война. \r\nНа второ място, докато аятолахът може тайно да позволи някаква комуникация с Америка,от думите му става ясно, че няма да има преговори. Санкциите, предназначени да върнат Иран обратно на масата за преработване на ядрената сделка, няма да сработят. И човекът, който залагаше на сделката, осигурявайки богатство и влияние на Иран, президентът Хасан Роухани, изглежда се приближава към края на пътя, лишен от власт. Революционните стражи са във възход. \r\nТова не означава, че Западът трябва да се откаже от усилията да накара режима да се откаже от всички неща, които ни притесняват: спонсорството му за тероризма, хватката  му върху ливанското правителство, начина, по който той използва своето присъствие в Сирия, за да заплаши Израел, ядрените  амбиции. Всички те са дълбоко дестабилизиращи и всички са в ръцете на революционната гвардия. \r\nНалагането на вторият кръг санкции от президента Тръмп - забрана за износ на петрол, който се очаква през ноември - изразява това недоволство. Великобритания трябва да подкрепи хода на САЩ, вместо да се придържа към европейската идея, че слабата ядрена сделка е уникална конструкция, която трябва да бъде спасена на всяка цена. По-специално, германците се присъединяват към философията, изпитана с комунистическите държави по време на Студената война: Wandel durch Handel, промяна чрез търговията. Изпълнението на този ред в сегашната геополитическа структура обаче просто поставя Берлин и други европейски поддръжници на Иранската сделка от същата страна като Китай и Русия. Това означава, преследването на търговско предимство за сметка на по-широките интереси на западния съюз. \r\nЕвропейски дипломат, раздразнен от моята подкрепа за интелигентни санкции, ми казва, че Иран трябва да се третира като нормална, обикновена сила, която може да бъде модернизирана в страна, приличаща на нашата, и по този начин да ограничи своите авантюристични начинания в чужбина. Тръмп може наистина да е готов да подложи тази теза на изпитание, като за кратко се срещне с Роухани по време на Общото събрание на ООН следващия месец, но шансовете за отстъпки от иранците са почти нулеви. \r\nСанкциите ще трябва да продължат, защото, противно на мнението на приятеля ми дипломат, няма нищо нормално в начина, по който Иран се управлява. Революционната гвардия функционира като мафия, цинична и самообогатяваща се и, защото отговаря на техния бизнес модел, анти-модерна. Политиката на западните санкции трябва да вземе предвид това мафиотско-държавно измерение; финансовата война се играе по правила, която я различава от тези, които понастоящем са насочени към руския елит или абсолютната власт на Ким Чен-ун. \r\nЗападът трябва да е реалистичен за това какво да очаква от изстискване на иранската икономика: освен на реторично ниво, няма да промени условията на вътрешната борба за власт. Това е извън нашето влияние. Всъщност Революционната гвардия спечели от по-ранните кръгове от санкции. Един от многобройните им бизнес интереси е в строителния сектор, който, ако се вземат предвид подизпълнителите, има над един милион иранци. Революционните стражи са много щастливи да изключат чуждестранната конкуренция, да се променят правилата за приватизация, така че техните собствени добре свързани бизнесмени да могат да съберат печалба. \r\nЗа да сработят санкциите, главната им цел трябва да е ясна: за да бъдат премахнати ограниченията, режимът трябва да се откаже от идеята си да построи шиитски коридор към Средиземно море и да спре да финансира подчинени армии. Но санкциите не трябва да се използват за сваляне на режима. Ние няма да поискаме края на теократичното управление или да кажем, че доставката на западни автомобилни части зависи от създаването на независима съдебна система, колкото и да можем да я желаем. Това следва да бъде извън рамките на санкциите; те в идеалния случай са остър инструмент за сдържане на злокобното иранско поведение в чужбина. \r\nНякои ще наричат това брутално: трябва ли да престанем да се грижим за активисти от гражданското общество и затворени блогъри? И какви са доказателствата, че Иран ще се откаже от чуждестранните си операции в замяна, че е останал относително необезпокояван у дома? Не би ли приключил с ядрената сделка, бързайки да направи атомна бомба? На което бих казал: има нужда от повече реализъм в работата с Иран. Не залагайте на реформаторите; разчитайте по-скоро на прагматизма на онези, които искат да останат на власт и да запазят привилегиите си. Революционните стражи не са в по-голямата си част самоубийствени фанатици - те са версии на Тони Сопрано и какво би направил с ядрена бомба? \r\nПромяната на поведението на Иран в международен план в крайна сметка ще създаде условия за промяна на режима у дома. Гвардията, корумпираното сърце на  духовенството, ще се хванат за гушите едни-други. Те ще се окажат следа в хилядолетната  персийската история, помнени само заради насилието и алчността им. \r\n*** Брекзит ще съсипе живота на британците в ЕС, пише Джейн Голдинг – лидер на сдружение на британци, работещи и живеещи в Европейския съюз на страниците на британския вестник  The Guardian . Предаваме статията без редакторска намеса. \r\nСъздадохме организацията, за да помогнем за защитата на всички граждани на Великобритания, които живеят и работят в друга страна от Европейския съюз. Близо 80% от нас са в трудоспособна възраст или по-млади. Брекзит заплашва прехраната и живота, който сме изградили със семействата си в други страни. \r\nИ все пак, повече от 60% от нас не са гласували на референдума. \r\nНашите права не получават големи заглавия, въпреки че това включва живота на реалните хора, а не непроследими спорове за  границите и търговията. Изданията -привърженици на Брекзит и политиците не проявяват интерес, защото не отговаряме на дневния ред, въпреки че не могат да кажат това открито, защото се твърди, че това е причината, поради която правата на гражданите на ЕС в Обединеното кралство все още не са гарантирани. Нашите искания за среща с Тереза Мей или с министъра, отговарящ за Брекзит остават без отговор за сега, въпреки че Мишел Барние ни е приемал два пъти. \r\nПрез цялото време ние се опитахме да останем неутрални, търпеливи и да имаме чувство за перспектива. Но сега, изправени пред перспективата да станем част от лоша сделка или изобщо да не се сключи сделка, вече не можем да останем безучастни. \r\nНека се върнем към отправната точка за всичко това. Беше ни обещано, че животът ни ще продължи точно както е нормално след Брекзит, първо с гласуването след това от Тереза Мей и Мишел Барние. Това е особено важно, защото, ако са изключил от гласуването самите хора, чийто живот е свързан с резултата от това гласуване, тогава имат допълнителен специален дълг да се борят за правата им най-енергично. \r\nДори ако има сделка, не можем да кажем, че сме били приоритет в преговорите, особено защото Май не се е борила за нашето продължаващо право на свободно движение, на което много от нас разчитаме да осигурим на нашите семейства. Нейната позиция в преговорите от самото начало даде приоритет на намаляването на правата на гражданите на ЕС в Обединеното кралство, вместо да защитават нашите. Така че нашите права ще бъдат защитени само в страната, в която живеем сега - и дори тогава не всички. Това поставя живота ни в риск. Ако сте собственик на малък бизнес като Хелън, британски доставчик на храна, който живее във Франция, но натрупва половината от доходите си другаде, няма да можете да вземете резервации в други държави от ЕС в кратък срок или най-вероятно, почти сигурно ще се нуждаете от документи и, както всички знаем, бюрокрацията отнема време, а клиентите не обичат да чакат. \r\nВ сценария при  липса на сделка британците на континента ще бъдат хвърлени в хаос, тъй като те ще загубят сегашния си правен статут. Можем само да се надяваме, че ще бъде направена спешна сделка за запазване на нашия статут - или да ни дадете такъв, който не е просто по подразбиране да бъдеш гражданин на трета страна, което няма нищо общо със сегашния ни статут. \r\nАко смятате, че “всички ще загубят правата си, престанете да се оплаквате“, помислете за това: нашето лично положение е също така политически лакмус за бъдещите сделки, за които Великобритания е готова да се бори от името на своите граждани. И ако това е така, нещата не изглеждат добре за британците в самото Обединеното кралство, особено тези, които се надяват, че след Брекзит ще има повече контрол и по-добро качество на живот.  \r\nКато деца на европейския проект, които усещат ефекта от първа ръка и знаят какво ще загубят бъдещите поколения в Обединеното кралство – казваме “Стига!“. Нямаме друг избор освен да приемем, че единственото решение за защита на нашия живот и препитание (и тези на гражданите на ЕС в Обединеното кралство), както и на всички британци във Великобритания, е да останем в ЕС. \r\nЕто защо подкрепяме втори референдум и настояваме правителството да изпълни ангажиментите си от 2015 г. и 2017 г., за да имаме думата. Ако искате да накарате хората отново да кандидатстват, за да живеят живота, който са изградили чрез собствените си ръце  (при значително по-лоши условия, отколкото до сега), тогава вие им дължите гласуване. Не става въпрос за съчувствие или специално отношение, а за право на контрол над собствения си живот. \r\n*** Полицията е обискирала три адреса след терористичния акт от вторник, пише британският вестник  The Indeendent . \r\nНападателят е шофирал повече от осем часа около Лондон преди да се удари нарочно в загражденията на парламента, ранявайки няколко души, никой от тях сериозно. Проверени са два адреса в Бирмингам и един в Нотингам. Задържаният е британски гражданин от чуждестранен произход и за сега отказва да сътрудничи на властите. \r\nАрестуваният е бил наблюдаван от полицията според Роджър Годстиф – депутат от Лейбъристката партия от чийто район е извършителя.според лондонската полиция обаче извършителят не е следен от тайните служби или контратерористичните полицейски сили. \r\nСпоред премиера Тереза Мей има сериозен риск от нови терористични атентати и тя призовава обществото да остане нащрек. \r\n*** Русия е бясна след като Доналд Тръмп прекратява полетите по споразумението за „Открито небе“ , пише британският вестник  Daily Express . \r\nАмериканският президент прекрати финансирането от САЩ за Договора „Открито небе“, споразумение между 34 държави, което им позволява да летят с невъоръжени самолети за наблюдение над всяка друга територия. \r\nНамерението на програмата, с което Обединеното кралство се е ангажирало, е да даде възможност на страните да наблюдават взаимно военните обекти, за да възпират военни начинания на другата страна. \r\nВладимир Джабаров, заместник-председател на Комисията по външна политика на Съвета на Руската федерация, каза пред \"Москва Таймс\": \"Това е опит да се скрие всичко, което американците подготвят в хода на новата надпревара във въоръжаването\". \r\nРуският заместник-външен министър Сергей Рибаков заяви пред държавна информационна агенция, че правителството му изразява съжаление относно решението на САЩ. \r\nСАЩ вече обвиниха Русия в нарушаване на договора, като ограничава надзорните полети над Калининград - руски анклав, разположен между Полша и Литва. \r\nИма многобройни съобщения за натрупване на руски военни сили в Калининград, като някои сателитни изображения предполагат развитието на ядрени съоръжения. \r\nНаблюдателни полети с невъоръжени самолети са понастоящем рутинни между САЩ, Русия и други страни, подписали договора. \r\nСпоред Пентагона руснаците са извършили над 165 мисии над САЩ след влизането в сила на споразумението. \r\nПрез август 2017 г. имаше спор за руски разузнавателен полет, който премина над Вашингтон и военновъздушната база на САЩ в Охайо. \r\nДържавният департамент на САЩ преди това е описал \"Открито небе\" като \"предназначен да подобри взаимното разбирателство и увереност, като даде на всички участници, включително и по-малките страни, пряка роля за събирането на информация чрез въздушни наблюдения на военните сили\".", "date": "2018.08.15", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/15/2556220/pregled-na-mezhdunarodnite-novini-do-6-chasa-agentsiya-fokus.html", "text": "Мъжът, заподозрян за терористическата атака в Лондон във вторник е британски гражданин, роден в друга страна, пише  американското издание The Hill , като се позовава на информация от местните власти. \r\n„Той е британски гражданин“, заяви министърът по сигурността на Великобритания Бен Уолъс пред BBC. „Той е роден в друга държава“. \r\nЗаподозреният се заби с колата си в пешеходци и колоездачи в близост до парламента в Лондон, ранявайки трима души. Инцидентът се смята за тероризъм, но полицията все още не е изяснила причината, отбелязва The Hill. \r\n*** Турски съд реши във вторник освобождаването на двама гръцки военнослужещи, задържани от март, за навлизане в Турция на границата с Гърция, предава гръцката държавна агенция  ANA-MPA . \r\nСъдът от Одрин не е наложил ограничителни мерки за пътуване на двамата мъже, което означава, че им се разрешава да се завърнат в Гърция. Очаква се да се върнат в сряда. \r\nНа заседанието в съда сутринта двамата гръцки офицери и техните адвокати поискаха незабавното им освобождаване на основание, че разследването на цифровите устройства, държани от двамата мъже, не даде никакви доказателства за шпионаж. \r\n*** Министърът на отбраната на Гърция Панос Каменос е поканил турския си колега Хулиси Акар в Атина, предава  TACC . \r\nМинистър на отбраната на Гърция Панос Каменос изрази на удовлетвореността си турския министър на отбраната Хулиси Акар от  освобождаването от затвора на двамата гръцки граничари и го покани да посети Атина. Това се съобщава в сряда от Министерството на отбраната на Гърция. \r\nПо-късно , посрещайки двамата военнослужещи на международното летище в Солун, Панос Каменос също така отбеляза, че Гърция и Турция могат да живеят мирно и да  градят бъдещето си, като същевременно зачитат международното право и международните споразумения. \r\nРъководителят на министерството на отбраната заяви, че гръцкият народ, наблюдаващ с особена  емоция съдбата на двамата гръцки войници, които са били в турския затвор, демонстрира единство и патриотизъм. \"От името на министър-председателя и правителството, както и от името на гръцкия народ, посрещаме нашите двама войници у дома и се надявам освобождаването им на този важен ден да означава нов  ден за гръцко-турските отношения\", каза министърът. \"Можем да живеем заедно и да живеем мирно в полза на нашите два народа\". Ние можем да живеем, като изградим бъдещето на нашите държави, като зачитаме международното право и международните споразумения \". \r\nНа свой ред първият заместник-външен министър Йоргос Карглугълос каза, че е изразил на двамата гръцки войници от името на Министерството на външните работи радостта, която всички гърци изпитват във връзка с освобождаването им. По отношение на отношенията с Турция заместник-министърът на външните работи подчерта, че в гръцко-турските отношения вече е настъпила нова фаза. \"Има нови перспективи за добро сътрудничество и добро съседство, ще се опитаме да ги използваме, както успяхме  да го направи този път\", подчерта той. \r\n*** Гръцкият президент Прокопис Павлопулос определи освобождаването на двамата гръцки военнослужещи, като акт на справедливост, предава гръцката държавна агенция  ANA-MPA . \r\n\"Това показва пътя, който Турция може и трябва да следва, за да възстанови климата на приятелство и добросъседски отношения с Гърция, която доказа, че винаги се движи в тази посока\", каза президентът, цитиран от агенцията. Алексис Ципрас (министър-председател) : \"Освобождаването на двамата гръцки войници е акт на справедливост, който ще спомогне за укрепване на приятелството, добросъседството и стабилността в региона. Искам да поздравя и благодаря на двамата ни офицери и техните семейства за тяхната сила, търпение и увереност в усилията на всички нас, които най-накрая са оправдани. Ангел и Димитрис, добре дошли в родината, честита свобода!“ Кириякос Мицотакис (Лидер на партия „Нова Демокрация)“ : „\"Освобождението на двамата гръцки офицери е щастлив развой в толкова мрачно лято, което страната ни преживява. Всички гърци очакват да се върнете с радост и емоция\", каза Кирякос Мицотакис, като едновременно поздрави Ангелос и Димитрис лично, както и техните семейства, за смелото, достойно и патриотично отношение, което те показаха през този период. Никос Коцияс (министър на външните работи) : \"Голяма радост е , че Ангелос и Димитрис са свободни. Добре дошли в страната\", казва външният министър Никос Коциас на своята страница в социалната мрежа „Туитър“. \"Много поздравления за дипломатите ни в Турция, благодарността на онези, които помогнаха на турската страна.\" Дипломацията е големият победител на вечерта \", посочи Коцяис в същата публикация. Жан-Клод Юнкер (председател на Европейската комисия)  на гръцки: \"Както казах във Варна, Турция няма какво да се страхува от европейските си съседи. ЕС остава ангажиран с тази стратегическа връзка, искаме стабилна, просперираща и демократична Турция\", пише Юнкер. \r\nРолята на председателя на Европейската комисия беше важна, тъй като срещата на върха ЕС-Турция, проведена във Варна на 26 март, се спря на въпроса за освобождаването на двамата гръцки войници от турския президент Реджеп Тайип Ердоган. Всъщност през цялото това време, според информацията на агенцията, ЕС  оказва натиск върху турската страна за освобождаването им. \r\nКакто посочват източниците от Европа на агенцията, освобождаването показва, че Ердоган разбира, че може да разчита само на Европа. \r\n*** Македонското правителство взе решение за провеждането на кампанията за референдума, пише електронното издание на вестник  „Нова Македония“ . \r\nПравителството днес на заседание взе решение за провеждане на кампания от обществен интерес за референдума по въпроса \"Дали сте за членство в НАТО и ЕС с приемането на Договора между Република Македония и Република Гърция?\". \r\n„Кампанията за референдума ще се проведе с цел споделяне на информация от обществен интерес за гражданите / избирателите в Република Македония, около съдържанието на споразумението с Гърция, ползите от интеграцията на Република Македония в НАТО и ЕС и плана, по който страната ще се движи към Алианса и към Съюза“, се казва в изявлението на правителството. \r\nОт правителството обясняват, че кампанията ще се води съгласно стандартите за обществени комуникации от обществен интерес и значимост, чрез обективно и информативно общуване, непартийни комуникации, както и ще се основава на принципите за  пропорционалност и рационалност. \r\n„В процеса на прилагане на информационната кампания за референдума, държавните служители по комуникации и връзки с обществеността, както и за всяка друга официална правителствена комуникация, ще работят съгласно стандартите и кодексите за поведение в рамките на Закона за административните служители и Етичния  кодекс на административните служители , както и в съответствие с универсалните принципи за почтеност, честност, обективност и безпристрастност“, се казва в изявлението на правителството. \r\nПравителството на днешната си сесия задължи всички министерства и други органи на държавната администрация, в срок от три дни да предоставят на Министерството на финансите информация за средствата, които са на разположение, които биха могли да бъдат използвани за кампанията за референдума. \r\n*** Стотици протестираха за пета поредна вечер в Букурещ, предава румънската национална агенция  AGERPRES . \r\nПротестът е протекъл мирно, като е имало  участници от всички възрасти. Някои са дошли с децата и с домашните си любимци. Протестиращите са носили румънски и европейски знамена, използвали са свирки и вувузели, като са скандират за оставка на правителството, както и „Крадци, крадци!“, „Не искаме да бъдем нация от крадци!“, „Жандармерията защитава крадците!“ \r\nВ 21:00 часа протестиращите са изпели румънския национален химн и след това са започнали да се разотиват. На Площада на победата са останали около 50 души, съобщава агенцията. \r\n*** Загиналите при срутването на моста в Генуа са 26, съобщават властите на провинция Лигурия на своята страница в социалната мрежа „Туитър“, цитирани от  TACC . \r\n„Броят на загиналите нарасна на 26 – 23 са загинали на място, един е починал в реанимацията, още две тела са извадени по-късно“, пише в съобщението. Указва се, че в болница са приети 15 души, от които девет са в тежко състояние. \r\nПо-рано италиански вестник съобщи за 35 загинали. \r\nКомпанията  „Магистрали в Италия“ съобщи, че на  моста са се извършвали ремонтни укрепителни работи към момента на произшествието. От там  отбелязват, че разследването на обстоятелствата около трагедията ще бъде възможно едва след като достъпът до мястото на инцидента стане безопасен. \r\n*** Русия и Турция обсъждат ликвидирането на последните терористични групи в Сирия, заяви руският външен министър Сергей Лавров по време на визитата си в турската столица Анкара, цитиран от  TACC . \r\nМосква обсъжда с Анкара ликвидацията на последните терористични групи в Сирия. Това заяви във вторник руският външен министър Сергей Лавров за резултатите от участието в срещата на посланиците и постоянните представители на Турция в международни организации. \r\n\"Разговорът протече професионално . Ние и  Турция сме заинтересовани  от решаването на много проблеми, въз основа на принципите, залегнали в Хартата на ООН, които изискват работа в екип за решаване на глобални проблеми като същевременно се зачита суверенното равенство на държавите и ненамеса във вътрешните им работи“, каза Лавров.  „Например в Сирия, където днес обсъждаме по различни канали задачите за преодоляване на съпротивата на последните терористични групи, задачата да върнем в мирния живот въоръжената опозиция, която отхвърля терористични методи и задачата за реализация в  пълен обем на  изпълнението на споразумението за зони на де-ескалация, включително и Идлиб, в целия обем на това споразумение\", продължи Лавров. \r\n*** Регистрирано е земетресение с магнитуд 4.9 в Южна Италия, става ясно от страницата на  европейския средиземноморски сеизмологичен център . \r\nЗеметресението е станало в 23:48 местно време (0:48 на 15 август българско време) на 35 километра северно от град Кампобасо и на 187 километра източно от Рим на дълбочина от 10 километра. Трусът е усетен силно в близост до епицентъра. За сега няма съобщения за пострадали хора и нанесени материални щети. \r\n*** Регистрирано е земетресение с магнитуд 4.4 в южната част на щата Калифорния в САЩ, става ясно от страницата на  Американската геоложка служба .  \r\nЗеметресението е станало в на 14 август в 18:24 местно време (4:24 на 15 август българско време) на седем километра североизточно от град Агуанга и на 90 километра северно от Сан Диего на дълбочина 2 километра. Земетресението е усетено умерено силно в южната част на Калифорния. Няма информация за пострадали хора и нанесени материални щети.", "date": "2018.08.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/15/2556219/tass-dvamata-gratski-voynitsi-osvobodeni-ot-turskiya-sad-sa-pristignali-v-solun.html", "text": "Министърът на отбраната на Гърция Панос Каменос е поканил турския си колега Хулиси Акар в Атина, предава  TACC . \r\nМинистърът на отбраната на Гърция Панос Каменос изрази удовлетвореността си на турския министър на отбраната Хулиси Акар от  освобождаването от затвора на двамата гръцки граничари и го покани да посети Атина. Това се съобщава в сряда от Министерството на отбраната на Гърция. \r\nПо-късно , посрещайки двамата военнослужещи на международното летище в Солун, Панос Каменос също така отбеляза, че Гърция и Турция могат да живеят мирно и да  градят бъдещето си, като същевременно зачитат международното право и международните споразумения. \r\nРъководителят на министерството на отбраната заяви, че гръцкият народ, наблюдаващ с особена  емоция съдбата на двамата гръцки войници, които са били в турския затвор, демонстрира единство и патриотизъм. \"От името на министър-председателя и правителството, както и от името на гръцкия народ, посрещаме нашите двама войници у дома и се надявам освобождаването им на този важен ден да означава нов  ден за гръцко-турските отношения\", каза министърът. \"Можем да живеем заедно и да живеем мирно в полза на нашите два народа\". Ние можем да живеем, като изградим бъдещето на нашите държави, като зачитаме международното право и международните споразумения \". \r\nНа свой ред първият заместник-външен министър Йоргос Карглугълос каза, че е изразил на двамата гръцки войници от името на Министерството на външните работи радостта, която всички гърци изпитват във връзка с освобождаването им. По въпроса за отношенията с Турция заместник-министърът на външните работи подчерта, че в гръцко-турските отношения вече е настъпила нова фаза. \"Има нови перспективи за добро сътрудничество и добро съседство, ще се опитаме да ги използваме, както успяхме да го направим този път\", подчерта той.  Юлиян Марков", "date": "2018.08.15", "title": "ТАСС: Двамата гръцки войници, освободени от турския съд, са пристигнали в Солун"}
{"url": "http://www.focus-news.net/news/2018/08/15/2556224/ria-novosti-generalniyat-sekretar-na-oon-e-predupredil-za-narastvashtoto-naprezhenie-mezhdu-izrael-i-palestina.html", "text": "Генералният секретар на ООН Антонио Гутериш заяви, че палестинско-израелския конфликт, Йемен и Сирия се нуждаят отспешното внимание на организацията, както и разпространяващия се  из Европа национализъм, предава  РИА Новости . \r\n\"Ако се вгледаме в Близкия изток като цяло, спешно внимание следва да се обърне на конфликта между палестинци и израелци, който е необходимо  да се урегулира на принципа „две-страни“, на конфликтите в Йемен и Сирийската арабска република, които доведоха  до огромни човешки страдания, на несигурността в Либия и на продължаващата заплаха от \"Ислямска държава, \" каза Гутериш, в своя доклад за работата на организацията. \r\nВ допълнение, заяви той, в Африка стабилността е застрашена от продължителните конфликти в Централноафриканската република, Демократична република Конго, Мали и Южен Судан. \r\n\"В Европа отново се разгоря съперничество, господствало по време на Студената война, а и на  континента се надига опасна вълна на национализъм,\" предупреждава ръководителят на Организацията на обединените нации.  Юлиян Марков", "date": "2018.08.15", "title": "РИА Новости: Генералният секретар на ООН е предупредил за нарастващото напрежение между Израел и Палестина"}
{"url": "http://www.focus-news.net/news/2018/08/15/2556221/skai-gartsiya-dvamata-gratski-voennosluzheshti-sa-pristignali-v-solun-sas-samoleta-na-premiera.html", "text": "Двамата гръцки военнослужещи са пристигнали в Солун със самолета на премиера, предава гръцкият телевизионен канал  Skai . \r\nЗаместник-министърът на отбраната Георгиос Катрогалос и заместник-началникът на гръцкия генерален щаб Константинос Флорос са отлетели с премиерския самолет от военното летище в Елефсина, близо до Атина, до летище в близост до Одрин, където двамата военнослужещи са били докарани с кола. Оттам са излетели обратно и са кацнали на летището в Солун, където са били посрещнати от министъра на отбраната на Гърция Панос Каменос и началника на Гръцките военновъздушни сили, както и от близките им. Те са закарани до 424-та военна болница за медицински прегледи. \r\nПо-рано Панос Каменос е разговарял по телефона с турския  си колега Хулиси Акар, като е изразил радостта си от освобождаването на двамата гранични служители и е го е поканил на посещение в Атина.  Юлиян Марков", "date": "2018.08.15", "title": "Skai (Гърция): Двамата гръцки военнослужещи са пристигнали в Солун със самолета на премиера"}
{"url": "http://www.focus-news.net/news/2018/08/15/2556225/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще е предимно слънчево. Ще има и временни увеличения на облачността, но само на отделни места, главно в планинските райони на Югозападна България, след обяд ще превали слабо. Ще духа слаб, в Дунавската равнина и източните райони до умерен вятър от североизток. Максималните температури ще са предимно между 30° и 35°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДвижението в участъка Деветак – Ветрен от км 308+107 до км 359+479 се осъществява в една лента на определени участъци поради частични ремонтни дейности на асфалтовата настилка. Срок до 20.08.2018 г. \r\n\tОбласт Ямбол: \r\nДвижение с повишено внимание  по АМ Тракия  в участъка Зимница – Деветак от км 289+417 до км 308+107 в двете посоки  поради ремонтни дейности на еластична ограда. Участъкът е сигнализиран с пътни знаци. Водачите да се движат с повишено внимание и съобразена скорост съобразно създадената организация на движение. Срок до 15.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: \r\nОбласт Благоевград:  \r\nДвижението по АМ Струма между  Ново Делчево и Кулата от км 152+000 до км 166+000 се осъществява в изпреварващата лента, при стеснена активна лента за движение поради косене в средната разделителна ивица. Участъкът е сигнализиран с пътни знаци. Водачите да се движат с повишено внимание и съобразена скорост, съгласно създадената организация на движение. Срок до 17.08.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 15.08.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението по път п. в. Коритна – Севлиево от км 6+000 до км 8+000 в района на с. Брестница се осъществява с повишено внимание поради изсичане на храсти по банкетите. Водачите да се движат със съобразена скорост. Срок: 16.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 20.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-2085: Движението по път III-2085 в участъка Просеник – Гюльовци от км 20+300 до км 29+620 се осъществява в една лента на определени участъци поради полагане на хоризонтална маркировка. Организацията на движение е сигнализирана с пътни знаци. Срок до 27.08.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово се организира по следния Обходен маршрут:по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци - Велчевци от км 10+940 до км 11+829 съвпадащ с  ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-104: Движението по път III-104 в участъка гр. Бобошево – с.Четирци от км 0+000 до км 25+000 се осъществява с повишено внимание поради машинно косене на тревни площи. Сигнализирано е с пътни знаци. Срок до 18.00 часа на 15.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 15.08.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. \r\nПът II-35: Движението по път Плевен – Троян от км 25+450 до км 62+643 се осъществява с повишено внимание поради ръчно и машинно косене на банкети. Водачите да се движат със съобразена скорост. Срок: 24.08.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-11: Движението по път ІІІ-11 Оряхово – Гулянци в участъка на с. Байкал от км 166+000 до км 169+000 се осъществява с повишено внимание поради земно-изходни работи. Срок до 15.08.2018 г. \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти.  \r\nДвижението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 се осъществява с повишено внимание поради извършване на ремонтни дейности на асфалтовата настилка, изграждане на отводнителни съоръжения и почистване на земни и скални маси. МПС да се движат с повишено внимание, съобразно създадената организация за движение. Срок до 17.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът IІІ-8608: Движението по път IІІ-8608 Рудозем – Пловдивци от км 1+320 до км 10+327 се осъществява с повишено внимание поради оформяне на земни окопи и почистване на свлачища. МПС да се движат с повишено внимание, съобразно създадената организация за движение. Срок до 15.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Движението по път III-5504 в участъка с. Медникарово – с. Обручище от км 14+000 до км 15+100 е ограничено. Ограничението се въвежда във връзка с аварийното състояние на надлез при км 14+878. \r\nОбходен маршрут: през с. Обручище, по ул. „Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 17.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.15", "title": "Актуална пътна обстановка"}
{"url": "http://www.focus-news.net/news/2018/08/15/2556211/the-guardian-brekzit-shte-sasipe-zhivota-na-britantsite-v-es.html", "text": "Брекзит ще съсипе живота на британците в ЕС, пише Джейн Голдинг – лидер на сдружение на британци, работещи и живеещи в Европейския съюз на страниците на британския вестник  The Guardian . Предаваме статията без редакторска намеса. \r\nСъздадохме организацията, за да помогнем за защитата на всички граждани на Великобритания, които живеят и работят в друга страна от Европейския съюз. Близо 80% от нас са в трудоспособна възраст или по-млади. Брекзит заплашва прехраната и живота, който сме изградили със семействата си в други страни. \r\nИ все пак, повече от 60% от нас не са гласували на референдума. \r\nНашите права не получават големи заглавия, въпреки че това включва живота на реалните хора, а не непроследими спорове за  границите и търговията. Изданията -привърженици на Брекзит и политиците не проявяват интерес, защото не отговаряме на дневния ред, въпреки че не могат да кажат това открито, защото се твърди, че това е причината, поради която правата на гражданите на ЕС в Обединеното кралство все още не са гарантирани. Нашите искания за среща с Тереза Мей или с министъра, отговарящ за Брекзит остават без отговор за сега, въпреки че Мишел Барние ни е приемал два пъти. \r\nПрез цялото време ние се опитахме да останем неутрални, търпеливи и да имаме чувство за перспектива. Но сега, изправени пред перспективата да станем част от лоша сделка или изобщо да не се сключи сделка, вече не можем да останем безучастни. \r\nНека се върнем към отправната точка за всичко това. Беше ни обещано, че животът ни ще продължи точно както е нормално след Брекзит, първо с гласуването след това от Тереза Мей и Мишел Барние. Това е особено важно, защото, ако са изключил от гласуването самите хора, чийто живот е свързан с резултата от това гласуване, тогава имат допълнителен специален дълг да се борят за правата им най-енергично. \r\nДори ако има сделка, не можем да кажем, че сме били приоритет в преговорите, особено защото Май не се е борила за нашето продължаващо право на свободно движение, на което много от нас разчитаме да осигурим на нашите семейства. Нейната позиция в преговорите от самото начало даде приоритет на намаляването на правата на гражданите на ЕС в Обединеното кралство, вместо да защитават нашите. Така че нашите права ще бъдат защитени само в страната, в която живеем сега - и дори тогава не всички. Това поставя живота ни в риск. Ако сте собственик на малък бизнес като Хелън, британски доставчик на храна, който живее във Франция, но натрупва половината от доходите си другаде, няма да можете да вземете резервации в други държави от ЕС в кратък срок или най-вероятно, почти сигурно ще се нуждаете от документи и, както всички знаем, бюрокрацията отнема време, а клиентите не обичат да чакат. \r\nВ сценария при  липса на сделка британците на континента ще бъдат хвърлени в хаос, тъй като те ще загубят сегашния си правен статут. Можем само да се надяваме, че ще бъде направена спешна сделка за запазване на нашия статут - или да ни дадете такъв, който не е просто по подразбиране да бъдеш гражданин на трета страна, което няма нищо общо със сегашния ни статут. \r\nАко смятате, че “всички ще загубят правата си, престанете да се оплаквате“, помислете за това: нашето лично положение е също така политически лакмус за бъдещите сделки, за които Великобритания е готова да се бори от името на своите граждани. И ако това е така, нещата не изглеждат добре за британците в самото Обединеното кралство, особено тези, които се надяват, че след Брекзит ще има повече контрол и по-добро качество на живот.  \r\nКато деца на европейския проект, които усещат ефекта от първа ръка и знаят какво ще загубят бъдещите поколения в Обединеното кралство – казваме “Стига!“. Нямаме друг избор освен да приемем, че единственото решение за защита на нашия живот и препитание (и тези на гражданите на ЕС в Обединеното кралство), както и на всички британци във Великобритания, е да останем в ЕС. \r\nЕто защо подкрепяме втори референдум и настояваме правителството да изпълни ангажиментите си от 2015 г. и 2017 г., за да имаме думата. Ако искате да накарате хората отново да кандидатстват, за да живеят живота, който са изградили чрез собствените си ръце  (при значително по-лоши условия, отколкото до сега), тогава вие им дължите гласуване. Не става въпрос за съчувствие или специално отношение, а за право на контрол над собствения си живот.  Юлиян Марков", "date": "2018.08.15", "title": "Тhe Guardian: Брекзит ще съсипе живота на британците в ЕС"}
{"url": "http://www.focus-news.net/news/2018/08/15/2556226/predstoyashti-sabitiya-v-stranata-za-15-avgust-agentsiya-fokus.html", "text": "*** \r\nОт 14.00 часа министърът на регионалното развитие и благоустройството Николай Нанков ще открие рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“. Събитието ще се състои при изхода на гр. Провадия в посока с. Бозвелийско (при входа на предприятие „Провадсол“). На събитието е поканен да присъства и министър-председателят Бойко Борисов.  \r\n*** \r\nОт 10.30 часа министърът на регионалното развитие и благоустройството Николай Нанков ще присъства на храмовия празник на Троянския манастир „Успение Богородично“. Той ще се включи в литийното шествие с иконата на Пресвета Богородица „Троеручица“.  \r\n*** \r\nОт 8.30 часа ще се проведе заседание на Министерския съвет.  \r\n*** \r\nОт 10.00 часа заместник-кметът на София по направление транспорт Евгени Крусев ще провери новоизграденото кръгово кръстовище в кв. „Драгалевци“. На проверката ще присъства и кметът на район „Витоша“ инж. Теодор Петков.  \r\n*** \r\nОт 10.30 часа до 18.30 часа пред Министерството на земеделието се организира фестивалът „От нашата ферма – с любов за вас!“.  \r\n*** \r\nОт 13.30 часа в заседателна зала на МВР ще се проведе брифинг по повод обявяването на обществена поръчка за новото поколение български документи за самоличност. Подробности ще оповестят заместник-министър Красимир Ципов и експерти от МВР.  \r\n*** \r\nОт 11.00 часа в района на ул. \"Гоце Делчев\" и ул. \"Хаджи Вълчо\" ще се проведе церемония по официалното откриване на ул. \"Гоце Делчев\". \r\n*** \r\nОт 11.30 часа пред кметството на с. Първомай, община Петрич, ще се проведе брифинг за операцията по противодействие на производството и разпространението на наркотични вещества на територията на Петричко.  \r\n*** \r\nОт 10.30 часа започва програмата, посветена на празника на остров Света Анастасия.  \r\n*** \r\nОт 11.00 часа в заседателната зала на Община Бургас ще се проведе пресконференция за предстоящия турнир по конен спорт за Купата на Бургас на 17 - 18 август. \r\n*** \r\nОт 18.00 часа в художествена галерия „Петко Задгорски“ ще бъде открито биенале „Приятели на морето“. \r\n*** \r\nОт 08.30 часа Варненският и Великопреславски митрополит Йоан ще оглави Божествена света Литургия за храмовия празник на варненската катедрала „Успение на Пресвета Богородица“. \r\n*** \r\nОт 10.30 часа ще бъде издигнат тържествено флагът на града, след което ще се проведе литийно шествие с чудотворната икона на света Богородица. От 10.30 часа на сцена „Раковина“ е предвиден спектакълът „Джобни чародейства“ на Мануела Саркисян. От 11.30 часа ще бъде открито специално ателие за изработване на кукли с водещ Мария Банова. От 17.30 часа ще свири гайдарският оркестър „Диньо Маринов“ при Народно читалище „Васил Левски 1945“. От 19.00 часа ще започнат забавни минути с Богдан Томов. От 20.00 часа ще се проведе традиционният концерт на пл. „Независимост“ със солисти и оркестър на Държавната опера, под диригентството на Мартин Пантелеев. \r\nОт 20.00 часа в Летния театър ще започне церемония по връчване на почетни звания и отличия на Община Варна, след което програмата ще продължи с концерт на Михаил и Кристина Белчеви и фолклорните ансамбли „Варна“ и „Тракия“ – Пловдив. \r\nОт 21.00 часа е предвиден концерт в свободната зона на пристанището. Около 23.20 часа ще започнат празнични илюминации. \r\n*** \r\nОт 17.00 часа до полунощ на входа на Морската градина привърженици на волейбола ще могат да се снимат до оригиналния трофей на Световната купа. \r\n*** \r\nОт 10.00 часа в детския отдел на Регионална библиотека „Христо Ботев“ ще се проведе лятна читалня с четене на приказки за деца до 10 години.   \r\n*** \r\nОт 10.00 часа в заседателната зала на Община Враца ще се отворят ценовите предложения на участниците в обществена поръчка с предмет: „Инженеринг – проектиране, упражняване на авторски надзор и изпълнение на СМР във връзка с изпълнение на процедура BG16RFOP001-5.001-0049–С01 „Подкрепа за деинституционализация на грижите за деца“, във връзка с реализацията на проект „Нова възможност за деца и младежи в Община Враца – Проект 2“ по оперативна програма „Региони в растеж” 2014-2020 година“. \r\n*** \r\nОт 11.30 часа в двора на манастира „Св. Иван Пусти“ ще бъде осветен и раздаден курбан за здраве на големия християнски празник Успение Богородично. От 10.00 часа ще бъде осветен и раздаден курбан за здраве. \r\n***  \r\nОт 08.00 часа в Манастир „Света Богородица“ ще бъде отбелязан храмовият празник „Успение на Св. Богородица“. Там ще присъстват и заместник-председател на ГЕРБ Цветан Цветанов и кметът на Велико Търново Даниел Панов.  \r\n***  \r\nОт 09.00 часа пред Кметството ще се проведе Турнир по ускорен шах. \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров. \r\n***  \r\nОт 11.00 часа в Конната база ще се проведе квалификация по прескачане на препятствия.  \r\n***  \r\nВ 11.00 часа зам.-председателят на ГЕРБ Цветан Цветанов ще посети свищовското село Царевец, където заедно с кмета на Свищов Генчо Генчев ще дадат старт на строително-ремонтните работи по нов Център за култура и образование. По-късно Цветан Цветанов ще присъства на празничната литургия в свищовския манастир „Покров Богородичен“, ще разговаря с граждани и представители на местната власт.  \r\n***  \r\nОт 13.00 часа в Читалище „Надежда - 1869“ ще се проведе „В помощ на библиотекаря“ – кампания за ученици от 5 до 8 клас.  \r\n***    \r\nОт 17.30 часа в Централния парк ще се проведе концерт на изпълнители от детско студио „Румина“. \r\n***  \r\nОт 19.30 часа на Сцена „Арт лято“ до ХГ „Борис Денев“ Проект „Арт лято“ представя: „Детско фото лято“ – изложба на участниците. \r\n***  \r\nОт 19.30 часа на Централния площад ще се проведе Официално отбелязване на празника на селото и концерт на Мария и Магдалена Филатови.  \r\n*** \r\nОт 18.00 часа голямата актриса Стоянка Мутафова ще се срещне със свои почитатели в залата на драматичен театър „Йордан Йовков”, за да представи биографичната книга “Добър вечер, столетие мое!”, посветена на легендата на българския театър. Автор на книгата е дъщерята на актрисата Мария Грубешлиева – Муки. \r\n*** \r\nОт 19.00 часа при Скейт парка в Градския парк „Свети Георги“ ще бъде открит фестивалът „Пеещо езеро“. \r\n*** \r\nОт 8.30 часа до 16.00 часа лабораторията в РЗИ - Пазарджик ще изследва безплатно желаещите да проверят своя ХИВ статус. \r\n*** \r\nОт 08.30 часа в църквата „Успение Богородично” в кв. „Изток“ ще бъде отслужена празнична Литургия по повод Успение Богородично. След това в квартала ще се състои традиционният събор по повод празника с богата концертна програма.  \r\n*** \r\nОт 09.00 часа в църквата „Св. Йеремей“ ще бъде осветен и раздаден курбан за здраве на големия християнски празник Успение Богородично. \r\n*** \r\nОт 09.00 часа в храм „Успение Богородично“ ще бъде отслужена празнична Литургия по повод Успение Богородично. \r\n*** \r\nОт 19.00 часа в НЧ „Просвета-1908“ ще се състои концерт на Основно училище „Д-р Петър Берон“ – село Овощник.  \r\n*** \r\nОт 10.30 часа нов творчески център на калоферската дантела ще бъде открит по време на Празника на калоферската дантела. \r\n*** \r\nОт 10.00 часа в двора на Младежки информационен център – Карлово ще бъде открит Фестивал на младежкото творчество. \r\n*** \r\nОт 09.00 часа в храм „Св. Успение Богородично“ ще бъде отслужена тържествена света Литургия по повод големия християнски празник Успение Богородично и празника на Несебър. От 10.00 часа ще започне традиционният плувен маратон „Несебър”. От 11.00 часа пред Крепостните стени ще се състои ритуалът по издигане на националния флаг. От 11.30 часа в амфитеатъра ще се състои награждаване на участниците в плувния маратон. От 18.00 часа в южния парк ще се проведе детски празник с цирк „Балкански”. От 20.00 часа на площад „Жулиета Шишманова“ ще се проведе концерт на група „Jeremy?”. От 20.30 часа пред Крепостните стени ще бъде представен спектакълът на ансамбъл „Българе“ - „Духът на България“. От 21.00 часа в амфитеатърът ще се проведе концерт на Тримата български тенори „Уникалните гласове“. От 22.00 часа пред Крепостните стени ще се състои концерт на Васил Найденов. От 23.30 часа пред Крепостните стени кметът на Община Несебър ще отправи поздрав по повод празника на града. От 23.45 часа пред Крепостните стени цирк „Балкански“ ще представи каскади с мотори, след което ще има музикално-светлинен спектакъл.  \r\n*** \r\nОт 9.00 часа в храм „Успение на Св. Богородица“ ще бъде отслужена тържествена св. Литургия и водосвет.  \r\n*** \r\nОт 10.00 часа в детския отдел на библиотека „Родина“ ще бъде открита лятна детска академия. \r\n*** \r\nОт 10.00 часа в къщата музей „Гео Милев“ ще се проведат литературни занимания за деца от 5 до 9 години. \r\n*** \r\nОт 07.00 часа в Троянската света обител „Успение на Пресвета Богородица“ ще започне Празнична полунощница с Игуменската лития. От 08.00 часа започва празнична утреня. От 09.00 часа е началото на празнична света Литургия, оглавена от Негово Светейшество Българския Патриарх Неофит. От 11.00 часа започва традиционната Лития с чудотворната икона на Пресвета Богородица „Троеручица” от храма до мястото на първото чудо извършено от иконата. От 18.00 часа ще бъде отслужена празнична вечерня с акатист на Успение Богородично.", "date": "2018.08.15", "title": "Предстоящи събития в страната за 15 август (Агенция „Фокус“)"}
{"url": "http://www.focus-news.net/news/2018/08/15/2556229/nimh-dnes-vremeto-shte-bade-slanchevo-s-vremenni-uvelicheniya-na-oblachnostta-maksimalnite-temperaturi-shte-sa-mezhdu-30-i-35.html", "text": "Днес ще бъде предимно слънчево. Ще има и временни увеличения на облачността, но само на отделни места, главно в планинските райони на Югозападна България ще превали. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) при Българската академия на науките (БАН) .  \r\nЩе духа слаб, в Дунавската равнина и източните райони до умерен вятър от североизток. Максималните температури ще са предимно между 30° и 35°, в София около 29°. \r\nНад Черноморието ще бъде предимно слънчево с до умерен североизточен вятър. Максималните температури ще са 28–31°. Температурата на морската вода е около 27°. Вълнението на морето ще бъде 3 бала.Над планините ще бъде предимно слънчево, с временни увеличения на облачността и на отделни места в масивите на Югозападна България ще превали и прегърми. Ще духа до умерен вятър от изток-североизток. Максималната температура на височина 1200 метра ще е около 24°, на 2000 метра – около 17 \r\nАтмосферното налягане е малко по-ниско от средното за месеца и през деня ще се задържи почти без промяна.", "date": "2018.08.15", "title": "НИМХ: Днес времето ще бъде слънчево с временни увеличения на облачността, максималните температури ще са между 30° и 35°"}
{"url": "http://www.focus-news.net/news/2018/08/15/2556228/gd-granichna-politsiya-intenziven-e-trafikat-za-tovarni-avtomobili-na-punktovete-kulata-kapitan-andreevo-i-dunav-most-ruse-na-izhod-ot-stranata.html", "text": "Интензивен е трафикът за товарни автомобили на пунктовете „Кулата“, „Капитан Андреево“ и „Дунав мост Русе“ на изход от страната. Това съобщиха от  ГД „Гранична полиция“ , като информацията за трафика е към 6.00 часа. По границите със Сърбия и Македония трафикът е нормален. \r\nПо информация на дружеството “Дунав мост Видин – Калафат ” АД до 25 август ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.15", "title": "ГД „Гранична полиция“: Интензивен е трафикът за товарни автомобили на пунктовете „Кулата“, „Капитан Андреево“ и „Дунав мост Русе“ на изход от страната"}
{"url": "http://www.focus-news.net/news/2018/08/15/2556227/predstoyashti-mezhdunarodni-sabitiya-za-15-avgust-agentsiya-fokus.html", "text": "*** В Македония продължава недоволството от премиера Зоран Заев за това, че се извини на Бойко Борисов \r\n*** Напрежението около идеята за размяна на територии между Сърбия и Косово продължава да се покачва \r\n*** Вътрешният министър на Италия Матео Салвини ще представи годишната статистика на министерството пред главите на службите за сигурност \r\n*** Руският президент Владимир Путин ще проведе среща с колегата си от Туркменистан Гурбангули Бердимухамедов \r\n*** Германският канцлер Ангела Мекрел ще се срещне с президента на Нигер Махамаду Исуфу, с когото ще обсъди теми от сферата на миграцията \r\n*** Премиерът на Индия Нарендра Моди ще се обърне към нацията по случай Деня на независимостта \r\n*** Ще се състои Палестинския централен съвет \r\n***", "date": "2018.08.15", "title": "Предстоящи международни събития за 15 август ( Агенция  „Фокус“ )"}
{"url": "http://www.focus-news.net/news/2018/08/15/2556231/ministar-nikolay-nankov-shte-prisastva-na-hramoviya-praznik-na-troyanskiya-manastir.html", "text": "От 10.30 часа днес министърът на регионалното развитие и благоустройството Николай Нанков ще присъства на храмовия празник на Троянския манастир „Успение Богородично“. Той ще се включи в литийното шествие с иконата на Пресвета Богородица „Троеручица“. Това съобщиха от пресцентъра на  МРРБ . \r\nВ 14.00 часа министър Нанков ще открие рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“. Събитието ще се състои при изхода на град Провадия в посока село Бозвелийско (при входа на предприятие „Провадсол“).  \r\nНа събитията е поканен да присъства и министър-председателят Бойко Борисов.", "date": "2018.08.15", "title": "Министър Николай Нанков ще присъства на храмовия празник на Троянския манастир"}
{"url": "http://www.focus-news.net/news/2018/08/15/2556232/pravitelstvoto-shte-glasuva-blizo-20-mln-lv-dopalnitelni-sredstva-za-nauchni-izsledvaniya.html", "text": "Правителството ще гласува близо 20 млн. лв. допълнителни средства за научни изследвания. Това предвижда трета точка от  дневния ред  на днешното заседание на Министерски съвет. 18 млн. лв. от тях са предвидени за финансиране за национални научни програми в различни сектори, а около 1,5 млн. лв. ще бъдат отпуснати за увеличение на стипендиите на студенти и докторанти до края на 2018 г.  \r\nМинистрите ще разгледат и Проект за постановление за одобрение на допълнителни трансфери за държавните висши училища и за БАН за 2018 г. \r\nМинистърът на труда и социалната политика Бисер Петков ще предложи на вниманието на кабинета Проект за постановление за определяне размера на линията на бедност за страната за 2019 г. \r\nМинистърът на културата Боил Банов ще внесе Проект за решене за одобряване проект на програмата за сътрудничество в областта на културата между Министерството на културата на България и Министерството на културата на Република Македония за периода 2018 – 2021 г. \r\nМинистърът на туризма Николина Ангелкова ще представи пред правителството проекти за предоставяне на концесия за четири морски плажа - „Балчик – централен“, „Бургас – централен“, „Созопол – Харманите“ и „Поморие – Изток“.", "date": "2018.08.15", "title": "Правителството ще гласува близо 20 млн. лв. допълнителни средства за научни изследвания"}
{"url": "http://www.focus-news.net/news/2018/08/15/2556235/moldpres-moldova-planira-da-otvori-posolstvo-v-nyu-delhi.html", "text": "Молдова планира да отвори посолство в Ню Делхи, предава  Moldpres \r\nПо време на работно посещение в Индия министърът на външните работи и европейската интеграция Тудор Уляновичи имаше среща с представители на молдовската общност, живеещи в тази страна. \r\nПо време на диалога с молдовските граждани бяха обсъдени вътрешните промени в страната, предприетите от властите мерки за модернизиране и реформиране на социалния, икономическия, образователния сектор и т.н. Специална тема беше намерението на правителството да открие посолство в Ню Делхи. \r\nМолдовските граждани оцениха намерението на молдовските власти да открият следващата година в Ню Делхи посолство, което ще засили връзките между Молдова и Индия и тези с други страни в региона. В това отношение молдовският представител отбеляза: \"Смятам за наложително разширяването на дипломатическата ни мрежа на всички континенти. Искам да увелича видимостта на Република Молдова в Азия и затова се застъпвам за откриването на дипломатическа мисия в Ню Делхи, която ще създаде необходимите предпоставки за пълноценно използване на съществуващия икономически потенциал в двустранните отношения, осигуряване на качество и бързина на консулските служби и постигане на  взаимно изгодна подкрепа в различни международни структури \". \r\nПовечето молдовци, които живеят в Индия, имат  малки и средни предприятия в търговията и услугите, други са омъжени за индийски граждани, а трети планират да развиват бизнес с капитал в Молдова или в Индия благодарение на  дипломатически споразумения, инициирани от Уляновичи в Ню Делхи  Юлиян Марков", "date": "2018.08.15", "title": "Moldpres: Молдова планира да отвори посолство в Ню Делхи"}
{"url": "http://www.focus-news.net/news/2018/08/15/2556234/zam-ministar-krasimir-tsipov-i-eksperti-ot-mvr-shte-dadat-brifing-otnosno-obshtestvena-porachka-za-novo-pokolenie-balgarski-dokumenti-za-samolichnost.html", "text": "От 13.30 часа днес в заседателна зала на МВР ще се проведе брифинг. Това съобщиха от пресцентъра на  МВР . Поводът за брифинга е обявяването на обществена поръчка за новото поколение български документи за самоличност. Подробности ще оповестят заместник-министър Красимир Ципов и експерти от МВР.", "date": "2018.08.15", "title": "Зам.-министър Красимир Ципов и експерти от МВР ще дадат брифинг относно обществена поръчка за ново поколение български документи за самоличност"}
{"url": "http://www.focus-news.net/news/2018/08/15/2556236/denyat-15-avgust-v-balgarskata-istoriya.html", "text": "През 1002 г. - българската армия под командването на цар Самуил превзема Адрианопол (Одрин). Докато византийската войска е концентрирана при обсадата на Бдин (Видин), българите достигат Тракия. По това време в Адрианопол много хора са се събрали за традиционния панаир, организиран на празника на св. Богородица. Без да срещнат съпротива, българските войски заграбват значителна плячка и се оттеглят. 1279 г. - армията на Ивайло разгромява петхилядната византийска войска, командвана от протовестиария Априн, който намира смъртта си в сражението. Въстанието на Ивайло е едно от първите селски въстания в Европа. 1836 г. - турските власти успяват окончателно да потушат въстанието в Белоградчишко и Пиротско. 1851 г. - за архиерей на цариградските българи тържествено е ръкоположен Стефан Ковачевич под името епископ Лаодикийски. Той е сърбин по рождение и кандидатурата му е наложена от Русия. 1856 г. - в Шумен е организирано първото театрално представление у нас. Изиграна е пиесата на Сава Доброплодни \"Михал\". През 1915 г. е осъществен пробен полет на първия български аероплан в Божурище, построен от изобретателя Асен Йорданов. \r\n1923 г. - сключено е споразумение за неутралитет между БКП и ВМРО. Комунистите се задължават да не вдигат въстание в Пиринския край и да разпуснат Емигрантския комунистически съюз \"Освобождение\", а ВМРО - да не се намесва във въстанието. 1981 г. - започва втората международна асамблея \"Знаме на мира - София\". На 15 август е роден генерал-майор Христо Паков. На тази дата умират византийският император възрожденският писател – автор на „даскалска поезия” Панайот Семерджиев, художникът Иван Доспевски. \r\n2016 г. \r\nПрезидентът на Република България присъжда орден „Стара планина“ първа степен на г-н Марко Контичели, извънреден и пълномощен посланик на Италианската република в Република България, за изключително големите му заслуги за развитието и укрепването на българо-италианските отношения. \r\n2000 г. \r\nПрезидентът на Република България присъжда орден „Стара планина“ първа степен на: \r\n1. Норбърт Рандов, немски българист — изследовател и преводач на българска литература \r\n2. проф. д-р Ото Кронщайнер, австрийски славист и българист \r\n3. проф. Джузепе дел Агата, италиански филолог — славист и българист \r\n4. проф. Майкъл Холман, английски българист — езиковед и преводач \r\n5. проф. д-р Дануше Хронкова, чешка българистка — литературовед и преводач \r\n6. проф. д-р Ян Кошка, словашки българист — литературовед и преводач \r\n7. проф. д-р Игор Калиганов, руски филолог — славист и българист \r\n1981 г. \r\nЗапочва втората международна асамблея \"Знаме на мира - София\". \r\nПредседател на Инициативния и организационния комитет на международната детска асамблея е Людмила Живкова. Фондация \"Людмила Живкова - Знаме на мира\" е правоприемник на идеите на Людмила Живкова за \"Единство, Творчество и Красота\", в които е вложено съдържанието на интелектуално наследство и висока хуманна същност: грижи за детското развитие и възпитание, разкриване на детските способности и поощряване на творческото израстване и възпитанието на децата в дух на мир. Фондация \"Людмила Живкова - Знаме на мира\" е неправителствена организация, създадена през 1999 година във връзка с 20-годишнината от създаването на Международното движение \"Знаме на мира\". Фондацията няма политически или идеологически мотиви и цели. \r\n1981 г. \r\nНа връх Рожен започва национален събор-надпяване. Той е посветен на 1300-годишнината от основаването на Българската държава. Организирано е надпяване на 4 естради. За първи път има детски естради “Единство, творчество, красота”. Участват повече от 3 000 самодейци. \r\n1965 г. \r\nВъв Варна започва Балканиада на народната песен. \r\n1926 г. \r\nПодписана е декларация на ЦК на Вътрешната добруджанска революционна организация против четническата дейност в Добруджа. На 26 август българската полиция разбива четата на Дочо Михайлов край с. Никола Козлево и той е убит. \r\n1923 г. \r\nСключено е споразумение за неутралитет между БКП и ВМРО. Комунистите се задължават да не вдигат въстание в Пиринския край и да разпуснат Емигрантския комунистически съюз \"Освобождение\", а ВМРО - да не се намесва във въстанието. \r\nВМРО е националнореволюционна организация на македонските българи, създадена през есента на 1919 г. от Т. Александров, П. Чаулев и ген. Ал. Протогеров. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война (1914 г.–1918 г.) приемат идеята на ВМОРО за автономия на Македония. В организацията първоначално участват и привърженици на Я. Сандански (Серската група), но след това напускат нейните редове. ВМРО изпраща изложение по македонския въпрос до Парижката мирна конференция (1919 г.–1920 г.) с настояване да бъдат приети и изслушани нейни представители. На дипломатическото представителство на Сърбо-хърватско-словенското кралство в София се внушава, че трябва да подобри положението на българите в Македония. По примера на ВМОРО се възстановява четническият институт. Изградена е няколко хилядна четническа организация в Пиринския край, отчасти в Кюстендилско и Софийско. През февруари 1920 г. са изпратени в Македония няколко малки чети. Към края на същата година се появяват признаци за разцепление на македонското движение. Създадена е Македонска федеративна организация от архитект Н. Юруков, д-р Хр. Татарчев и д-р Ф. Атанасов. Тя обявява, че ще води борба за независима федеративна Македония, в управлението на която ще вземат участие всички населяващи я народности. Ръководството на организацията установява тесни връзки с БЗНС и правителството на Александър Стамболийски. С помощта на българските власти се опитват да изтласкат ВМРО от Пиринско и Вардарска Македония. ВМРО предприема ответни удари. Убит е един от идеолозите на ВМОРО Г. Петров и министърът на вътрешните работи Ал. Димитров. Ръководството на ВМРО установява тесни връзки с Военния съюз и буржоазните опозиционни партии. Организацията не взема пряко участие в държавния преврат на 9 юни 1923 г., но отделни нейни четници участват в залавянето и убийството на министър-председателя Ал. Стамболийски. ВМРО подкрепя сговористкото правителство при потушаването на Септемврийското въстание 1923 г. Поради запазване на Нишката спогодба със Сърбо-хърватско-словенското кралство и подписването на нови споразумения, отношенията между ВМРО и сговористкото правителство в края на 1923 г., се изострят. През март 1924 г. правителството на проф. Ал. Цанков извършва арести на много македонски дейци. В края на април 1924 г. ЦК на ВМРО подписва декларация, в която заявява, че ще се бори за създаване на единна, самостоятелна, независима Македония. Организацията започва преговори с Коминтерна и Съветския съюз, а на 6 май 1924 г. подписва с представители на Балканската комунистическа федерация манифест във Виена. Независимо, че след публикуване на Майския манифест Т. Александров и ген. Ал. Протогеров се отказват от подписите си, ръководството на ВМРО губи доверието на българското правителство. В организацията настъпва разрив. За това допринася и убийството на Т. Александров през август 1924 г. Неговото място в ЦК заема Ив. Михайлов. Извършена е жестока разправа с противниците на Т. Александров в Горна Джумая (днес Благоевград), Разложко, Неврокопско (днес Гоцеделчевско), Петричко, София, Пловдив и Свиленград. Във ВМРО се обособяват две групи: на ген. Ал. Протогеров, подкрепен активно от Ал. Цанков, и на ген. Ив. Михайлов – от А. Ляпчев и ген. Ив. Вълков. През 1925 г. привържениците на Майския манифест създават Вътрешна македонска революционна организация (обединена) (ВМРО (об.). Засиленото съперничество между двете групи нараства. По нареждане на Ив. Михайлов през 1928 г. е убит ген. Ал. Протогеров. След неговата смърт ВМРО фактически се разцепва на две отделни организации. Започва взаимно изтребление между двете организации, което продължава няколко години и отслабва тяхната роля като националнореволюционни организации. След държавния преврат на 19 май 1934 г. са забранени всички други политически, професионални и националнореволюционни организации в страната. \r\n1915 г. \r\nОсъществен е пробен полет на първия български аероплан в Божурище, построен от изобретателя Асен Йорданов. \r\nАсен Йорданов е роден през 1896 г. в София. От 1921 г. работи в САЩ в конструкторските екипи на водещите в самолетостроенето “Боинг”, “Локхийд” и “Дъглас”. Създава самолета “Дъглас ДС-3”. Участва при изобретяването на самолетите “Боинг” - “Б-17”, “Б-29 Супер-Фортрес”, както и “Лайтинг П-38”. Той е смятан за един от създателите на гражданската авиация на САЩ. \r\n1892 г. \r\nВ Букурещ е основано Българско научно-благотворително дружество \"Братство\". \r\n1866 г. \r\nВарненската община организира епархиален събор, който изработва \"Привременен устав\". Според него ръководството на църковно-училищните дела в цялата епархия се поемат от общината и нейния председател. \r\n1856 г. \r\nВ Шумен е организирано първото театрално представление у нас. Изиграна е пиесата на Сава Доброплодни \"Михал\". \r\n1851 г. \r\nЗа архиерей на цариградските българи тържествено е ръкоположен Стефан Ковачевич под името епископ Лаодикийски. Той е сърбин по рождение и кандидатурата му е наложена от Русия. \r\nСтефан Ковачевич е учител и духовник. Той е прогонен от своята страна през 1842 г. и става учител във Враца. По-късно приема монашество и е ръкоположен за архимандрит в Рилския манастир. През 1851 г., по искане на българите в Цариград и по препоръка на руския посланик в Османската империя, е издигнат за пръв български епископ в българската черква \"Св. Стефан\". Дейността му не се харесва на Вселенската патриаршия и по нейно искане през 1858 г. е изпратен на заточение в Мала Азия. След като е освободен, той се завръща в Сърбия, където остава до края на живота си. Стефан Ковачевич умира през 1862 г. \r\n1836 г. \r\nТурските власти успяват окончателно да потушат въстанието в Белоградчишко и Пиротско. \r\n1279 г. \r\nАрмията на Ивайло разгромява петхилядната византийска войска, командвана от протовестиария Априн, който намира смъртта си в сражението. Въстанието на Ивайло е антифеодално селско въстание, едно от първите селски антифеодални въстания в Европа. Отслабването на централната власт и засилването на вътрешните феодални междуособици, честите нашествия на татарите, които опустошават българските земи, правят непоносимо положението на селското население. То е обременено с данъци и ангарии, лишено е от права. През пролетта на 1277 г. в Североизточна България избухва въстание. Негов водач става Ивайло. Отначало действията на въстаниците са насочени против болярите, но след това и против татарите, които извършват набези от север. След няколко успешни битки въстаниците разгромяват татарите и ги изтласкват отвъд река Дунав. Постигнатите успехи привличат на тяхна страна голям брой от населението в Североизточна България и скоро се образува голяма въстаническа армия. През есента на 1277 г. тя се насочва към столицата Търново. Срещу нея излиза с войска цар Константин Асен. В сражението царските войски са разбити, а Константин Асен е убит. От своя страна Византия, възползвайки се от размириците в страната, се опитва да наложи със сила на българския престол Иван Асен III - внук на цар Иван Асен II. Византийците успяват да нахлуят в България откъм Варна, пускат слух, че Ивайло е убит от татарите, и това открива пътя към престола на Иван Асен III. Скоро обаче Ивайло успява да разбие татарите и след като ги прогонва на север от Дунав, се отправя към Търново. Въпреки подкрепата на византийците Иван Асен III не успява да устои на натиска на въстаническата армия и е принуден да избяга в Цариград, заграбвайки царското съкровище. Сраженията между Ивайло и византийските войски продължават около година и завършват с успех за Византия. За да избегне пленничеството, Ивайло бяга при татарите отвъд р. Дунав, където е убит. \r\n1002 г. \r\nБългарската армия под командването на цар Самуил превзема Адрианопол (Одрин). Докато византийската войска е концентрирана при обсадата на Бдин (Видин), българите достигат Тракия. По това време в Адрианопол много хора са се събрали за традиционния панаир, организиран на празника на св. Богородица. Без да срещнат съпротива, българските войски заграбват значителна плячка и се оттеглят. На тази дата са родени: \r\n1946 г. \r\nРодена е Доротея Тончева - българска актриса. Тя завършва ВИТИЗ (НАТФИЗ) през 1969 г. Играе на сцените на театър “София” и “Театър 199” (“Последната нощ на Сократ”, “Събота 23” и др.). Носителка е на две награди “Златна роза” за женска роля на Варненския кинофестивал. През 1997 г. става директор на театър “София”. \r\nУчаства в: “Почти семейна история” (1977 г.), “Реквием за една мръсница” (1977 г.) и др. В киното играе в: “Отклонение” (1967 г.), “С дъх на бадеми” (1967 г.), “Бялата стая” (1968 г.), “Шибил” (1968 г.), “Черните ангели” (1970 г.), “Езоп” (1970 г.), “Князът” (1970 г.), “Нона” (1973 г.), “Последната дума” (1973 г.), “Иван Кондарев” (1974 г.), “На живот и смърт” (тв, 1974 г.), “Сватбите на Йоан Асен” (1975 г.), “Вината” (1976 г.), “Петимата от РМС” (тв, 1977 г.), “Всеки ден, всяка нощ” (1978 г.), “Дами канят” (1980 г.), “Адската машина” (1998 г.), “Адът - това съм аз” (1998 г.). \r\n1909 г. \r\nРоден е Пеко Таков - български политик, комунист. Преди преврата от 9-ти септември 1944 г. лежи в затвора за антиправителствена дейност. Член е на БКП, на ЦК на БКП; министър на външната и вътрешната търговия; кандидат-член на Политбюро на БКП; заместник-председател на Държавния съвет. \r\n1908 г. \r\nРоден е Кръстьо Генов - български литературовед. Той завършва славянска филология в Софийския университет “Св. Климент Охридски” през 1932 г. Професор (от 1972 г.) в Института за литература при БАН. \r\nСъчинения: \"Поетиката на Аристотел\" (1943 г., в съавт. с П. Радев), \"Съветска литература. Развой и представители\" (1946 г.), \"Д. Чинтулов. Живот, идеи, поезия\" (1949 г.), \"Е. Пелин - живот и творчество\" (1956 г.), \"От Паисий до Ботев\" (1967 г.) и др. \r\n1878 г. \r\nРоден е Пьотър Николаевич Врангел- руски дворянин, барон; гвардейски офицер, генерал-лейтенант (1917 г.). Той завършва Минния институт в Петербург (1901 г.) и постъпва на служба в Лейбгвардейския конен полк, произведен в чин офицер през 1902 г.; участва в Руско-японската война. Завършва Николаевската академия на Генералния щаб (1910 г.); по време на Първата световна война е командир на кавалерийски корпус. След болшевишкия преврат (1917 г.) постъпва в национално-патриотичната Доброволческа армия, в която командва конна дивизия и конен корпус; командващ Доброволческата армия участва в Гражданската война и защитава демокрацията, свободата и правата на човека от настъплението на болшевиките. След поражението на доброволческата армия е емигрант. Пьотър Врангел е автор на мемоари \"Записки\" (1928 г.). \r\n1877 г. \r\nРоден е Стефан Руневски - български писател. Завършва гимназия в Габрово (1897 г.). Учителства в с. Баниска, Русенско, в с. Гостилица, Габровско и в Дряново. Учи право в Софийския университет “Св. Климент Охридски” (1910 г.) и става адвокат. Участва в Балканската и в Първата световна война. Един от основателите на Българския учителски съюз. През 1908 г.-1909 г. е редактор на неговия орган - в-к \"Съзнание\". Участва и в редактирането на сп. \"Селска пробуда\" на Ц. Церковски и \"Наш живот\" (\"Наблюдател\") на А. Страшимиров. Издава, заедно с Г. Малкьов (Балтаджиев), \"Илюстрована народна читанка за вечерни и празнични училища\" (1905). \r\nСъчинения: \"Чужденец. Драма в 1 д. В. Търново\" (1903 г.), \"Разкази. Габрово\" (1904 г.), \"Стоян и Калина. Сцени из селския живот. Кюстендил\" (1906 г.), \"Разкази. Т. I. Дряново\" (1977 г.), \"Разкази. Т. II. Дряново\" (1912 г.), \"Нашенци. Разкази.\" (1919 г.), \"Разкази. С предговор от Н. Димков\" (1967 г.). \r\n1867 г. \r\nРоден е Георги Кирков (Майстора) - български публицист и писател, член на БРСДП от 1895 г. Той учи в Александровската гимназия в град Николаев (Русия). От 1886 г. до 1887 г. е ученик в Априловската гимназия в Габрово. През 1887 г. помага на Ц. Гинчев в издаването на сп. “Труд” в Търново, а от началото на 1888 г. участва в редактирането на сп. “Развитие” в Русе. Работи като учител. Завършва Школата за запасни офицери (1890 г.). Следва картография във Виена (1892 г.-1895 г.). Сътрудничи на в-к “Социалист” и сп. “Ден”. Главен редактор на “Работнически вестник”, който излиза в Казанлък (печатаните фейлетони във вестника излизат в отделна книжка - “Дремиградски смешила”, 1900 г.). Избран за член на ЦК на БРСДП (на V конгрес на партията), а от 1903 г. е секретар-касиер на ЦК. Основател на Общия работнически синдикален съюз (1904 г.). Участва в различни конгреси на Интернационала. Марксист, борец срещу опортюнизма в работническото движение; посреща с възторг събитията през 1917 г. в Русия. \r\nАвтор на песните: “Песен на труда” (1898 г.), “Работнически марш” (1899 г.) и др. Георги Йорданов Кирков е един от най-големите български оратори. \r\n1859 г. \r\nРоден е Христо Паков - български офицер, генерал-майор (1917 г.). Той завършва Военното училище с първи випуск (1879 г.) и военна академия в Санкт Петербург, Русия (1890 г.). В Сръбско-българската война командва 4-та дружина от 6-ти пехотен Търновски полк и участва в овладяването на Драгоманския проход и височината Остра чука. Участва в преврата на 9 август 1886 г. и по-късно е уволнен от армията. Емигрира в Русия и служи в руската армия. Връща се през 1898 г. и командва последователно 9-и пехотен Пловдивски полк и 19-и пехотен Шуменски полк. През Балканската война (1912 г.-1913 г.) командва 2-а бригада от 6-а пехотна дивизия. През Първата световна война (1915 г.-1918 г.) е командир на дивизия. Автор е на \"Действията на 6-и пехотен Търновски полк през време на Сръбско-българската война\" (сп. \"Военен журнал\" кн. 3, 1908) и множество военно-исторически изследвания. На тази дата умират: \r\n1904 г. \r\nУмира Димитър Душанов - български възрожденски просветител. Душанов работи в Галац и Тулча, развива активна обществена дейност. Учителства в Карнобат, Хасково, Плевен, Севлиево, Пловдив. Активен просветен деятел, съставител на учебни помагала. Сътрудник на \"Цариградски вестник\", \"Македония\", \"Напредък\", \"Читалище\", \"Българска сбирка и др. Един от първите преводачи на Омир в България. Художественото му творчество е на равнище опити. \r\n1889 г. \r\nУмира Иван Доспевски - български художник, иконописец и стенописец, представител на Самоковската художествена школа; читалищен и театрален деец; фотограф. Той е син на Димитър Зограф и племенник на Захарий Зограф. Ученик на брат си Станислав Доспевски. Автор на иконите в църквите \"Св. Илия\" в с. Граница, Кюстендилско (1862 г.), \"Св. архангел Михаил\" в с. Косача, Пернишко, \"Св. Димитър\" в Кюстендил (1867 г.-1869 г.), \"Успение Богородично\" в Пирот (1870 г.), \"Св. Теодор Тирон\" в с. Конопница, Кривопаланско (1874 г.), \"Успение Богородично\" в с. Ново село, Видинско (1880 г.), \"Св. Никола\" в с. Негован, Софийско, в Германския манастир, в Пловдивската семинария и др. Освен църковната живопис е автор и на портрети на Хр. Лекарски, Гр. Караманов (1875 г.), Хр. Николиев (1883 г.). Доспевски е първият кмет на Самоков след Освобождението (1878 г.), депутат в Учредителното народно събрание (1879 г.). \r\n1883 г. \r\nУмира Панайот Семерджиев - български възрожденски писател, представител на “даскалската поезия”. Учи в Педагогическото училище в Загреб (1868 г.-1875 г.). Учителства в Хасково (1875 г.-1876 г.). След Освобождението е административен и просветен служител в Търново. От Загреб изпраща дописки, статии и стихотворения в различни вестници и списания. Сътрудничи на вестник “Право”, “Век”, “България”, на сп. “Училище”, “Читалище”, “Ден”. Помества стихотворенията си в сп. “Училище”. През 1873 г. превежда и издава “Емилия Галоти” от Г. Е. Лесинг. Съчинения: “Аритметика за народните ни училища и за самоуци” (дял I, Цариград, 1875 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.08.15", "title": "Денят 15 август в българската история"}
{"url": "http://www.focus-news.net/news/2018/08/15/2556239/zam-kmetat-na-sofiya-evgeni-krusev-shte-proveri-novoizgradenoto-kragovo-krastovishte-v-kv-dragalevtsi.html", "text": "От 10.00 часа днес заместник-кметът на София по направление транспорт Евгени Крусев ще провери новоизграденото кръгово кръстовище в кв. „Драгалевци“. Това съобщиха от пресцентъра на  Столична община . На проверката ще присъства и кметът на район „Витоша“ инж. Теодор Петков. Кръговото кръстовище се намира на ул. „Папрат“ в кв. „Драгалевци“.", "date": "2018.08.15", "title": "Зам.-кметът на София Евгени Крусев ще провери новоизграденото кръгово кръстовище в кв. „Драгалевци“"}
{"url": "http://www.focus-news.net/news/2018/08/15/2556238/pravoslavnata-tsarkva-chestva-uspenieto-na-presvetata-bozhiya-mayka-golyama-bogoroditsa.html", "text": "Православната църква чества Успението на Пресветата Божия Майка - Голяма Богородица. Празникът се чества и от православни, и от католици. Според Светото писание това е денят, в който Божията майка, на 64-годишна възраст, напуска земния живот и отива при сина си. Три дни преди смъртта Архангел Гавраил й съобщава, че Бог е пожелал да я вземе при себе си в своето царство, за да царува вечно с него. Последното й желание е да види Светите апостоли заедно. По чуден начин те се пренасят пред вратите на дома й в Йерусалим. \r\nТри дни след това сам Исус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата й. \r\nСтавайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: \"Радвайте се, защото съм с вас през всичките дни\". В памет на явяването й пред апостолите, църквата определя в този ден да се отслужва тържествена литургия и да се прави \"въздигане на хляба\". \r\nСпоред народната традиция, празникът се нарича Голяма Богородица, за разлика от Малката Богородица, когато се чества рождението на Христовата майка. На Голяма Богородица, след тържествена литургия в църквата, се освещават обредни хлябове, които жените след това раздават за здраве и за починалите близки. Вярващите търсят покровителството на Света Богородица в житейските проблеми. \r\nНа този ден правят родови срещи, свързани с жертвоприношение - курбан за живот, за здраве, за плодородна година, против премеждия и болести. Традиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде. \r\nВярващите даряват на църквата свещи, домашно тъкано платно, месал, кърпа и пари.  \r\n106 православни храма в страната носят името „Успение Богородично“. Сред тях са манастирите Бачковски, Троянски, Изворски, Черепишки, Батошевски, Кричимски, Габровски (Соколски) и Самоковски (Шишмановски). \r\nНа този ден празнуват всички, които носят името Мария и неговите производни: Мара, Марена, Маренка, Маретка, Мари, Мариела, Мариета, Марийка, Марика, Марила, Марилка, Мариола, Мариона, Марионела, Мариора, Марита, Марица, Маричка, Маришка, Мариям, Марула, Маруся, Маруца, Маруша, Марче, Маря, Маряна, Маша, Машка, Мери, Мика, Мима, Мими, Мица, Мича, Миче, Мичка, Мария - Ана, Мария - Анка, Мария - Антоанета, Мария - Магдалена, Мария - Мара, Мария – Маргарита, Мариел - Мариан, Марий, Марио, Мариус.", "date": "2018.08.15", "title": "Православната църква чества Успението на Пресветата Божия Майка - Голяма Богородица"}
{"url": "http://www.focus-news.net/news/2018/08/15/2556242/zapochva-natsionalnata-lyatna-antispin-kampaniya.html", "text": "Днес започва Националната лятна АНТИСПИН кампания, която ще продължи до 15 септември, съобщиха от пресцентъра на  Министерството на здравеопазването .  \r\nВ страната функционират 13 Кабинета за безплатно и анонимно консултиране и изследване за ХИВ (КАБКИС) към РЗИ. В тези кабинети се извършва предтестови и следтестови консултации от подготвени медицински специалисти за повишаване на информираността по проблемите на ХИВ/СПИН. От началото на годината до месец юли над 162 000 лица са се изследвали в тях.  \r\nПрез периода 1986 г. – 3 август 2018 г. в България са регистрирани общо 2 876 лица с ХИВ инфекция. От началото на тази година са открити нови 161 ХИВ–серопозитивни. Запазва се тенденцията от последните години броят на новорегистрираните мъже да е многократно по-голям от инфектираните жени. Съотношението на инфектираните мъже и жени през настоящата година е 6:1 (139 мъже и 22 жени).  \r\nТази година най-засегната е възрастовата група 30 - 39 г. - 44%, следвана от възрастовата група 20 - 29 г. – 25%.  \r\nЧестотата на новорегистрираните случай с ХИВ инфекция на 100 000 души население в страните от ЕС и ЕИП през 2016 г. е 5.7, за България показателят е 2.8, т.е. страната ни е с двойно по-ниско разпространение на ХИВ сред страните от ЕС и ЕИП.  \r\nПо път на инфектиране се запазва тенденцията от последните години. И през настоящата година 90% от новорегистрираните с ХИВ–инфекция са се инфектирали по сексуален път. В 9% са инфектирани при инжекционна употреба на наркотици.  \r\nКъм 31 юли 2018 г. общо 1 430 лица с ХИВ се проследяват в секторите за лечение на пациентите с ХИВ/СПИН, а 1 334 (93%) от тях получават съвременна антиретровирусна терапия. Осигурени са всички необходими тестове и консумативи.  \r\nВ изпълнение на ангажиментите на държавата, Министерството на здравеопазването осигурява безплатно съвременно лечение с антиретровирусни лекарства за всички нуждаещи се лица с ХИВ/СПИН, независимо от техният здравно-осигурителен статус. Прилагането на антиретровирусната терапия удължава живота на пациентите и подобрява качеството им на живот.  \r\nРазкрити са и работят 5 сектора за лечение на пациенти с ХИВ/СПИН към инфекциозните клиники в градовете София, Пловдив, Варна, Плевен и Стара Загора.", "date": "2018.08.15", "title": "Започва Националната лятна АНТИСПИН кампания"}
{"url": "http://www.focus-news.net/news/2018/08/15/2556237/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-shte-poseti-s-arbanasi-i-obshtina-svishtov.html", "text": "Председателят на ПГ на ГЕРБ и заместник-председател на партията Цветан Цветанов ще посети Арбанаси днес, когато селището отбелязва своя празник. Заедно с кмета на Велико Търново Даниел Панов, от 8.30 ч. той ще присъства на литургията в манастира „Света Богородица” в архитектурния резерват. Това съобщиха от пресцентъра на  ПП ГЕРБ . \r\nВ 11.00 ч. Цветан Цветанов ще пристигне в свищовското село Царевец, където заедно с кмета на Свищов Генчо Генчев ще дадат старт на строително-ремонтните работи по нов Център за култура и образование. \r\nПо-късно Цветан Цветанов ще присъства на празничната литургия в свищовския манастир „Покров Богородичен“, ще разговаря с граждани и представители на местната власт.", "date": "2018.08.15", "title": "Председателят на ПГ на ГЕРБ и зам.-председател на партията Цветан Цветанов ще посети с. Арбанаси и община Свищов"}
{"url": "http://www.focus-news.net/news/2018/08/15/2556245/denyat-15-avgust-v-svetovnata-istoriya.html", "text": "През 718 г. - арабите прекратяват обсадата на Константинопол, след като претърпяват изключително тежки загуби. 797 г. - византийският император Константин VI е ослепен от регентката Ирина. Константин VI е византийски император от 780 г. до 797 г. 1240 г. - татарите достигат Унгария и разгромяват кралската армия при устието на река Тиса, разграбват и опожаряват столицата Пеща. 1261 г. - армията на никейския император Михаил VIII завзема Константинопол и го възстановява като столица на Византийската империя, след като през 1204 г.  градът е завзет и опустошен от войските на Четвъртия кръстоносен поход. През 1534 г. Игнаций Лойола създава в Париж “Обществото на Исус”, известно като орден на йезуитите. 1537 г. - испанският конквистадор Хуан де Саласар основава селището Асунсион. Днес то e столица на Парагвай. \r\nНа днешния ден през 1866 г. Лихтенщайн получава независимост. 1914 г. - в действие е пуснат Панамският канал. Строителството на канала започва през1879 г. от Франция, но впоследствие е продължено от САЩ. Завършен е през 1914 г., но е открит официално през 1920 г. През 1944 г. Седма американска армия извършва десант на френската Ривиера в рамките на операция “Дракон”, за да отвори втори западен фронт срещу нацистите след този в Нормандия. 1945 г. – японският император Хирохито обявява безусловната капитулация на Япония във Втората световна война. 1969 г. - в Бетъл, Ню Йорк, започва легендарният фестивал за музика и изкуства Уудсток, на който се събират 800 000 души. На 15 август са родени: Наполеон Бонапарт, генерал-майор Христо Паков, генерал-лейтенант Пьотр Николаевич Вранглер... На 15 август умират: византийският император Алексий І Комнин, възрожденският писател – автор на „даскалска поезия” Панайот Семерджиев, художникът Иван Доспевски... 2015 г. Еквадор обявява извънредно положение поради изригването на един от най-високите активни вулкани в света Котопакси. За последно вулканът е изригвал преди 75 години. на 15 август са родени: Томас Едуард Лорънс (1888 - 1935), британски офицер и арабист, Пьотър Николаевич Врангел- руски дворянин, барон; гвардейски офицер, генерал-лейтенант (1917 г.) и  Жюл Греви - френски общественик, политик и държавник. На тази дата умират: Грация Деледа - италианска писателка, италианският писател Рафаело Джованиоли (1838 - 1915) и Всеволод Вячеславович Иванов - руски писател.  \r\n2017 г.  \r\nТри самоубийствени атентата убиват 27 души и раняват 83 близо до Майдугури, Нигерия \r\n2017 г.  \r\nДърво пада по време на религиозна церемония на остров Мадейра, Португалия, убивайки поне 12 души и ранявайки над 50 други.  \r\n2015 г. \r\nЕквадор обявява извънредно положение поради изригването на един от най-високите активни вулкани в света Котопакси. За последно вулканът е изригвал преди 75 години. \r\n2014 г. \r\nУкраинските власти започват военна операция за овладяване на Донецк и Луганск. \r\n2013 г. \r\nОрасио Картес встъпва официално на поста президент на Парагвай. Предишният президент Фернандо Луго бе свален след процедура по импийчмънт поради гибелта на 17 безимотни селяни по време на стълкновения с полицията. \r\n2012 г. \r\nОрганизация Ислямска конференция изважда Сирия от състава си. \r\n2011 г. \r\nНов генерален секретар на Карибската общност става Ъруин Ларок. \r\n2011 г.  \r\nGoogle закупува телекомуникационната компания на Моторола Motorola Mobility за 12,5 милиарда долара. \r\n2001 г. \r\nАстрономи обявяват откритието на първата слънчева система, извън нашата. Тя е съставена от две планети, които обикалят около една звезда от съзвездието Голямата Мечка. \r\n1998 г. \r\nНай-малко 28 души загиват, над 220 са тежко ранени след избухването на бомба, поставена в автомобил на пазара в град Омаг в Северна Ирландия. Това е най-големият бомбен атентат от началото на конфликта в Северна Ирландия. Конфликтът в Северна Ирландия започва три десетилетия по-рано и е свързан с противоречията между католическо малцинство (ИРА – Ирландска Републиканска Армия) и протестантското мнозинство в страната. \r\n1990 г. \r\nПрезидентът Михаил Горбачов възстановява съветското гражданство на писателя - дисидент Александър Солженицин. \r\nАлександър Солженицин e руски писател хуманист и общественик. Той е роден на 11 декември 1918 г. През 1941 г. завършва Физико-математическия факултет на Московския университет и задочно 2 курса на Филологическия факултет в МИФЛИ (Московски институт по филологии и литература). От есента на 1941 г. е в действащата армия, от есента на 1942 г. е офицер, командир на батарея за звуково разузнаване. Служи на различни фронтове по време на Втората световна война. Арестуван е през февруари 1945 г. и е осъден на 8 години концлагер. След изтърпяване на присъдата през 1953 г. е заточен до живот в Казахстан. През 1956 г. е реабилитиран и работи като учител във Владимирска област в Централна Русия, след което се заселва в Рязан. Известност му носят повестите “Един ден на Иван Денисович” (1962 г.) и “Матьориният двор” (1963 г.). След 1965 г. никъде не се печатат негови произведения. През 1969 г. е изключен от Съюза на писателите, след като през 1967 г. е изпратил писмо, в което се обявява против цензурата. \r\nСлед излизането на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е гражданството и е експулсиран в Германия. От 1976 г. живее в щат Върмонт, САЩ. На 27 май 1994 г. се завръща в Русия. През 2002 г. учредява награда на свое име. Автор е на : “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (т. 1-8, 1971-1991 г.), “Решило телето дъба да събаря” (1975 г.; допълнена 1991 г.), “Април 1917. Върмонт; Париж” (1993-1995 г., т. 1-2), “Публицистика” (т. 1-2, 1995-1996 г.). Пише разкази, пиеси, киносценарии и публицистика. Събраните му съчинения са издадени в Москва през 1990 г. (т. 1-8). \r\nПрез 1970 г. получава Нобелова награда за литература. \r\n1973 г. \r\nСАЩ прекратяват бомбардировките над Лаос и Камбоджа. \r\n1971 г. \r\nАмериканският президент Ричард Никсън съобщава за преустановяването на конвертируемостта на долара. Така се слага край на системата на обмяна, установена от Бретън Уудс през 1872 г. \r\nБретън-Уудската система е приета със спогодба през 1944 г. Системата регламентира действията на учредения тогава МВФ. Основава се на неизменното съотношение между щатския долар и цената на златото (35 долара за 1 унция злато) и неизменните паритети между долара и останалите основни валути. Чрез нея валутните курсове се ограничават от т. нар. интервенционни точки, които се отклоняваха с един процент над или под установените паритети. Поради възникнала криза, вследствие на спекулативни валутни операции в края на 1971 г. системата е отменена. На нейно място са въведени плаващите валутни курсове. \r\n1969 г. \r\nВ Бетъл, Ню Йорк, започва легендарният фестивал за музика и изкуства Уудсток, на който се събират 800 000 души. \r\nУудсток е музикален рок фестивал, проведен от 15-ти до 17-ти август 1969 г. в Бетхел, щата Ню Йорк, САЩ. Уудсток се превръща в кулминация на един от най-плодотворните периоди в поп и рок музиката - десетилетието на 60-те години. По това време се развиват антивоенните движения и расовите вълнения. Това е периода на хипитата и идеята им за свят на хармония, мир и любов. \r\nВ програмата участват: “Сантана”, Рави Шанкар, “Инкредибъл Стринг Бенд”, “Канд Хит”, “Слай Енд Дъ Фемини Стоун”, “Джефърсън Еърплейн”, “Грейтфул Дед”, Джими Хендрикс, “Ху”, “Блъд, Суит Енд Тиърс”, “Крийдънс Клиъруотър Ривайвъл”, “Бенд”, Алро Гътри, Бърт Съмър, “Куин”, Мелани, Джони Уинтър, “Тен Иърс Афтър”, “Кънтри Джо Енд Фиш”, “Моуунтейн”, Тим Хардин, “Суитуотър”, Джо Кокър, Джон Себастиан, Кийф Хартли, “Ша-на-на”, “Пол Бъртърфийл Блус Бенд”, “Кросби, Стилс, Неш Енд Йънг”. Издадени са 2 албума с музика от Уудсток и едноименен филм (режисьор Майкъл Уодлай). През 1994 г. се провежда “Уудсток’94” по случай 25-годишния юбилей на фестивала. \r\n1948 г. \r\nСлед избори в Южна Корея, страната е провъзгласена за република с президент Ли Син Ман. Република Корея е държава в Източна Азия, заемаща южната половина на Корейския полуостров. Тя е парламентарна република, начело с президент, избиран за срок от 5 години. Законодателна власт - Национално събрание от 200 члена, избирани за 4 години. Висш орган на изпълнителната власт - Държавен съвет, възглавяван от президента, а изпълнителен орган - Кабинет на министрите и премиер-министър. Населението на страната е 41 150 хиляди жители. Столица на Република Корея е Сеул. \r\n1947 г. \r\nВеликобритания предоставя на Индия и Пакистан статут на независими държави. \r\n1945 г. \r\nЯпонският император Хирохито обявява безусловната капитулация на Япония във Втората световна война. \r\nЯпония участва във Втората световна война като част от “Оста Рим- Берлин-Токио”. Тя подписва Тристранния пакт на 27 септември 1940 г. На 7 декември 1941 г. Япония започва война срещу САЩ с внезапното нападение над американската военноморска база Пърл Харбър (Хаваите). На 8 декември САЩ и Великобритания обявяват война на Япония. В отговор на това на 11 декември Германия и Италия обявяват война на САЩ. В края на 1941 г. и началото на 1942 г. Япония превзема Малая, Филипините, Индонезия и Бирма. Разгромява британския флот при Сингапур. Създава се реална опасност от нахлуване в Австралия. През юни 1942 г. англо-американските съюзници спират японската офанзива в сраженията в Коралово море и при остров Мидуей. През 1945 г. англо-американските съюзни войски освобождават Филипините и завладяват японския остров Окинава. На 26 юли 1945 г. правителствата на Великобритания, САЩ и Китай публикуват Потсдамската декларация, съдържаща искания за капитулация на Япония. Японското правителство отклонява тези искания. На 6-ти и 9-ти август 1945 г. американски военновъздушни сили хвърлят атомни бомби над Хирошима и Нагасаки – Япония. Атомните бомби принуждават император Хирохито да обяви безусловната капитулация на Япония (15 август). След това страната е окупирана главно от американски, британски, австралийски и новозеландски войски, командвани от американския генерал Дъглас Макартър. \r\nНа 8 август СССР обявява война на Япония, изпълнявайки споразуменията от Ялтенската конференция. Съветската армия освобождава Южен Сахалин, Курилските острови, Корея, разгромява Квантунската армия в Китай и Северна Корея. В настъплението срещу японските завоеватели участват монголски и китайски войски. На 2 септември 1945 г. на американския линеен кораб \"Мисури\" Япония подписва Акт за безусловна капитулация, с което се слага край на военните действия във Втората световна война. \r\n1944 г. \r\nСедма американска армия извършва десант на френската Ривиера в рамките на операция “Дракон”, за да отвори втори западен фронт срещу нацистите след този в Нормандия. \r\n1918 г. \r\nСАЩ и новата съветска власт в Русия прекъсват дипломатическите отношения помежду си – започва интервенцията на бившите съюзници на Русия в Първата световна война на нейна територия в отговор на сключения от болшевиките сепаративен мир с Германия. \r\n1914 г. \r\nВ действие е пуснат Панамският канал. Строителството на канала започва през1879 г. от Франция, но впоследствие е продължено от САЩ. Завършен е през 1914 г., но е открит официално през 1920 г. \r\nТой пресича Панамския провлак в най-ниската му част на територията на Панама, свързва Тихия с Атлантическия океан, разделя Северна от Южна Америка. Дължина му е 81,6 км, дълбочината - 12,5 м, а ширината - 150 м, има три двойки шлюзове. От 1914 г. до 1999 г. е под контрол на САЩ, на 31 декември 1999 г. суверенитетът над Панамския канал е върнат на Панама. \r\n1866 г. \r\nЛихтенщайн получава независимост. \r\nКняжество Лихтенщайн е държава в централна Европа. Княжеството Лихтенщайн е основано през 1719 г. Княжеството е разположено между Швейцария и Австрия. Площта му е 157 кв. км. с население около 30 500 жители (1996 г.). 98% от населението са католици. Официалният език е немски. Паричната единица е швейцарски франк. Столицата на Лихтенщайн е Вадуц. \r\nПрез 1806 г. 1813 г. Лихтенщайн влиза в Рейнския съюз. През 1815 г.-1866 г. - в Германския съюз. През 1868 г. Лихтенщайн обявява неутралитет и разпуска армията си. Лихтенщайн е член на ООН от 1990 г. \r\n1848 г. \r\nУолдо Хенчен от Ню Йорк патентова зъболекарския стол. \r\n1836 г. \r\nТурските власти успяват окончателно да потушат въстанието в Белоградчишко и Пиротско. \r\n1537 г. \r\nИспанският конквистадор Хуан де Саласар основава селището Асунсион. Днес то e столица на Парагвай. \r\nАсунсион е столицата на Парагвай и един от най-големите градове в Южна Америка. Асунсион е главното пристанище и главен индустриален и културен център на страната. През 1731 г. там избухва едно от първите въстания срещу испанското колониално владичество. Негов водач е Хосе де Антекуера и Кастро. След войната на Тройния съюз (1865–1870 г.), градът е окупиран от бразилски войски до 1876 г. В града се намира Националният пантеон, по-малко подобие на парижките Инвалиди, където са погребани много национални герои. \r\n1534 г. \r\nИгнаций Лойола създава в Париж “Обществото на Исус”, известно като орден на йезуитите. \r\nИгнацио Лойола е философ, мислител и писател. Идеите му са свързани с целите и устройството на новото монашеско братство. Основните съчинения на Лойола са: “Духовни упражнения”, “Автобиография”, “Обсъждане на бедността”, “Основни правила за устройството на Обществото на Иисус” и “Духовен дневник”. \r\n1261 г. \r\nАрмията на никейския император Михаил VIII завзема Константинопол и го възстановява като столица на Византийската империя, след като през 1204 г. градът е завзет и опустошен от войските на Четвъртия кръстоносен поход. \r\n1240 г. \r\nТатарите достигат Унгария и разгромяват кралската армия при устието на река Тиса, разграбват и опожаряват столицата Пеща. \r\n1118 г. \r\nУмира Алексий I Комнин - византийски император, дошъл на власт с преврат през 1081 г. Основател на династията Комнини. Воюва с италианските нормани в земите на днешна Албания и Македония (1081 г.- 1085 г.), събирайки военни контингенти и от местното българското население. Комнин сключва антинормански съюз с Венеция (1083 г.) Печенежката заплаха на Балканите Алексий Комнин отстранява с помощта на куманите (битката край Левунион, по долното течение на р. Марица, 29 април 1091 г.). Политиката му към селджукската опасност в Мала Азия е гъвкава, като разчита на дипломатически ходове и мощни военни удари. Комнин проявява изключителни дипломатически качества при контактите си с участниците в Първия кръстоносен поход (1096 г.-1099 г.), чрез които връща обширни земи в Мала Азия под византийска власт. Прави монетна реформа (появата на т. нар. перпери), реорганизира титлите и службите и др. Подлага на гонение богомили и павликяни. През 1111 г. по негова заповед на Хиподрома е изгорен ересиархът на богомилите Василий Врач. \r\n1038 г. \r\nУмира крал Ищван І (ок. 970 - 1038). Създател на унгарската държава през 1000 г. \r\n797 г. \r\nВизантийският император Константин VI е ослепен от регентката Ирина. \r\nКонстантин VI е византийски император от 780 г. до 797 г. През 784 г. организира, заедно с регентката Ирина, демонстративен поход в Тракия. През 787 г., по настояване на Ирина, в Никея е свикан Седмият Вселенски събор, сложил край на иконоборството. През 790 г. Ирина е свалена и Константин VI, който става самостоятелен владетел на Византийската империя. Претърпените неуспехи в двата му похода срещу България (791 г. и 792 г.), както и връщането на Ирина в Константинопол, довеждат до вътрешнополитическа криза във Византия. \r\n718 г. \r\nАрабите прекратяват обсадата на Константинопол, след като претърпяват изключително тежки загуби. Те са изолирани по суша и море, като огромна част от войската им загива. Опитът на арабите да завладеят византийската столица и да нахлуят в Европейския югоизток завършва без успех. Българската войска на хан Тервел изиграва изключителната роля за спиране на арабската експанзия в Европа. На тази дата са родени: \r\n1892 г. \r\nРоден е Луи Виктор Пиер Реймон дьо Бройл - френски физик. Ценен високо от А. Айнщайн. През 1924 г. в докторската си дисертация \"Изследвания по теория на квантите\" излага идеята за вълновите свойства на материята (вълни на Дьо Бройл), която е в основата на съвременната квантова механика. Бройл се занимава също с релативна квантова механика, с въпросите за строежа на ядрото, теорията за разпространение на електромагнитни вълни във водна среда. Той е автор и на трудове по история на физиката. През 1929 г. получава Нобелова награда за физика \"за неговото откритие на вълновата природа на електроните\". През 1934 г. основава Център за изследвания по приложна математика към института \"Анри Поанкаре\". През 1945 г. е съветник към Френската комисия за атомна енергия. Бройл е член на Френската академия на науките, Американската академия за хуманитарни и естествени науки и др. \r\n1888 г. \r\nРоден е Томас Едуард Лорънс (1888 - 1935). Британски офицер и арабист. Известен е като Лорънс Арабски заради похода си начело на британските части през Първата световна война. \r\n1878 г. \r\nРоден е Пьотър Николаевич Врангел- руски дворянин, барон; гвардейски офицер, генерал-лейтенант (1917 г.). Той завършва Минния институт в Петербург (1901 г.) и постъпва на служба в Лейбгвардейския конен полк, произведен в чин офицер през 1902 г.; участва в Руско-японската война. Завършва Николаевската академия на Генералния щаб (1910 г.); по време на Първата световна война е командир на кавалерийски корпус. След болшевишкия преврат (1917 г.) постъпва в национално-патриотичната Доброволческа армия, в която командва конна дивизия и конен корпус; командващ Доброволческата армия участва в Гражданската война и защитава демокрацията, свободата и правата на човека от настъплението на болшевиките. След поражението на доброволческата армия е емигрант. Пьотър Врангел е автор на мемоари \"Записки\" (1928 г.). \r\n1807 г. \r\nРоден е Жюл Греви - френски общественик, политик и държавник. Адвокат по професия. Трети председател на Френската република (от 1879 г. до 1887 г.). Той е избран в Учредителното събрание по време на Революцията (1848 г.). Греви се обявява против въвеждането на длъжност председател на републиката. Като републиканец се съпротивлява срещу държавния преврат (2 декември 1851 г.). В Третата република е един от лидерите на умерените републиканци. \r\n1771 г. \r\nРоден е шотландският писател и поет Уолтър Скот (1771 - 1832). Автор на \"Айвънхоу\", \"Роб Рой\" и др. \r\n1769 г. \r\nРоден е Наполеон Бонапарт - френски император. Роден е в град Аячо на остров Корсика. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи, като потегля обратно за Франция. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\n1750 г. \r\nРоден е Пиер Силвен Маршал - френски писател. В дидактическата си поема “Френският Лукреций” (1797 г.) отразява социално-философските идеи на Просвещението. Участник в движението “В името на равенството” под ръководството на Г. Бабьоф. \r\n1688 г. \r\nРоден е Фридрих Вилхелм І (1688 - 1740) - крал на Прусия. Превръща страната си в първостепенна политическа сила в Европа. На тази дата умират: \r\n1963 г. \r\nУмира Всеволод Вячеславович Иванов - руски писател. Иванов публикува произведения от 1915 г., издава първата си книга през 1919 г. През 1921 г. се установява в Петроград. Присъединява се към литературната група \"Серапионови братя\". Става известен с повестите \"Партизани\" (1921 г.), \"Брониран влак 14-69\" (1922 г.) и \"Цветни ветрове\" (1922 г.). Негови произведения са: \"Тайното в тайните\" (1927 г.), \"Особнякът\" (1928 г.) и др. Същевременно пише повестите \"Хабу\" (1925 г.), \"Гибелта на Железни\" (1928 г.), \"Пътешествие в несъществуваща страна\" (1930 г.), пиесата \"Брониран влак 14-69\" (1927 г.), романа \"Сиви пясъци\" (1922 г.), автобиографичния роман \"Похожденията на факира\" (1934 г.-1935 г.), романа \"Пархоменко\" (1939 г.; филма \"Александър Пархоменко\", 1942 г.), романа \"При превземането на Берлин\", спомените \"Срещи с М. Горки\" (1947 г.), драмата \"Ломоносов\" (1953 г.), разкази, публицистични статии. Посмъртно са издадени негови спомени, дневници, романите \"Вулкан\" (1966 г.-1968 г.), \"Y\", \"Кремъл\" и сбирка с фантастични разкази \"Зелената лампа\". \r\n1936 г. \r\nУмира Грация Деледа - италианска писателка и Нобелов лауреат за литература през 1926 година. Първия си роман, „Сардинско цвете“, публикува през 1892 година. \r\n1915 г. \r\nУмира италианският писател Рафаело Джованиоли (1838 - 1915). \r\n1118 г. \r\nУмира Алексий I Комнин - византийски император, дошъл на власт с преврат през 1081 г. Основател на династията Комнини. Воюва с италианските нормани в земите на днешна Албания и Македония (1081 г.- 1085 г.), събирайки военни контингенти и от местното българското население. Комнин сключва антинормански съюз с Венеция (1083 г.) Печенежката заплаха на Балканите Алексий Комнин отстранява с помощта на куманите (битката край Левунион, по долното течение на р. Марица, 29 април 1091 г.). Политиката му към селджукската опасност в Мала Азия е гъвкава, като разчита на дипломатически ходове и мощни военни удари. Комнин проявява изключителни дипломатически качества при контактите си с участниците в Първия кръстоносен поход (1096 г.-1099 г.), чрез които връща обширни земи в Мала Азия под византийска власт. Прави монетна реформа (появата на т. нар. перпери), реорганизира титлите и службите и др. Подлага на гонение богомили и павликяни. През 1111 г. по негова заповед на Хиподрома е изгорен ересиархът на богомилите Василий Врач. \r\n1038 г. \r\nУмира крал Ищван І (ок. 970 - 1038). Създател на унгарската държава през 1000 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.08.15", "title": "Денят 15 август в световната история"}
{"url": "http://www.focus-news.net/news/2018/08/15/2556243/lovech-balgarskiyat-patriarh-neofit-shte-oglavi-praznichna-sveta-liturgiya-po-povod-hramoviya-praznik-na-troyanskata-sveta-obitel-uspenie-na-presveta-bogoroditsa.html", "text": "В 07.00 часа тази сутрин започна празничната полунощница с Игуменската лития в Тоянския манастир „Успение на Пресвета Богородица“ по повод храмовия празник на Троянската света обител, предаде репортер на  Агенция „Фокус“ . От 08.00 часа започва празничната утреня. В 09.00 часа е началото на празнична света Литургия, оглавена от Негово Светейшество Българския Патриарх Неофит. В 11.00 часа започва традиционната Лития с чудотворната икона на Пресвета Богородица „Троеручица” от храма до мястото на първото чудо извършено от иконата. В 18.00 часа ще бъде отслужена празнична вечерня с акатист на Успение Богородично. \r\nНа 16 август 2018 г. от 17.00 часа ще започне вечерня. От 18.00 часа ще бъде отслужена ктиторска панихида (молитвено възпоменание за всички представили се в Христа игумени, братя и дарители на светата обител).  \r\nНикола ПЕТКОВ", "date": "2018.08.15", "title": "Ловеч: Българският патриарх Неофит ще оглави празнична света Литургия по повод храмовия празник на Троянската света обител „Успение на Пресвета Богородица“"}
{"url": "http://www.focus-news.net/news/2018/08/15/2556247/varna-s-bogata-kulturna-programa-shte-bade-otbelyazan-praznikat-na-grada.html", "text": "С богата културна програма ще бъде отбелязан празникът на града - Свето Успение Богородично. Това съобщиха за  Радио „Фокус“ – Варна  от Община Варна. Събитията са организирани от Общината, със съдействието на Военноморските сили и Варненската и Великопреславска митрополия. В 09.00 часа днес ще започне тържествена Архиерейска света Литургия в Катедралния храм „Св. Успение Богородично“. В 10.30 часа ще бъде издигнат тържествено флагът на града, след което ще се проведе литийно шествие с чудотворната икона на Света Богородица. \r\nЗа децата на сцена „Раковина“ от 10.30 часа е предвиден спектакълът „Джобни чародейства“ на Мануела Саркисян, в 11.30 часа ще бъде открито специално ателие за изработване на кукли с водещ Мария Банова, а от 19.00 часа следват забавни минути с Богдан Томов. За любителите на народната музика от 17.30 часа, също на сцена „Раковина“, ще свири гайдарският оркестър „Диньо Маринов“ при Народно читалище „Васил Левски 1945“. От 20.00 часа ще се проведе традиционният концерт на пл. „Независимост“ със солисти и оркестър на Държавната опера, под диригентството на Мартин Пантелеев. \r\nВ 20.00 часа в Летния театър ще започне церемония по връчване на почетни звания и отличия на Община Варна, след което програмата ще продължи с концерт на Михаил и Кристина Белчеви и фолклорните ансамбли „Варна“ и „Тракия“ – Пловдив. \r\nЗа 21.00 часа е предвиден концерт в свободната зона на пристанището. В него ще се включат музикалното поп дуо „Моранди“ от Румъния, Славин Славчев и групата Julian’s Laughter, Атанас Колев, Папи Ханс, Виктория Георгиева, 100 кила, Deep Zone Project и Орлин Павлов. Около 23.20 часа ще започнат празнични илюминации. \r\nМарияна ВАЛЕНТИНОВА", "date": "2018.08.15", "title": "Варна: С богата културна програма ще бъде отбелязан празникът на града"}
{"url": "http://www.focus-news.net/news/2018/08/15/2556244/reuters-turtsiya-uvelichava-ryazko-mitata-za-nyakoi-amerikanski-stoki.html", "text": "Турция увеличава рязко митата за някои американски стоки, предава  Reuters \r\nУказът, подписан от турският президент Реджеп Тайип Ердоган увеличава митата на пътническите автомобили със 120 процента, на алкохолните напитки със 140 процента и на тютюна с 60 процента. Увеличават се митата и на други стоки – козметика, ориз и въглища.  Юлиян Марков", "date": "2018.08.15", "title": "Reuters: Турция увеличава рязко митата за някои американски стоки"}
{"url": "http://www.focus-news.net/news/2018/08/15/2556249/sport-grigor-dimitrov-zapochva-zashtitata-na-titlata-si-v-sinsinati-s-dvuboy-sreshtu-misha-zverev.html", "text": "Григор Димитров започва защитата на титлата си от турнира от сериите „Мастърс“ в американския град Синсинати, щата Охайо. Първи съперник на най-добрия български тенисист ще бъде германецът Миша Зверев, който отстрани Дамир Джумхур след 6:3, 6:4 в мач от първия кръг на надпреварата. \r\nДо този момент Димитров има три срещи срещу 44-тия в световната ранглиста Зверев, като и тритe бяха изиграни през 2017 година – в Стокхолм, Ротердам и Канада. И в трите българинът постигна победа над германския тенисист. \r\nВ основната схема на турнира Григор Димитров е пети поставен и започва участие директно от втория кръг. Двубоят му със Зверев е трети в програмата на централния корт, която започва в 18:00 часа.", "date": "2018.08.15", "title": "Спорт: Григор Димитров започва защитата на титлата си в Синсинати с двубой срещу Миша Зверев"}
{"url": "http://www.focus-news.net/news/2018/08/15/2556246/kyustendil-zasileno-politseysko-prisastvie-shte-ima-v-rilskiya-manastir.html", "text": "Засилено полицейско присъствие ще има на християнския празник Свето Успение Богородично в Рилския манастир. Това съобщиха за  Радио „Фокус“- Пирин  от  ОДМВР- Кюстендил . Очаква се засилен трафик към светата обител. Призовават се гражданите да спазват правилата за движение, да не спират в активната пътна лента и да спазват указанията на полицаите. Гражданите се призовават и да не палят огньове, за да не се причиняват пожари, да не оставят в паркираните си автомобили документи и ценности, да бъдат с повишено внимание, за да не станат жертва на джебчии.  При възникване на проблем гражданите трябва да се обаждат на тел. 112 или да се обръщат към полицаите в района на Рилския манастир.", "date": "2018.08.15", "title": "Кюстендил: Засилено полицейско присъствие ще има в Рилския манастир"}
{"url": "http://www.focus-news.net/news/2018/08/15/2556230/sputnik-yuzhnnokoreyskiyat-prezident-iska-da-sazdade-obshto-ikonomichesko-prostranstvo-sas-severna-koreya.html", "text": "Южннокорейският президент Мун Дже-ин иска да създаде общо икономическо пространство със Северна Корея \r\nПрезидентът на Южна Корея Мун Дже-ин заяви в сряда, че планираната трета среща на високо равнище със севернокорейския лидер Ким Чен-ун през следващия месец ще бъде още една стъпка към денуклеариацията на Корейския полуостров и слагане край на  Корейската война от 1950-53 година. \r\nСъздаването на съвместна икономическа общност между Северна и Южна Корея и въвеждане на възможност за неограничен трансграничен транспорт ще бъде \"истинско освобождаване\", заяви южнокорейският президент Мун Дже-ин. \r\n\"Ние трябва да преодолеем това разделение за нашето оцеляване и развитие. Въпреки че политическо обединение може би е далеч, установяването на мир между Юга и Севера  и свободно движение и формиране на обща икономическа общност е истинско освобождаване за нас \", се казва в съобщението на агенция Yonhap, цитирано от Sputnik. \r\nМун заяви, че общността ще включва шест страни от Североизточна Азия и Съединените щати, а от  офиса на президента е посочено, че става дума за  Северна, Южна Корея, Китай, Япония, Монголия, Русия и Съединените щати, предаде агенция Yonhap.  Юлиян Марков", "date": "2018.08.15", "title": "Sputnik: Южннокорейският президент иска да създаде общо икономическо пространство със Северна Корея"}
{"url": "http://www.focus-news.net/news/2018/08/15/2556248/agentsiya-po-vpisvaniyata-narushavaneto-na-rabotata-na-targovskiya-registar-ne-e-svarzano-sas-zlonamerena-vanshna-namesa-riskove-za-zloupotrebi-s-danni-ne-sashtestvuvat.html", "text": "Нарушаването на работата на Търговския регистър не е свързано със злонамерена външна намеса, нито е свързано с инцидент в киберпространството. Рискове за злоупотреби с наличните данни не съществуват. Това съобщиха от  пресцентъра на Агенцията по вписванията . В изпълнение на поетия ангажимент от Агенция по вписванията, потребителите вече могат да извършват справки за актуалното състояние на фирмите в Търговския регистър и регистър на юридическите лица с нестопанска цел. Продължава работата по възобновяване на достъпа до останалите функционалности на регистъра. Характерът на технологичните процеси предполага регистърът да функционира пълноценно и с пълния си набор от вписани данни не по-рано от следващата седмица.", "date": "2018.08.15", "title": "Агенция по вписванията: Нарушаването на работата на Търговския регистър не е свързано със злонамерена външна намеса, рискове за злоупотреби с данни не съществуват"}
{"url": "http://www.focus-news.net/news/2018/08/15/2556251/sofiyska-voda-vremenno-shte-prekasne-vodosnabdyavaneto-v-chast-ot-zhk-mladost-1a.html", "text": "„Софийска вода” временно ще прекъсне водоснабдяването в част от ж. к. „Младост 1А“, съобщиха от пресцентъра на  дружеството . \r\nВъв връзка с подмяна на спирателен кран до бл. 513, ж. к. „Младост 1А“, се налага спиране на водоподаването от 09.00 до 17.00 часа на клиентите на „Софийска вода”, живеещи в бл. 501, бл. 502, бл. 503, бл. 504, бл. 505, бл. 505А, бл. 506, бл. 506А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 505. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.15", "title": "„Софийска вода” временно ще прекъсне водоснабдяването в част от жк. „Младост 1А“"}
{"url": "http://www.focus-news.net/news/2018/08/15/2556253/blagoevgrad-prodalzhava-praskaneto-sreshtu-balhi-na-teritoriyata-na-grada.html", "text": "Продължава пръскането срещу бълхи на територията на града. То започна на 14 и ще продължи след 21.00 часа днес. Това съобщиха от пресцентъра на  Общината . Обсегът на пръскане ще обхване детските площадки за общинско ползване, както и зелени площи, посещавани масово от жители и гости на града. Не е препоръчително за гражданите да бъдат в районите около час, след като бъде напръскано.  \r\nПрепаратът, с който ще се извършва пръскането, е „Цитрил Форте“. Той е водоразтворим прах със бърз нокдаун ефект и изключително дълъг остатъчен ефект след обработка. Инсектицидът е с остатъчно действие за контрол на хлебарки, бълхи, люспеници, стоножки, скорпиони, ухолазки, мухи и оси.", "date": "2018.08.15", "title": "Благоевград: Продължава пръскането срещу бълхи на територията на града"}
{"url": "http://www.focus-news.net/news/2018/08/15/2556254/gabrovo-ogranicheno-e-dvizhenieto-za-tovarni-avtomobili-nad-5-tona-po-pat-selo-draganovtsi-gabrovo-ot-km-18000-do-km-18965-zaradi-remont.html", "text": "Ограничение за товарни автомобили над 5 тона е въведено в отсечка от пътя между село Драгановци и Габрово. В участъка от км 18+000 до км 18+965 тече ремонт на пътно съоръжение при км 18+693. Това съобщиха за  Радио „Фокус“ – Велико Търново  от Областно пътно управление – Габрово. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е предимно ясно и слънчево, трафикът е интензивен. Ограничено е движението и в района на село Новаковци, по път II-44 Севлиево – Габрово от км 18+000 до км 18+965. Причината отново е ремонт на пътно съоръжение, при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Трафикът по направление Севлиево – Габрово се организира по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. \r\nЛуиза ТРАНЧЕВА", "date": "2018.08.15", "title": "Габрово: Ограничено е движението за товарни автомобили над 5 тона по път село Драгановци - Габрово от км 18+000 до км 18+965 заради ремонт"}
{"url": "http://www.focus-news.net/news/2018/08/15/2556250/vrachanskiyat-mitropolit-grigoriy-shte-oglavi-praznichnite-bogosluzheniya-za-hramoviya-praznik-na-cherepishkata-sveta-obitel-uspenie-na-presveta-bogoroditsa.html", "text": "Негово високопреосвещенство Врачанският митрополит Григорий ще оглави празничните богослужения за храмовия празник на Черепишката света обител \"Успение на Пресвета Богородица\", предаде репортер на  Агенция „Фокус“ . Празничната програма за храмовия празник на Черепишката света обител \"Успение на Пресвета Богородица\" започва с празнична архиерейска света Литургия, оглавена от Негово високопреосвещенство Врачански митрополит Григорий. Начало: 9.00 часа.  \r\nНикола ПЕТКОВ", "date": "2018.08.15", "title": "Врачанският митрополит Григорий ще оглави празничните богослужения за храмовия празник на Черепишката света обител \"Успение на Пресвета Богородица\""}
{"url": "http://www.focus-news.net/news/2018/08/15/2556252/varna-mitropolit-yoan-shte-oglavi-bozhestvena-sveta-liturgiya-za-hramoviya-praznik-na-katedralata-uspenie-na-presveta-bogoroditsa.html", "text": "Днес Негово високопреосвещенство Варненският и Великопреславски митрополит Йоан ще оглави Божествена света Литургия за храмовия празник на варненската катедрала „Успение на Пресвета Богородица“ и град Варна, предаде репортер на  Агенция „Фокус“ . Началото на литургията ще бъде в 8.30 часа.  \r\nНикола ПЕТКОВ", "date": "2018.08.15", "title": "Варна: Митрополит Йоан ще оглави Божествена света Литургия за храмовия празник на катедралата „Успение на Пресвета Богородица“"}
{"url": "http://www.focus-news.net/news/2018/08/15/2556255/burgas-v-grada-shte-se-provede-preskonferentsiya-vav-vrazka-s-predstoyashtiya-turnir-po-konen-sport.html", "text": "От 11.00 часа в Заседателната зала на Община Бургас ще започне пресконференция относно предстоящия турнир по конен спорт за Купа Бургас на 17-18 август. Това съобщиха от пресцентъра на  Общината . В пресконференцията ще участват Теодор Шейтанов, главен секретар на Българската федерация по конен спорт, както и представител на Община Бургас.", "date": "2018.08.15", "title": "Бургас: В града ще се проведе пресконференция във връзка с предстоящия турнир по конен спорт"}
{"url": "http://www.focus-news.net/news/2018/08/15/2556256/stara-zagora-blizo-8-000-sa-imennitsite-v-grada-na-golemiya-tsarkoven-praznik-uspenie-na-presveta-bogoroditsa.html", "text": ". Близо 8 000 са именниците в града на големия църковен празник Успение на пресвета Богородица. Днес се отбелязва големият църковен празник Успение на пресвета Богородица. Именниците в Стара Загора са близо 8 000 тази година. Това съобщиха от пресцентъра на  Общината . Името Мария носят 3901 дами, а Марийка – 1010. С мъжкия вариант на името – Мариян, са 185. Марианите са 622, а Марияните – 497. Мъжете с име Мариан са 79. Кратките варианти – Мима и Мара, носят съответно – 177 и 110 старозагорки. С името Мика се представят 4 жени, а с Мери – 6. Унгарският еквивалент на Мария – Морика, носи само една дама. Това сочат данните на Дирекция „Гражданско състояние“ на Община Стара Загора.  \r\nНа Голяма Богородица за имен ден ще приемат поздрави още 192 дами, които носят името Мариета, както и 153, с име Мариела.  \r\nВъпреки че Марин и Марина отбелязват имен ден и на 17 юли, голяма част от тях черпят и днес. В Старозагорско с мъжкия вариант са 425 господа, а дамите са 227.  \r\nВ деня, в който според Светото писание, Божията майка напуска земния живот, своето име ще почетат още Панайот, Преслав и Преслава.  \r\nСпоред народната традиция празникът се нарича Голяма Богородица, за разлика от Малката Богородица, когато се чества рожденият ден на Христовата майка – 8 септември. На празника не се работи, правят се курбани за здраве и благоденствие.  \r\n\"От името на Община Стара Загора – много здраве и късмет за всички празнуващи!\", посочиха още от пресцентъра на Общината.", "date": "2018.08.15", "title": "Стара Загора: Близо 8 000 са именниците в града на големия църковен празник Успение на пресвета Богородица"}
{"url": "http://www.focus-news.net/news/2018/08/15/2556233/sadat-reshava-myarkata-za-neotklonenie-na-obshtinskiya-savetnik-ot-nesebar-peyko-yankov-chast-ot-grupata-na-dimitar-zhelyazkov.html", "text": "Специализираният съд ще проведе заседание, на което ще разгледа мярката за неотклонение на общинския съветник от Несебър Пейко Янков. Янков се предаде сам на властите в понеделник, след като бе издирван повече от 10 дни като участник в престъпната група на Митьо Очите. Прокуратурата  му повдигна обвинения за участие в организирана престъпна група за рекет, телесни повреди, разпространение на наркотици. На 2 август при спецакция в Бургас бяха задържани  общо 20 души - като свързани с организираната престъпна група на Димитър Желязков. От тях обаче задържани под стража останаха само шестима. Самият Желязков все още се намира в ареста в Истанбул, където бе задържан дни след спецакцията, откъдето се очаква да бъде екстрадиран у нас.", "date": "2018.08.15", "title": "Съдът решава мярката за неотклонение на общинския съветник от Несебър Пейко Янков, част от групата на Димитър Желязков"}
{"url": "http://www.focus-news.net/news/2018/08/15/2556260/sofiya-vavezhda-se-organizatsiya-na-dvizhenieto-za-zasnemane-na-film.html", "text": "Въвежда се организация на движението в София за заснемане на филм. Това съобщиха от пресцентъра  Столична община .  \r\nОт 10.00 до 20.00 часа днес се забраняват престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва:  \r\n- на ул. „Врабча” между ул. „Париж” и ул. „Дунав”;  \r\n- на ул. „11-ти август” между бул. „Кн. Александър Дондуков” и ул. „Московска”;  \r\n- на ул. „Московска” между ул. „Дунав” и бул. „Васил Левски”.  \r\nОт 16.00 до 18.00 часа днес се забранява влизането на пътни превозни средства за максимум от 2 минути за заснемане на кадър, както следва:  \r\n- по ул. „11-ти август” между бул. „Кн. Александър Дондуков” и ул. „Московска”;  \r\n- по ул. „Врабча” между ул. „Париж” и ул. „Дунав”.  \r\nОт 18.00 до 20.00 часа днес да се забрани влизането на пътни превозни средства, както следва:  \r\n- по ул. „11-ти август” между бул. „Кн. Александър Дондуков” и ул. „Московска”;  \r\n- по ул. „Врабча” между ул. „Париж” и ул. „Дунав”.  \r\nОтново заради заснемане на филм се забраняват престоят и паркирането на пътни превозни средства, с изключение на автомобилите на снимачния екип, както следва: \r\n- от 7.00 до 15.00 часа днес на ул. „Иван Арабаджията“ между ул. „5027“ и ул. „Туше Делииванов“ – 3 паркоместа. \r\n- от 7.00 до 121.00 часа днес и от 7.00 до 12.00 часа на 16 август на ул. „5027“ между ул. „Иван Арабаджията“ и ул. „5028“ – 10 паркоместа.", "date": "2018.08.15", "title": "София: Въвежда се организация на движението за заснемане на филм"}
{"url": "http://www.focus-news.net/news/2018/08/15/2556258/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-za-hramoviya-praznik-na-katedralnata-tsarkva-sv-bogoroditsa.html", "text": "Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще отслужи Архиерейска света Литургия в храм „Св. Богородица“ в град Пазарджик на Пловдивска епархия, предаде репортер на  Агенция „Фокус“ . Литургията в по повод големия християнски празник Успение на Пресвета Богородица и с благословението на Негово Високопреосвещенство Пловдивския митрополит Николай. Началото на литургията ще бъде в 9.00 часа.  \r\nНикола ПЕТКОВ", "date": "2018.08.15", "title": "Пазарджик: Константийският епископ Яков ще оглави архиерейска света Литургия за храмовия празник на катедралната църква „Св. Богородица“"}
{"url": "http://www.focus-news.net/news/2018/08/15/2556262/sofiya-vavezhda-se-organizatsiya-na-dvizhenieto-vav-vrazka-sas-zasnemane-na-reklamen-klip.html", "text": "Въвежда се организация на движението в София във връзка със заснемане на рекламен клип. Това съобщиха от пресцентъра на  Столична община . \r\nЗабраняват се  престоят и паркирането на пътни превозни средства, с изключение на автомобилите на снимачния екип и без да се засягат местата в режим на „служебен абонамент”, както следва: \r\n - от 18.00 часа днес 2018 г. до 08.00 часа на 16 август 2018 г. на ул. „Ген. Паренсов” между ул. „Цар Шишман” и бул. „Васил Левски”, 17 паркоместа; \r\n- от 06.00 до 14.00 часа на 16 август 2018 г. на локалното пътно платно на бул. „Цариградско шосе” на пл. „Радой Ралин” – 6 паркоместа; \r\n- От 06.00 до 15.00 часа на 16 август 2018 г. на ул. „Фр. Жолио Кюри” между пл. „Радой Ралин” и ул. „Майор Юрий Гагарин” – 4 паркоместа.", "date": "2018.08.15", "title": "София: Въвежда се организация на движението във връзка със заснемане на рекламен клип"}
{"url": "http://www.focus-news.net/news/2018/08/15/2556259/pernik-s-praznichna-sv-liturgiya-i-kurban-shte-bade-otbelyazan-hramoviyat-praznik-na-tsarkvata-uspenie-bogorodichno-v-kv-iztok.html", "text": "С празнична св. Литургия и курбан ще бъде отбелязан храмовият празник на църквата „Успение Богородично” в кв. „Изток”. Това съобщиха от пресцентъра на  Община Перник . От 08.30 часа ще бъде отслужена празнична св. Литургия. В 10.00 часа ще започне освещаването на курбана. Празничната програма за жителите и гостите на квартал „Изток” ще се проведе от 10.30 часа пред църквата „Успение Богородично” с песните на Валерия Момчилова.", "date": "2018.08.15", "title": "Перник: С празнична св. Литургия и курбан ще бъде отбелязан храмовият празник на църквата „Успение Богородично” в кв. „Изток”"}
{"url": "http://www.focus-news.net/news/2018/08/15/2556264/burgas-s-bogata-kulturna-programa-shte-bade-otbelyazan-praznikat-na-ostrov-sveta-anastasiya.html", "text": "Празникът на остров Света Анастасия по традиция ще бъде отбелязан на Успение Богородично. Това съобщиха от пресцентъра на  Община Бургас . Общината и Общинско предприятие \"Туризъм\" организират богата празнична програма за хората, които изберат да прекарат празничния ден на единствения обитаем остров по българското Черноморие. \r\nОт 10.30 до 16.00 часа ще се проведе детска творческа работилница за изработване на сувенири. От 10.30 до 16.30 часа е предвидено участие на група Alive Band на островния плаж. Между 10.30 и 19.00 часа ще има контролиран достъп до Фара. В 12.00 часа ще се състои островно хоро с Професионален фолклорен ансамбъл \"Странджа\". В 14.00 часа ще се проведе празничен водосвет. В 17.30 часа ще се състоят пиратски игри с Държавен куклен театър - Бургас. В 17.30 часа ще се състои \"Часът на поета\" с Бургаска писателска общност. В 21.00 часа са предвидени изпълнения на Милица Гладнишка и Михаил Йосифов секстет, със специалното участие на Васил Спасов.", "date": "2018.08.15", "title": "Бургас: С богата културна програма ще бъде отбелязан празникът на остров Света Анастасия"}
{"url": "http://www.focus-news.net/news/2018/08/15/2556265/pregled-na-osnovnite-temi-v-shumenskiya-pechat.html", "text": "„Националното знаме се вее на входа на Шумен“ е водещото заглавие във вестник  „Шуменска заря“ . Нов трибагреник посреща влизащите в Шумен от „Пети километър”. Знамето е поставено на завоя непосредствено преди влизане в града. Националният флаг е с размери 6.50 на 4.50 метра. Той се вее на 20-метров пилон, изработен от фибростъкло във Швеция. Той е най-големият от всички останали, които бяха издигнати по-рано през тази година. „Във Велики Преслав отчитат повече средства от планираните“ е заглавие от стр.2 в броя. Община Велики Преслав отчете изпълнение на бюджета за първите 6 месеца в размер на 61%. При план на приходите от 9.5 млн. лв., държавни и общински средства, постъпленията надхвърлят 5.8 млн. лв. Преизпълнението е резултат от редица административни действия, отбеляза кметът Александър Горчев. „В област Шумен се увеличават строежите на жилища“, информира ежедневникът. През второто тримесечие на 2018 г. местните администрации в област Шумен са издали разрешителни за строеж на 32 жилищни сгради, със 100 жилища в тях и с 11 933 кв. м разгъната застроена площ (РЗП), и на 56 други сгради с 50 066 кв. м РЗП. Спрямо предходното тримесечие издадените разрешителни за строеж на жилищни сгради се увеличават със 100.0%, броят на жилищата в тях – със 170.3%, а общата им застроена площ – със 108.9%. „Антиспин кампания на РЗИ - Шумен“, пише вестникът. На 15 август започва четвъртият етап от Националната АНТИСПИН кампания, която има за цел да насочи общественото внимание към проблемите на болестта, да повиши обществената информираност за начините на предаване и на предпазване от ХИВ, както и други сексуално-предавани инфекции. Кампанията цели да мотивира обществеността към отговорност за собственото здраве.", "date": "2018.08.15", "title": "Преглед на основните теми в шуменския печат"}
{"url": "http://www.focus-news.net/news/2018/08/15/2556266/dobrich-dve-kragovi-krastovishta-po-okolovrastniya-pat-na-grada-sa-v-remont-dvizhenieto-e-regulirano-s-patni-znatsi.html", "text": "Две кръгови кръстовища по околовръстния път на града са в ремонт - на изхода на Добрич в посока курортния комплекс Албена и в посока Генерал Тошево. В тези участъци се изгражда нова пътна настилка, предаде кореспондент на  Радио „Фокус” – Варна . Навсякъде движението е регулирано с пътни знаци. Водачите трябва да се движат със съобразена скорост. Ремонтни дейности на асфалтовата настилка се извършват по направленията път II-29 Варна – Добрич и път II-71 Силистра – Добрич. Няма допълнителни въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на автомобили над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nЧаст от улица „Никола Петков“ в Добрич също е в ремонт в рамките на интегрирания план за обновяване на водния сектор. Работи се в района от ул. „Батовска“. По бул. „Добричка епопея“ движението на автомобили се извършва само в едното платно заради строителни дейности в близост до кръстовището с бул. „Добруджа“. Продължават дейностите по интегрирания проект за обновяване на водния сектор в града. В периода до 19 август в рамките на „Интегриран проект за подобряване на водния сектор в град Добрич“ по лот 3 ще се работи по ул. „Стефан Стамболов“ от „Дружба“4 до ул. „Никола Петков“, ул. „Самарско знаме“, ул. „Опълченска“, ул. „Черно море“, ул. „Чайка“, ул. „Ясна поляна“ от „Агликина поляна“ до ул. „Теменуга“, ул. „Ясна поляна“ от „Теменуга“ до „Русалка“, ул. „Ропотамо“ и ул. „Батовска“, кв. „Строител“, ул. „Бачо Киро“, ул. „Перущица“ и ул. „Трапезица“. До 17 август по лот 2  ще се работи по ул. „Иларион Макариополски“, ул. „Иван Рилски“, ул. „Добричка епопея“, ул. „Кирил и Методий“ , изграждане на водопровод към кв. „Рилци“ с начало от ул. „Св. П. Атанасов“, ул. „Баба Тонка“, ул. „Цар Самуил“, ул. „Георги Кирков“, ул. „Цар Самуил“, ул. „Неофит Бозвели“, ул. „Панайот Хитов“ и ул. „Бачо Киро“. В Добрич времето е ясно и слънчево, тихо е. \r\nЖулиета НИКОЛОВА", "date": "2018.08.15", "title": "Добрич: Две кръгови кръстовища по околовръстния път на града са в ремонт, движението е регулирано с пътни знаци"}
{"url": "http://www.focus-news.net/news/2018/08/15/2556267/plovdiv-shte-bade-otkrit-nov-tvorcheski-tsentar-na-kaloferskata-dantela.html", "text": "Нов творчески център на калоферската дантела ще бъде открит по време на едноименния празник тази година. Това съобщи за  Радио „Фокус”-Пловдив  Ася Николова, директор на НМ „Христо Ботев”. Oткриването на центъра ще бъде от 10.30 часа. „Този творчески център се открива по проект на народното читалище „Васил Левски“ в Калофер, с директор Антоанета Първанова, съвместно  с къща-музей „Христо Ботев”, обясни тя. Тази година ще се организират и две изложби – едната на художника Илия Янакиев, а другата на автора Васил Лозев. Изложбите ще се подредят в пространството около училището на Даскал Ботьо Петков и в новооткрития творчески център. \r\nПо време на Празника на калоферската дантела обикновено се показва как се плете дантелата. „Тази година жените –плетачки от кръжока към читалището ще бъдат в новооткрития Творчески център”, каза още Ася Николова.", "date": "2018.08.15", "title": "Пловдив: Ще бъде открит нов творчески център на калоферската дантела"}
{"url": "http://www.focus-news.net/news/2018/08/15/2556261/kmetat-na-blagoevgrad-atanas-kambitov-neka-v-domovete-ni-da-ima-mir-razbiratelstvo-i-toplina-presveta-bogoroditsa-da-ni-zakrilya-i-podkrepya.html", "text": "Нека в домовете ни да има мир, разбирателство и топлина! Нека Пресвета Богородица ни закриля и подкрепя. Това се посочва в  поздравителен адрес от кмета на Благоевград д-р Атанас Камбитов . „Днес отбелязваме един от най-големите християнски празници - Успение на Пресвета Богородица! Божията Майка е покровител на семейството, на дома, на човешките ценности. На всички именици пожелавам здраве и късмет! Честит празник!“, се посочва още в поздравителния адрес на кмета.", "date": "2018.08.15", "title": "Кметът на Благоевград Атанас Камбитов: Нека в домовете ни да има мир, разбирателство и топлина, Пресвета Богородица да ни закриля и подкрепя"}
{"url": "http://www.focus-news.net/news/2018/08/15/2556257/ivitsa-dachich-za-prezidenta-na-kosovo-kakav-litsemer-parvo-s-orazhie-razrushava-granitsata-na-sarbiya-a-sega-iska-promyanata-y.html", "text": "„Какъв лицемер. Първо с оръжия, насилие и престъпление разруши границата на Сърбия, а сега иска промяната й. На коя граница? Кога е имало граница между Сърбия и Косово?“ С тези думи първият дипломат на Белград коментира за пореден път предложението на държавния глава на Косово Хашим Тачи за корекция на границата между двете съседни държави, отбелязва електронното издание на сръбския ежедневник  Vecernje Novosti . \r\nИзявлението на Дачич бе по повод публикация на Тачи в социалната мрежа „Туитър“, с която приветства изявлението на германския канцлер Ангела Меркел, съгласно което „промяна на границите на Балканите няма да има“.  \r\nМинистърът на външните работи на западната ни съседка подчерта, че в резултат от едностранното провъзгласяване на Косово 200 хил. сърби са били изгонени от домовете си.  \r\n„И аз съм против промяната на границите чрез сила, но откога разчитаме, че този принцип ще бъде приложен? Първо разрушихте границите на Сърбия, а сега сте се присетили да кажете, че няма да има повече промени“, продължи Дачич. \r\nПодчертавайки, че Косово не е международно призната държава, сръбският външнен министър отбеляза, че „на Тачи не му пречи да призове Ангела Меркел да окаже натиск върху петте страни от Европейския съюз, които не са признали“ най-младата държава на Балканите.  \r\n„Процесът на оттегляне на признаването на Косово ще продължи. Тези страни, които са признала Косово, нямат право да говорят за непроменяемост на границите. Не съм учуден, че Тачи прави това. Изненадам съм единствено, че Джилас, Йеремич, Обрадович, Чедомир Йованович, а и други все още не са дали признаци на благодарност, след като Меркел е против Вучич и моята идея. Призивите за държавен преврат и омразата към Вучич преминават бързо към омраза на сръбските национални интереси\", заключи Дачич в изявление за сръбската държавна информационна агенция, цитирано от изданието.   Тереза Герова", "date": "2018.08.15", "title": "Ивица Дачич за президента на Косово: Какъв лицемер, първо с оръжие разрушава границата на Сърбия, а сега иска промяната й"}
{"url": "http://www.focus-news.net/news/2018/08/15/2556269/shumen-zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo-obhodniyat-marshrut-e-shumen-ovcharovo-drumevo.html", "text": "Сухи и нормално проходими са пътищата в областта, предаде репортер на  Радио „Фокус“ - Шумен . Няма ремонтни дейности по пътищата първи, втори и трети клас, без нови промени остава и организацията на движение в областта. Върбишки проход е затворен. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. \r\nИвелина ИВАНОВА", "date": "2018.08.15", "title": "Шумен: Забранено е движението на товарни автомобили над 10 тона по пътя Радко Димитриево - Друмево, обходният маршрут е Шумен - Овчарово - Друмево"}
{"url": "http://www.focus-news.net/news/2018/08/15/2556263/veliko-tarnovo-v-pravoslavnite-hramove-v-grada-se-otsluzhva-praznichna-sv-liturgiya-po-sluchay-golyama-bogoroditsa.html", "text": "В православните храмове в града се отслужва празнична св. Литургия по случай Голяма Богородица. Десетки миряни се събраха в катедралния храм „Рождество Богородично“ във Велико Търново, за да запалят свещ за здраве, предаде репортер на  Радио „Фокус“ - Велико Търново . Голяма Богородица се чества както от православни, така и от католици. Според Светото писание това е денят, в който Божията майка, на 64-годишна възраст, напуска земния живот и отива при сина си. Три дни преди смъртта Архангел Гавраил ѝ съобщава, че Бог е пожелал да я вземе при себе си в своето царство, за да царува вечно с него. Последното ѝ желание е да види Светите апостоли заедно. По чуден начин те се пренасят пред вратите на дома ѝ в Йерусалим. Три дни след това сам Иисус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ. \r\nСтавайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: „Радвайте се, защото съм с вас през всичките дни“. В памет на явяването ѝ пред апостолите, църквата определя в този ден да се отслужва тържествена литургия и да се прави „въздигане на хляба“. \r\nСпоред народната традиция празникът се нарича Голяма Богородица, за разлика от Малката Богородица, когато се чества рождението на Христовата майка. На Голяма Богородица след тържествена Литургия в църквата се освещават обредни хлябове, които жените след това раздават за здраве и за починалите близки. Вярващите търсят покровителството на Света Богородица в житейските проблеми. \r\nДнес имен ден празнуват всички носещи името Мария, както и тези, които са кръстени с производни от Мария имена – мъже и жени. \r\nЛуиза ТРАНЧЕВА", "date": "2018.08.15", "title": "Велико Търново: В православните храмове в града се отслужва празнична св. Литургия по случай Голяма Богородица"}
{"url": "http://www.focus-news.net/news/2018/08/15/2556271/pregled-na-osnovnite-temi-v-dobrudzhanskiya-pechat.html", "text": "„Поскъпване на брашното вдигна с 10 стотинки цената на масовия хляб“, съобщава на първа страница вестник  „Добруджанска трибуна“ . Прогнозират, че цената на основната суровина за насъщния ще продължи да се повишава. От началото на август някои видове масов хляб в областта са поскъпнали с от 5 до 10 стотинки. Увеличение на цената има и за закуските, отново с 10 стотинки. Някои фирми пък са намалили грамажа на хляба и са оставили цената му като преди. Само за два месеца има скок на цената на брашното с около 20%. Паметна плоча на загиналите от 7-ма Рилска дивизия ще бъде поставена в Добрич, съобщава изданието. Областната комисия „Военни паметници“ е дала съгласие за изграждане на нов военен паметник в квартал „Рилци“ в Добрич. Вчера се е провело заседание на Областна комисия „Военни паметници“, председателствано от областния управител Красимир Кирилов. По първа точка от дневния ред кметът на Община град Добрич Йордан Йорданов е представил предложението на общината за изграждане на нов военен паметник. С реализирането на този проект се цели да се поправи една несправедливост до момента. Концерти в Добрич и Балчик за 70-годишнината на проф. Георги Спасов. В Добрич концертът е на 23 август от 19,00 часа в Огледална зала „Нели Божкова“. В програмата са включени произведения на композиторите Антонио Вивалди, Хенри Пърсел, Франсоа, Карл Блум, Жак Ибер и Андрю Форест. От спортната страница – „Юношите до 15 години отиват на лагер в Сливен“. Те заминават с изцяло нова екипировка и приповдигнато настроение. Младите футболисти от „Добруджа“ ще останат в града под Сините камъни до 25 август. Там ще изиграят три контроли. „Обновяват спортната зала в Шабла“, съобщава всекидневникът. В Зеления образователен център се е състояла пресконференция по проект „Безгранично здраве чрез спорт и сътрудничество – обединени в битката срещу заболяванията“. Дейностите са по програма за трансгранично сътрудничество в партньорство с Румъния. Предвиден е и модернизиране на стадиона в град Хършова.", "date": "2018.08.15", "title": "Преглед на основните теми в добруджанския печат"}
{"url": "http://www.focus-news.net/news/2018/08/15/2556272/pregled-na-osnovnite-temi-v-starozagorskiya-pechat.html", "text": "„Над 4000 ще са участниците в тракийския събор „Богородична стъпка“ е челото на вестник  „Старозагорски новини” . За тринадесети път на Старозагорски минерални бани ще се проведе Националният тракийски фолклорен събор \"Богородична стъпка\". В него ще участват над 4000 любители на българския бит и култура, които ще представят обичаи, песни и танци от различни краища на страната.  \r\nОрганизатори на събора са Община Стара Загора, Съюзът на Тракийските дружества в България, Тракийско дружество \"Одринска епопея\" - Стара Загора, кметството на Старозагорските минерални бани, Общество за фолклор, Народно читалище \"Христо Ботев 1952\" - Старозагорски бани. Началото на програмата е в 9:00 часа на 25 август (събота). От 11 часа е официалното откриване на събора, а два часа по-късно започва уникално дефиле на невероятни съчетания от традиционното облекло и модните европейски тенденции от първата половина на ХХ век, наречено \"Как потурите станаха панталони, а сукманът - рокля\". Участниците в събора ще се изявяват на две сцени в парка на курорта през целия ден. От 19:00 часа започва Гала концерт на Общински фолклорен ансамбъл \"Загоре\" и Инструментална формация \"Булгара\" с ръководител Димитър Христов. Два часа по-късно е демонстрацията на нестинарски танц. В неделя програмата започва също в 9:00 часа на двете сцени, а в 16:00 часа ще бъдат обявени отличените участници в събора. Журито, което ще оценява изпълнителите през двата фестивални дни, е в състав: доц. д-р Веселка Тончева и доц. д-р Валентина Райчева от Института за етнология и фолклористика на етнографски музей при БАН, академик Крум Георгиев, член на Международната академия за традиционно изкуство, носител на световен \"Оскар\" за фолклор, академик Кирил Тодоров, гл. худ. ръководител на Ансамбъл \"Зорница\", Христо Иванов, гл. худ. ръководител на Общински фолклорен ансамбъл \"Загоре\" и Емил Минев, хоров диригент. На отличените участници ще бъдат връчени плакети за принос в съхраняване и популяризиране на традиционната ни култура, а най-добрите колективи или индивидуални изпълнители ще бъдат отличени с Наградата на кмета на Община Стара Загора, Наградата на Тракийско дружество \"Одринска епопея\", Наградата на Младежкото тракийско дружество. Богата е и съпътстващата програма на събора. Тази година малките участници и гости ще бъдат изненадани с детски творчески работилници \"Съхранено с любов - сътворено с талант\". Те ще могат да се запознаят с традиционните техники за тъкане на вертикален стан, да изработят със собствените си ръце творби от естествени материали, да оцветяват шаблони, да правят оригами и т.н. Предвидено е и разучаване на игрите на баба и дядо като \"Пускам, пускам кърпа\", \"Криеница\", \"Сляпа баба\" и др. Ще има предизвикателства като танцуване върху стомна и игра на шиник. Самодейни състави ще посрещат гости на раздумка с билков чай и ръжено кафе, живата традиция \"Добра среща\" ще покажат в Селски двор, ще има изложби на автентични родопски носии и носии от Видинско. С участието на оркестри и танцови школи на мегдана ще се развихри надиграване с фолклорни танци от всички краища на страната.  \r\nМайстори ще предлагат стоката си на традиционната \"Улица на занаятите\".  \r\nЗа желаещите да посетят природния феномен \"Богородична стъпка\" организаторите осигуряват и безплатен превоз, тръгващ от центъра на Старозагорските бани.  \r\n„Македонисти опитаха да убият внука на Димитър Талев“ е следващо заглавие в старозагорския ежедневник. Македонисти са извършили атентат срещу внука на Димитър Талев! За това съобщи за медията ни Климент Братиславов Талев, който живее в с. Бистрица край София. \"След като в продължение на няколко години бях обект на психологически натиск и заплахи от страна на македонисти от Р. Македония, наскоро те преминаха и към преки действия - споделя Климент Талев. - Неотдавна тези психопати се опитаха много коварно да ме убият. Обадиха ми се по телефона под предлог, че искат издания за Македония и се уговорихме да се срещнем. Тръгнах към София с моя трабант комби и на шосето през \"Дървеница\" един голям червен \"Опел\" ме засече и се опита да ме изблъска от пътя!\". Внукът на класика на българската литература оцелява по чудо. \"Спаси ме една пряка, през която успях да им се измъкна - признава 48-годишният Климент. - Отървах се с одран ляв калник и счупена задна врата на трабанта. По време на нападението от опела ми крещяха: \"Шовинист!\", \"Македония на македонците!\", \"Бугараш\"!!!\". След инцидента Климент Талев предпочел да не известява полицията. Така го посъветвали и неговите адвокати, с които работят заедно по казуса на пиратското издание на \"Железния светилник\" в Македония.  \r\nПрипомняме, че през 2006 г. ИК \"Арлекин-ГФ\" от град Прилеп издаде на македонски книгата на българския класик. Като \"преводач\" от български език е посочен Трайче Кръстески, а в издателското каре е цитирано: \"Издаваньето на оваа книга е овозможено со материjална поддршка на Министерството на Р. Македония\". Проблемът с \"Железният светилник\" е двояк - книгата е издадена, без да се платят авторски права на наследниците на Димитър Талев. Другият, още по-сериозен проблем е опитът за „македонизиране“  на този роман-класика за българската литература. По казуса езиковедът и бивш дипломат доц. д-р Александър Йорданов изрази становище по поръчка на Външно министерство. \"Националното самоопределение на Димитър Талев като автор и това на неговите герои в романите \"Железният светилник\", \"Преспанските камбани\", \"Илинден\" и \"Гласовете ви чувам\" е недвусмислено представено и изяснено. Те са българи от географския район \"Македония\" и осъществяват своето национално Възраждане като \"македонски българи\". Като такива участват и в борбите за освобождение от Османската империя и, попадайки във \"водовъртежа\" на историческото време, нито за момент не губят своята народностна и национална самоопределеност. Затова и опитът при критическа интерпретация (тълкуване) на творбите на писателя да се променя по какъвто и да било начин - чрез ползване на \"литературни теории\" или чрез тенденциозни \"преводачески\" усилия - тази самоопределеност е крещящо нарушение на творческата етика и авторовата воля на писателя\", подчертава Александър Йорданов. В оригиналния текст на романа понятия като \"македонски народ\" и \"македонец\" не се срещат. Но това не пречи на \"преводача\" да изтъкне в послеслова, че в произведението \"ясно се долавя атмосферата и политическите условия на поробения македонски народ, неговите постоянни борби за свобода, за своя църква, за свое училище\". Спекулацията в случая е в това, че се въвеждат понятия, които не съществуват в творбата, както и не съществуват в конкретното историческо време, което описва Димитър Талев. За автора борбата, която той описва в \"Железният светилник\", е борба за българска църква, за свещеници, които да проповядват на \"нашенски\", т.е. български език, за българско училище с преподаване на български език и за национално българско освобождение. И именно за тези си възгледи е репресиран като \"великобългарски шовинист\" след 9 септември 1944 г., а по-късно е напълно реабилитиран и удостоен с високи национални литературни награди. \"В романа \"Железният светилник\" етническото и народностно самоопределение на населението в митичния град Преспа се описва от писателя с понятията: \"нашият народ - българин, българи\". При използването на днешната македонска книжовна норма за адаптиране на текста на романа \"преводачът\" Кръстески тенденциозно премахва определението \"българи\" (с. 103, 198 и др.). Всички останали народностни определения, които се срещат в романа: гърци, турци, руси, власи, цигани остават така, както ги използва Талев. Репресията на \"превода\" е само и единствено спрямо определението \"българи!\" - категоричен е езиковедът Александър Йорданов.  \r\nСлед като научават за пиратското македонистко издание на \"Светилника\", семейството на Климент Талев и конкретно баща му Братислав предприемат мерки. Пишат за случая до компетентните български институции. От Министерство на културата възлагат на Александър Йорданов да изготви гореспоменатото становище. И сякаш нещата спират дотам. След подписването на Договора за приятелство между България и Македония Климент е обнадежден и се надява на позитивно решение на случая. Вместо това бива подложен на натиск да спре да се занимава с казуса! \"На два пъти ме срещна един цивилен агент в района на метростанция \"Младост 3\", където оставям колата си и слизам за града - разказва Климент. - Той ме предупреди буквално \"да се кротна с дядовия си \"Светилник\" и да не им мътя политиката с Македония.\". Днес, пет години след кончината на своя баща Братислав - първородния син на Димитър Талев, Климент си спомня ясно бащината заръка: \"Татко ме закле да изпълня две неща. Първо, да браня дядовия архив - както от македонистите, така и от враговете на Талевото слово, облечени във власт тук, в България! Второ - да довърша започнатата от него битка и \"пиратите\" от Р. Македония да получат възмездие. Досега не съм завел дело. Разчитах на благоприятно раздвижване след спогодбата, но уви! Смятам да направя един последен опит с писма до премиера, вицепремиера Каракачанов, министър Захариева и министър Банов. Какво искам от тях - да дадат публичност на документите, свързани с направеното досега от тях по проблема. Ако отново срещна мълчание или шикалкавене, като внук и един от наследниците на Димитър Талев започвам подготовка за дело в Страсбург срещу България. Независимо от международния отзвук..., макар че именно това съображение ме спираше да го направя досега. Мотивите за делото са: умишлено неглижиране на казуса за пиратския \"Светилник\" с цел неговото омаловажаване и потулване. Делото по-конкретно ще бъде срещу Външно министерство и това на културата, както и персонално срещу външния министър Захариева. Дори и втората половина от живота ми да мине в съдебни разпри, смятам да стигна до победен край, защото това е дълг на всеки автентичен Талев!\", категоричен е Климент Талев.  \r\n„Престолонаследникът на Тайланд изпрати поздравителен адрес до старозагорски математик“, пише още вестникът. Във връзка с организацията на българското участие и специалния принос в провеждането на откритото първенство на Азия по математика от кралството на Тайланд в Града на липите пристигна поздравителен адрес от Негово височество Супаб Прамой - престолонаследник на Тайланд, до старозагорския математик и бивш началник на РИО Любомир Любенов. \"Благодарят ни за това, че правим част от организацията на Азия оупън. Това е достатъчно, а също и че има подписа на тайландския престолонаследник, което си е емоция и частично тушира напрежението, на което бяхме подложени, защото организираме това състезание от 28 април, когато в Стара Загора беше излъчен големият български отбор. Тази година състезанието се проведе в Тайланд и затова то се радваше на такъв отзвук от страна на Престола\", коментира за медията ни Любенов. Състезанието Азия оупън е едно от най-големите по математика и минава през редица квалификации, за да стигне до финала. Обикновено участват около 1500 представители от почти всички азиатски страни, а България е на финала за 4 път, като дебютът й е през 2014 г. в китайския град Чън Ду. Българските математици имат още три участия в Азия оупън - едното през 2016 г. в Хонг Конг и другото през миналата година в Куала Лумпур, а тази година състезанието се проведе в Банкок. Българчетата имат в колекциите си 5 златни и 7 бронзови медала от Тайланд, като абсолютните ни шампиони са двама - старозагорецът Теодор Танков, който миналата година спечели голямата купа на победителя в азиатския форум в Куала Лумпур, и пловдичанинът Мирослав Маринов - победител в Чън Ду през 2014 г. В момента Мирослав е студент по математика в Кеймбридж, а Теодор - в Американския колеж в София, което е показателно, че големите ни надежди за световно признание и изява на практика печелят не само купи и награди, те се реализират успешно и в своята област.", "date": "2018.08.15", "title": "Преглед на основните теми в старозагорския печат"}
{"url": "http://www.focus-news.net/news/2018/08/15/2556270/pazardzhik-zabraneno-e-dvizhenieto-na-tovarni-avtomobili-s-teglo-nad-10-tona-na-mosta-v-selo-boshulya.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Интензивно е движението по главен път I-8 Пловдив - Пазарджик - Белово - Костенец. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.15", "title": "Пазарджик: Забранено е движението на товарни автомобили с тегло над 10 тона на моста в село Бошуля"}
{"url": "http://www.focus-news.net/news/2018/08/15/2556273/plovdiv-povishena-e-opasnostta-ot-obrazuvaneto-na-svlachishta-v-planinskite-rayoni-na-oblastta.html", "text": "Интензивен е трафикът по автомагистрала „Тракия“ на територията на областта. Това съобщиха за  Радио „Фокус“ – Пловдив  от Областното пътно управление. Натоварено движение се отчита и по направленията Пловдив - Асеновград - Смолян, Пловдив - Карлово и Пловдив - Пещера. Пътните настилки на територията на областта са сухи и нормално проходими. Движението по пътя Югово - Лъки се осъществява в една лента поради пропадане на част от пътното платно. Преминаването в проблемния участък се регулира с пътни знаци. Ограничението е валидно до 30 септември. Остава валидно и ограничението за преминаване на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Все още е забранено и движението на камиони над 12 тона по пътя Поповица - Болярци заради намален габарит на пътното платно на мост. До 15 септември движението по пътя Пловдив - Асеновград ще се извършва двупосочно в едното платно поради ремонтни дейности в участъка. Опасност от образуването на свлачища има по пътищата в планинските райони, като най-рискови са направленията Асеновград - Смолян, Кричим - Девин и Югово - Лъки. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на град Пловдив също е интензивен към този час на деня. Натоварено движение се отчита по булевардите „Христо Ботев“, „Цар Борис III Обединител“, „Найчо Цанов“, „Руски“, „Васил Априлов“, „Шести септември“, „Пещерско шосе“, „Източен“, „Освобождение“, „Санкт Петербург“ и „България“. Интензивен е трафикът и по всички входно-изходни артерии. Затворена за движение е ул. „Брезовско шосе“ в града във връзка с реконструкция на бул. „Северен“, в участъка от моста на Адата до бул. „Карловско шосе“. Променен е маршрутът на автобусна линия № 12 от основния вътрешноградски транспорт. Забранено е преминаването на моторни превозни средства по ул. „Гладстон“, в участъка от кръстовището с ул. „Преслав” до кръстовището с ул. „Петко Д. Петков“. Причината за ограничението са ремонтни дейности в подлеза под Централна поща, а срокът за извършването им е до 30 ноември. Пътните настилки в града са сухи и нормално проходими. \r\nТони МИХАЙЛОВ", "date": "2018.08.15", "title": "Пловдив: Повишена е опасността от образуването на свлачища в планинските райони на областта"}
{"url": "http://www.focus-news.net/news/2018/08/15/2556274/blagoevgrad-dvizhenieto-po-am-struma-mezhdu-novo-delchevo-i-kulata-se-osashtestvyava-v-izprevarvashtata-lenta.html", "text": "Движението по автомагистрала „Струма“ между  Ново Делчево и Кулата от км 152+000 до км 166+000 се осъществява в изпреварващата лента, при стеснена активна лента за движение, поради косене в средната разделителна ивица. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. Водачите да се движат с повишено внимание и съобразена скорост. Създадената организация на движение е до 17 август.  \r\nКъм този час интензивен е трафикът по автомагистрала „Струма“ и главен път Е-79 по направлението София – Кулата и обратно. Натоварен е трафикът и по второкласен път – 19 Симитли – Гоце Делчев в посока от и за Банско. В Област Благоевград не се извършват ремонтни дейности по първокласната, второкласната и третокласната пътна мрежа. Няма регистрирани тежки пътни инциденти. \r\nЛора КАЛЧЕВА", "date": "2018.08.15", "title": "Благоевград: Движението по АМ „Струма“ между Ново Делчево и Кулата се осъществява в изпреварващата лента"}
{"url": "http://www.focus-news.net/news/2018/08/15/2556268/nova-makedoniya-makedoniya-hashim-tachi-ochakva-ot-germanskiya-kantsler-da-okazhe-natisk-varhu-stranite-koito-ne-sa-priznali-kosovo.html", "text": "Президентът на Косово Хашим Тачи приветства изявлението на германския канцлер Ангела Меркел, която по-рано заяви категорично, че няма да има промяна на границите на Балканите. Той обаче подчерта, че очаква от Меркел да окаже натиск върху страните от Европейския съюз, които все още не са признали Косово, отбелязва електронното издание на първия вестник в югозападната ни съседка –  „Нова Македония“. \r\n „Поздравявам изявлението на канцлера Ангела Меркел относно неприкосновеността на границите в Западните Балкани. Сега остава мнозинството страни в ЕС да убедят петте държави-членки и Сърбия да признаят Косово в границите му. Колкото по-бързо се постигне това, толкова по-добре за региона“, увери Тачи.  \r\nСпоред някои косовски медии с коментара си Тачи иронизира изявлението на германския канцлер, която изрично подчерта, че Берлин няма да допусне никакви промени на границите на полуострова.  \r\n„Границите и териториалната цялост на страните от Западните Балкани са утвърдени и са недосегаеми. Това трябва непрекъснато да се повтаря, защото има тенденция да се говори за границите, а това не може да се прави“, категорична бе Меркел след срещата си с премиера на Босна и Херцеговина Денис Звиздич.  Тереза Герова", "date": "2018.08.15", "title": "„Нова Македония“ (Македония): Хашим Тачи очаква от германския канцлер да окаже натиск върху страните, които не са признали Косово"}
{"url": "http://www.focus-news.net/news/2018/08/15/2556275/sofiya-vremenno-se-zatvarya-za-dvizhenie-uchastak-ot-ul-moskovska.html", "text": "Временно се затваря за движение участък от ул. „Московска“. Това съобщиха от пресцентъра на  Столична община . \r\nПоради ремонти дейности временно се затварят за движение участъци от ул. „Московска“ както следва :  \r\nДо 24.00 часа на 12 септември по ул. „Московска“ в участъка от ул. „Париж“ до ул. „11-ти август“.  \r\n-от 00.00 часа на 13 септември до 24.00 часа на 14 септември през кръстовището на ул. „Московска“ и ул. „11 –ти август.“", "date": "2018.08.15", "title": "София: Временно се затваря за движение участък от ул. „Московска“"}
{"url": "http://www.focus-news.net/news/2018/08/15/2556276/burgas-natovareno-e-dvizhenieto-po-patishtata-za-sozopol-i-slanchev-bryag.html", "text": "С нормална интензивност се осъществява движението в областта, съобщи за  Радио „Фокус“ – Бургас  дежурният от Областно пътно управление. Пътните настилки са сухи и нормално проходими. Видимостта е отлична. С нормална интензивност се осъществява движението на моторни превозни средства в областната пътна мрежа. Натоварено е движението по пътищата към курортите на юг и на север от града – в двете посоки по отсечките Бургас – Созопол и Бургас – Слънчев бряг. \r\nИнтензивен е трафикът в сутрешните часове по улиците „Иван Вазов“, „Христо Ботев“, „Генерал Гурко“, „Булаир“ и „Цар Симеон“ в град Бургас. Интензивно е движението по булевардите – „Тодор Александров“, „Демокрация“, „Сан Стефано“, както и по бул. „Захари Стоянов“ в жк. „Меден Рудник“. \r\nДеница ДИМИТРОВА", "date": "2018.08.15", "title": "Бургас: Натоварено е движението по пътищата за Созопол и Слънчев бряг"}
{"url": "http://www.focus-news.net/news/2018/08/15/2556280/veliko-tarnovo-s-bogata-kulturna-programa-v-selo-arbanasi-shte-bade-otbelyazan-praznikat-na-naselenoto-myasto.html", "text": "Днес, когато почитаме големия християнски празник Успение на Пресвета Богородица, манастирът край село Арбанаси отбелязва своя храмов празник. На 15 август Арбанаси също отбелязва своя празник. Програмата започна с Литургия, отслужена в манастира „Света Богородица“. Това съобщи за  Радио „Фокус“ – Велико Търново  кметът на селото Тошо Кръстев. Още от ранни зори посетители от цяла България започнаха да се събират в светата обител, за да се поклонят пред чудотворната икона на Божията майка, да запалят свещ и да се помолят за здраве в манастирската църква. За изображението „Света Богородица Троеручица“ се смята, че притежава свръхестествена сила и помага при изцеряването на различни болести. \r\nБогатата програма, посветена на празника на село Арбанаси продължава през целия ден. „От 9.00 часа започва турнира по ускорен шах за наградата на кмета. След това продължаваме с държавната квалификация по прескачане на препятствия в конната база в Арбанаси. Концертната ни програма ще започне от 18.00 часа с изпълнения на талантите от детско студио „Румина“ на откритата сцена в централния парк на селото. В 19.30 часа ще се състои приветствие от кмета на селото към жителите и гостите, ще бъде отслужен и водосвет от отец Киприан“, обясни Тошо Кръстев. \r\nВ 20.00 часа ще започне концертът на народните изпълнителки Мария и Магдалена Филатови. \r\nТошо Кръстев уточни, че местата за настаняване в селището са достатъчно, за да се поемат гостите, които ще пристигнат, но се очаква по-голямо присъствие от жители на по-близките градове понеже е делничен ден. \r\nМария НЕДЕВА", "date": "2018.08.15", "title": "Велико Търново: С богата културна програма в село Арбанаси ще бъде отбелязан празникът на населеното място"}
{"url": "http://www.focus-news.net/news/2018/08/15/2556279/mvr-22-dushi-sa-postradali-pri-katastrofi-v-stranata-prez-izminaloto-denonoshtie.html", "text": "22 души са пострадали при 21 катастрофи в страната през изминалото денонощие. Това съобщиха от пресцентъра на  МВР . В стоилцата са станали 3 тежки и 58 леки пътни инцидента, при които имаедин пострадал.  \r\nОт началото на годината при инциденти на пътя са загинали 351, а са пострадали 5116.", "date": "2018.08.15", "title": "МВР: 22 души са пострадали при катастрофи в страната през изминалото денонощие"}
{"url": "http://www.focus-news.net/news/2018/08/15/2556281/kyustendil-dvizhenieto-po-patya-smolichano-pelatikovo-e-ogranicheno-za-tovarni-avtomobili-s-teglo-nad-35-tona-poradi-propadane-na-chast-ot-patnoto-platno.html", "text": "Движението по пътя Смоличано – Пелатиково от км 10+000 до км 14+000 е ограничено за товарни автомобили с тегло над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Кюстендил  от Областно пътно управление – Кюстендил. Въведен е обходен маршрут – Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци до края на този месец. Движението по третокласен път 104 в участъка Бобошево – Четирци от км 0+000 до км 25+000 се осъществява с повишено внимание поради машинно косене на тревни площи. Сигнализирано е с пътни знаци. Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно до 15 август. Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 8 септември. \r\nЛора КАЛЧЕВА", "date": "2018.08.15", "title": "Кюстендил: Движението по пътя Смоличано – Пелатиково е ограничено за товарни автомобили с тегло над 3.5 тона поради пропадане на част от пътното платно"}
{"url": "http://www.focus-news.net/news/2018/08/15/2556277/kyustendil-s-liturgiya-i-vodosvet-za-shte-bade-otbelyazan-hramoviyat-praznik-na-tsarkvata-uspenie-bogorodichno.html", "text": "С литургия и водосвет за ще бъде отбелязан храмовият празник на църквата „Успение Богородично”. Това съобщи за  Радио „Фокус” – Кюстендил  отец Венцислав Шияков. Празничната служба започва в 09.00 часа, след което ще има и водосвет. Предвидено е освещаване на обреден хляб и отделни служби на миряни. Традиционно за празника се очакват и гости от Софийска митрополия. Църквата има над 200-годишна история. Тя е изградена през далечната 1816 година и в годините на своето съществуване се превръща в културно-просветен център и средище на борбите на кюстендилци за независима българска църква. Скоро след като е осветена, в двора ѝ е построено първото килийно училище в града. \r\nВенцеслав ИЛЧЕВ", "date": "2018.08.15", "title": "Кюстендил: С литургия и водосвет за ще бъде отбелязан храмовият празник на църквата „Успение Богородично”"}
{"url": "http://www.focus-news.net/news/2018/08/15/2556284/veliko-tarnovo-nyakolko-ulitsi-v-grada-shte-ostanat-bez-voda-zaradi-remont.html", "text": "Без вода до 17.00 часа днес остават няколко улици във Велико Търново. Това съобщиха за  Радио „Фокус“ – Велико Търново  от  водоснабдителното дружество. Причината е изпълнение на дейности по проекта на Община Велико Търново за основен ремонт на съществуващата водопроводна мрежа по улиците в стара градска част на Търново. Водата ще бъде спряна за отсечките  „Велчо Джамджията“,  „Иван Вазов“,  „Никола Пиколо“, „Читалищна“, „Опълченска“, „Иванка Ботева“,  „Ефрем Попхристов “ и  „Д-р Алберт Лонг“. Ремонт на водопровод преустановява водоподаването и за част от град Свищов. Без вода до 16.00 часа остават улиците „Черни връх“ (от кръстовището с ул. „Бачо Киро“ до „Устрем“ ООД), източната част на ул. „Патриарх Евтимий“ (от бензиностанция VM Petroleum до входа на гр. Свищов) и  кв. „Стоян Ников“. От дружеството се извиняват за причинените неудобства и уверяват, че при възможност водата ще бъде пусната по-рано. \r\nЛуиза ТРАНЧЕВА", "date": "2018.08.15", "title": "Велико Търново: Няколко улици в града ще останат без вода заради ремонт"}
{"url": "http://www.focus-news.net/news/2018/08/15/2556283/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от Гранична полиция. Нормално натоварен е трафикът през ГКПП „Илинден“, както и на пунктове между България и Македония, които се намират в Благоевградска област. Няма данни за образуването на задръствания или колони от автомобили. \r\nЛора КАЛЧЕВА", "date": "2018.08.15", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/08/15/2556278/the-local-srutvaneto-na-most-v-genua-broyat-na-zhertvite-dostigna-do-35-dushi.html", "text": "Продължава да се увеличава броят на жертвите, загинали при срутването на мост на магистрала А10 в италианската провинция Генуа, съобщава електронното издание  The Local   в редакцията си за средиземноморската страна, като уточнява, че по последни данни при трагичния инцидент са ранени десетима души.  \r\nЧаст от гигантския мост „Моранди\", намиращ се в индустриална зона западно от Генуа, се срина малко преди 12:00 часа местно време във вторник (13:00 часа българско време). На фона на опасенията от множество жертви и пострадали, италианският министър на транспорта Данило Тонинели изрази страховете си от превръщането на инцидента в „огромна трагедия“. \r\nПо последни неофициални данни от противопожарните служби смъртните случаи са „най-малко 35, сред които и десетгодишно дете“. По-рано министърът на вътрешните работи Матео Салвини приведе информация за 30 жертви. „За съжаление има около 30 мъртви и много ранени в тежко състояние\", обяви Салвини пред репортери в град Катания, остров Сицилия. \r\nПояснено бе, че в последните дни в Генуа са паднали обилни превалявания, които може са повлияли на устойчивостта на моста. „Сцената е наистина апокалиптична, изглежда сякаш бомба е ударила тази важна артерия, която свързва Пиемонт и Ломбардия с източната част на Лигурия\", бе коментарът на репортер на един от водещите ежедневници в страната. \r\nСпасители, претърсващи руините,  съобщиха за възможни „десетки“ жертви. Автомобили и камиони са затрупани под развалините. „Пожарникарите работят заедно с екипи от спасители, полицейски  кучета също са мобилизирани\", заявиха аварийните служби в съобщение в социалната мрежа „Туитър“.   Тереза Герова", "date": "2018.08.15", "title": "The Local: Срутването на мост в Генуа – броят на жертвите достигна до 35 души"}
{"url": "http://www.focus-news.net/news/2018/08/15/2556285/pregled-na-osnovnite-temi-v-burgaskiya-pechat.html", "text": "„80 000 се стичат в Несебър за празника на града“ е водещото заглавие на регионалния всекидневник  „Черноморски фар“ . „Паметник на баснописеца Езоп да се издигне в стария град, предлага виден историк“ е подзаглавието на статията. 80 000 гости очаква Несебър за празника си днес на Голяма Богородица. През годините 15 август се превърна в културен продукт на града на ЮНЕСКО и гости го планират в почивката си. С решение на Общинският съвет от 1991 година 15 август е обявен за празник на Несебър. „Столичани в повече искат стикери за „Синя зона“ в Бургас“ е друга от водещите теми на днешни брой. Бургазлии, живеещи в София, също поискаха да имат право на стикери за платено паркиране за синя и зелена зона. Това става ясно от писмо до Общински съвет - Бургас, изпратено от омбудсмана на града. „Бенчо Бенчев на свобода срещу 50 бона“ е още една тема от днешния брой на вестника. „Срещата с Очите била нелепа случайност“ и „Прокуратурата му забрани да напуска страната“ са подзаглавията на статията. „Волен Сидеров: МВР и РЗИ са „шпиц команди“ срещу част от бизнеса“ е друго заглавие от ежедневника. „Братя Диневи раздавали апартаменти на властта и затова не били атакувани, коментира лидерът на „Атака“ и „Премиерът да каже командировал ли е край морето министри, които да затварят заведения, настоя още депутатът“, пояснява материалът.", "date": "2018.08.15", "title": "Преглед на основните теми в бургаския печат"}
{"url": "http://www.focus-news.net/news/2018/08/15/2556288/pregled-na-osnovnite-temi-vav-velikotarnovskiya-pechat.html", "text": "„Продават за над 4 млн. лв. хлебозавода във В. Търново“ е заглавие от първа страница на областния всекидневник  „Янтра Днес” . Частен съдебен изпълнител отново продава хлебозавода във Велико Търново заради натрупани дългове. Това е поредният опит за продажба на предприятието, а обявената цена е 4 033 175 лв. и е с 1939 лв. по-ниска от предишната, обявена миналата година. „Откриха ремонтираният път Горна Оряховица – Арбанаси“, пише още вестникът. Ремонтираният третокласен път Горна Оряховица – Арбанаси вече е отворен за движение. Той бе официално открит от министъра на регионалното развитие Николай Нанков, председателят на Парламентарната група на ГЕРБ Цветан Цветанов, и кметовете на Велко Търново и Горна Оряховица Даниел Панов и Добромир Добрев. „12 престъпления с животни са разследвали зоополицаите във Велико Търново“ е новина от криминалната хроника. В изданието ще откриете и материал, разказващ за великотърновец, който три години пази кораби от сомалийски пирати.  \r\n„Община В. Търново: „Пускаме трафика в старата част до края на август“ е заглавие от другия областен ежедневник  „Борба“ . Трафикът през старата част на Велико Търново ще бъде пуснат до края на август, увери зам.-кметът по строителството и териториалното устройство на Велико Търново проф. Георги Камарашев. „Вече подвързват тръбите по основните отсечки, след което ще бъде положена и новата настилка и движението ще бъде пуснато“, информира той. „Отвориха движението през Арбанаси и откриха улица за 1.6 млн. лв. в Г. Оряховица“ е друга тема от вестника. Министърът на регионалното развитие и благоустройството Николай Нанков, областният управител проф. Любомира Попова, кметовете на Велико Търново и Горна Оряховица Даниел Панов и Добромир Добрев, както и зам.-председателят на ГЕРБ Цветан Цветанов откриха новия път от старата столица до железничарския град през Арбанаси. „Шофьорка прати в болница дядо каруцар“ е новина от криминалната хроника на всекидневника. На първа страница на областния ежедневник са поместени и поздрави от кмета и председателя на Общинския съвет в Стражица, по случай днешния празник на града.", "date": "2018.08.15", "title": "Преглед на основните теми във великотърновския печат"}
{"url": "http://www.focus-news.net/news/2018/08/15/2556282/arhimandrit-yoanikiy-cherepishki-manastir-uspenie-na-presveta-bogoroditsa-e-edin-ot-nay-vazhnite-hristiyanski-praznitsi.html", "text": "Успение на Пресвета Богородица е един от най-важните християнски празници. Това каза игуменът на Черепишкия манастир Архимандрит Йоаникий в интервю за  Агенция „Фокус“ . „Това е успението, заспиването на Богородица – нейната физическа смърт. След Иисус Христос образът на  Богородица е най-таченият от всички християни по света и не само – тя е тачена и от хора с други религии“, обясни архимандрит Йоаникий и добави, че празникът се тачи  от народа от векове.  \r\n„Тук в манастира на Богородица се харизят малки деца и като станат вече за женене - на 18-20 години, те се „откупват“ от манастира, един вид като благодарност, че са израснали живи и здрави. В зависимост от това дали е момче или момиче се принася женско или мъжко животно“, каза още архимандрит Йоаникий. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.15", "title": "Архимандрит Йоаникий, Черепишки манастир: Успение на Пресвета Богородица е един от най-важните християнски празници"}
{"url": "http://www.focus-news.net/news/2018/08/15/2556287/blagoevgrad-direktorat-na-gd-granichna-politsiya-gl-komisar-svetlan-kichikov-shte-dade-brifing-po-povod-spetsializirana-operatsiya-na-teritoriyata-na-obshtina-petrich.html", "text": "Директорът на ГД „Гранична полиция“ главен комисар Светлан Кичиков ще предостави информация за операция по противодействие на производството и разпространението на наркотични вещества на територията на община Петрич. Това съобщиха от  ОДМВР – Благоевград . В нея са участвали полицейски служители на РДГП - Кюстендил и ОДМВР - Благоевград.", "date": "2018.08.15", "title": "Благоевград: Директорът на ГД „Гранична полиция“ гл. комисар Светлан Кичиков ще даде брифинг по повод специализирана операция на територията на община Петрич"}
{"url": "http://www.focus-news.net/news/2018/08/15/2556291/kathimerini-mevlyut-chavushoglu-otnovo-obvini-gartsiya-za-eskalatsiyata-na-naprezhenieto-v-egeysko-more.html", "text": "Министърът на външните работи на Турция Мевлют Чавушоглу отново отправи обвинения към Гърция за ескалацията на напрежението в Егейско море, подчертавайки, че Анкара винаги е стояла редом до Атина в трудните за нея времена, отбелязва електронното издание на вестник  Kathimerini .. \r\nИзявлението на Чавушоглу бе направено на фона на съобщенията за инцидент между турски кораб и лодка на гръцки рибари, но преди новината за освобождаването на двамата военнослужещи на Атина, задържани от властите на Анкара през март за незаконно навлизане на територията на страната. \r\n„В трудните за тях дни винаги заставаме редом до тях. Но в Егейско море и Средиземноморието те отново увеличават напрежението. Те правят странни неща, които не са приемливи. Не искаме ли всички от Източното Средиземноморие да се превърне в регион на мир и просперитет? \", попита Чавушоглу в рамките на 10-та юбилейна конференция на посланиците в Анкара. \r\nТурският външен министър също така призова за нов процес за разрешаване на кипърския въпрос, като обвини гръцките киприоти за безизходицата в преговорите. „За да се намери решение в Кипър, трябва да се започне нов процес. Гръцките киприоти не искат да си сътрудничат. Видяхме това миналата година. Видяхме го в Женева, видяхме го в Кранс-Монтана. Гърция не е по-различна\", подчерта първият дипломат на Анкара. \r\nОт редакцията подчертават, че са налице опасения във връзка с плановете на Турция да експлоатира газови находища в Източното Средиземноморие и в Изключителната икономическа зона (ИИЗ) на остров Кипър.  Тереза Герова", "date": "2018.08.15", "title": "Kathimerini: Мевлют Чавушоглу отново обвини Гърция за ескалацията на напрежението в Егейско море"}
{"url": "http://www.focus-news.net/news/2018/08/15/2556286/rilskiyat-manastir-posreshta-stotitsi-poklonnitsi-za-praznika-uspenie-bogorodichno.html", "text": "Рилският манастир посреща стотици поклонници за празника „Успение Богородично”. Това каза пред  Радио „Фокус” – Кюстендил  Адрианополския епископ Евлогий, игумен на Рилската света обител. В деня на празника се  извършва утринна служба. Светата Божествена литургия ще започне от 9.30 часа в главната манастирска черква – „Рождество Богородично”. „Това е един от най-големите празници, всички отдават почит към Света Богородица, отправяйки молитви към нея всеки със своите потребности, с надежда и с вяра, че тя ще откликне”, каза игумен Евлогий. На този ден хората носят много дарове за Божията майка. Те се оставят като знак на обич и благодарност. Хората смятат, че тя е една много голяма застъпница за тях и оставят дарове в знак на благодарност, а по този начин се показва неизразимата любов и почит. В Рилския манастир се събират много хора от почти всички краища на страната, като на самия празник обителта едва побира многобройните гости. \r\nВенцеслав ИЛЧЕВ", "date": "2018.08.15", "title": "Рилският манастир посреща стотици поклонници за празника Успение Богородично"}
{"url": "http://www.focus-news.net/news/2018/08/15/2556290/kyustendil-izlozhenie-na-bogorodichen-hlyab-shte-bade-predstaveno-na-kulturniya-forum-panagiya-v-grada.html", "text": "Изложение на Богородичен хляб ще бъде представено на културния форум „Панагия” в града. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Празникът започва от 10.00 часа в градинката пред Обредния дом, където представители на читалища и неправителствени организации ще представят своите ритуално подредени маси. От 12.00 часа ще бъде отслужен водосвет за здраве и благоденствие, а след това ще започне празнична програма. В рамките на празника ще бъде осветена една от трите пити, замесена на 14 август в двора на черквата „Свети Димитър” в село Драговищица. След ритуала хлябът ще бъде раздаден на присъстващите. „На 15 август по традиция жените в Кюстендил месят хляб с молитва за добруване, украсяват ги с пластики, изразяващи най-значимите идеи от бита и ги занасят в храма с благодарност към Богородица”, каза Дима Укалска. Тази година културният форум „Панагия – Въздигане на хляба” е включен в програмата по повод Европейската година на културното наследство. \r\nВенцеслав ИЛЧЕВ", "date": "2018.08.15", "title": "Кюстендил: Изложение на Богородичен хляб ще бъде представено на културния форум „Панагия” в града"}
{"url": "http://www.focus-news.net/news/2018/08/15/2556292/blagoevgrad-v-bansko-ofitsialno-shte-bade-otkrita-ulitsa-gotse-delchev.html", "text": "В Банско официално ще бъде открита улица „Гоце Делчев“. Това съобщиха от пресцентъра на  Община Банско . Тя беше изградена на три последователни етапа, като първата копка беше дадена през 2015 година. Събитието ще се проведе от 11.00 часа в района на ул. „Гоце Делчев“ и ул. „Хаджи Вълчо“.", "date": "2018.08.15", "title": "Благоевград: В Банско официално ще бъде открита улица „Гоце Делчев“"}
{"url": "http://www.focus-news.net/news/2018/08/15/2556293/pazardzhik-katastrofa-mezhdu-tri-leki-avtomobila-e-stanala-na-krastovishteto-na-ulitsa-mariya-luiza-i-bul-tsar-osvoboditel-nyama-postradali.html", "text": "Катастрофа между три леки автомобила е станала на кръстовището на улица „Мария Луиза“ и бул. „Цар Освободител“ преди църквата „Сета Богородица“, предаде репортер на  Радио „Фокус“ - Пазарджик . Сигналът за инцидента е подаден в ранните часове тази сутрин. Няма пострадали, нанесени са само материални щети. На мястото има полицейски патрули, които патрулират движението. \r\nРадослава МУРДЖЕВА", "date": "2018.08.15", "title": "Пазарджик: Катастрофа между три леки автомобила е станала на кръстовището на улица „Мария Луиза“ и бул. „Цар Освободител“, няма пострадали"}
{"url": "http://www.focus-news.net/news/2018/08/15/2556289/vitsepremierat-tomislav-donchev-shte-sazdadem-edinno-darzhavno-hranilishte-kadeto-vseki-darzhaven-registar-oshte-vednazh-shte-tryabva-da-si-pravi-kopie-ot-informatsiyata.html", "text": "Ще създадем единно държавно хранилище, където всеки държавен регистър още веднъж ще трябва да си прави копие от информацията. Това каза вицепремиерът Томислав Дончев преди днешното правителствено заседание във връзка със спрения Търговски регистър, предаде репортер на  Агенция „Фокус“ . \r\nДончев обясни, че добрата новина е, че от 5.30 часа тази сутрин работят справките за актуалното състояние на фирмите от Търговския регистър. „Работата на всички екипи продължава практически денонощно – има хора, които не са спали от няколко дни. В крайна сметка става дума за 25 TB информация – огромни масиви от данни“, каза още той и посочи, че до няколко дни трябва всички функционалности на регистъра да бъдат достъпни за потребителите.  \r\n„Кризата е голяма, но това е само един от регистрите, които има в държавата. От понеделник Държавна агенция „Електронно управление“ прави одит на софтуерното и хардуерно осигуряване на абсолютно всички информационни системи – до края на седмицата ще имаме доклад. Най-важното обаче – по нормативно изискване всеки подобен регистър, всяка база от данни трябва да е двойно и тройно осигурена. Информацията трябва да се записва на два сървъра и допълнително да се архивира. Очевидно обаче има ситуации, където това не е достатъчно, и това, което се случи преди няколко дни е живо доказателство. За това до 10 дни ще предложим решение на Министерски съвет да създадем единно държавно хранилище, където всеки държавен регистър още веднъж ще трябва да си прави копие от информацията. Естествено, не мога да кажа къде ще бъде, но и технически, и нормативно ще уредим това, за да може да възпрепятстваме бъдещи подобни кризи. Това показва колко крехка и уязвима е цялата система, когато мигрираме към решения от типа електронно управление. И съжалявам да го кажа, но суровата истина е, че ако искаме да няма повече подобни кризи, ще трябва да отделяме повече пари, включително и за киберсигурност“, коментира Дончев. \r\nЦветилена СИМЕОНОВА", "date": "2018.08.15", "title": "Вицепремиерът Томислав Дончев: Ще създадем единно държавно хранилище, където всеки държавен регистър още веднъж ще трябва да си прави копие от информацията"}
{"url": "http://www.focus-news.net/news/2018/08/15/2556297/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС) при БЧК. Сутрешните температури са между 5 и 10 градуса по високите части на планините. Времето е спокойно, но след обед на места се очакват слаби валежи, затова е препоръчително туристите да се съобразяват с метеорологичната прогноза. Лифтовете работят в летен режим - работи кабинковите лифтове на Боровец и Банско, какоти кабинковият лифт до хижа „Безбог“, на Пампорово работят 2 и 4 линия. През изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.15", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/15/2556298/stara-zagora-izlozhba-tova-koeto-ostava-posvetena-na-fotografite-georgi-dimov-i-dragomir-zapryanov-shte-bade-otkrita-v-muzeya-na-fotografiyata.html", "text": "Изложба „Това, което остава“, посветена на двамата фотографи Георги Димов и Драгомир Запрянов, напуснали ли ни внезапно в късното лято на 1998-а, ще бъде открита в Музея на фотографията от 18.00 часа. Това каза за   Радио „Фокус“  директорът на музея Стефан Папукчиев. Той поясни, че някои от работите, включени в експозицията са познати на местната публика, но други, ще бъдат видени за пръв път. На откриването се очаква да присъстват десетки фотографи и художници, роднини и близки. Ще бъде прожектирана и мултимедия от фотографски спомени с Георги Димов и Драгомир Запрянов.  \r\n„За деня на Пресвета Богородица, близки роднини и приятели, отварят семейни и лични архиви с опазените и до днес фото-художествени спомени, дело на Георги и Драго. Стотици лични и пробни снимки,  фотоси,  ленти и диапозитиви, са преровили братът на Георги, фотографът Стефан Димов и сестрата на Драго, художничката Ваня Запрянова. Тяхна е и селекцията за изложбата. Организацията и обединява и  усилията на колегите и приятелите на Гошо и  Драго, повечето от фотографската група, известна под името „Казанлък – 85““, каза Папукчиев.   \r\nГеорги Димов е един от петимата основатели на Група „Казанлък – 85“, заедно с Желиян Николов, Александър Иванов, Бедрос Азинян и Мариян Димитров. Групата остава във фотографската българска история със смелите си художествени опити, които я определят като уникално и ново за времето си, явление. Георги е носител на множество награди, има участия в десетки фотографски форуми – конкурси, фестивали, Фото-ваканции, съвместни експозиции. Той е един от първите заснели археологическите открития на д-р Георги Китов в Долината на тракийските царе от началото на 90-те години на 20-и век. Димов има реализирани и самостоятелни изложби. \r\nДрагомир Запрянов е един от талантите на Казанлък, забелязан с творческите си решения още като ученик в Художествената гимназия. Той е художник, фотограф, дизайнер, снима и проектира,. експериментира с художествени занаяти. Младият Запрянов оставя след себе си много снимки, рисунки, проекти. Има награди от младежки конкурси и национални професионални фотографски форуми, включително награда от „Фотограф на годината“.  Записани са негови участия в дизайнерски изложби, както и публикации в специализирани фотографски издания.  \r\nСлавяна ГАЙДАРОВА", "date": "2018.08.15", "title": "Стара Загора: Изложба „Това, което остава“, посветена на фотографите Георги Димов и Драгомир Запрянов ще бъде открита в Музея на фотографията"}
{"url": "http://www.focus-news.net/news/2018/08/15/2556300/vratsa-pozhar-gori-v-dvuetazhna-sgrada-v-selo-glozhene.html", "text": "Пожар гори в двуетажна сграда в село Гложене. Това съобщиха за  Агенция „Фокус“  от  ОДМВР-Враца . Сигналът за инцидента е подаден в 5.50 часа. Екипи на пожарната са на място.  \r\nБиляна ИВАНОВА", "date": "2018.08.15", "title": "Враца: Пожар гори в двуетажна сграда в село Гложене"}
{"url": "http://www.focus-news.net/news/2018/08/15/2556295/varna-tarzhestvena-sveta-liturgiya-se-otsluzhva-v-katedralniya-hram-sv-uspenie-bogorodichno.html", "text": "Тържествена Архиерейска света Литургия се отслужва в Катедралния храм „Св. Успение Богородично“ за празника на град Варна, предаде репортер на  Радио „Фокус“ – Варна . В 10.30 часа ще бъде тържествено издигнат флагът на града, след което ще започне литийното шествие с чудотворната икона на Света Богородица. Инициативите са част от програмата за Деня на Варна. За децата на сцена „Раковина“ от 10.30 часа е предвиден спектакълът „Джобни чародейства“ на Мануела Саркисян, в 11.30 часа ще се открие специално ателие за изработване на кукли, с водещ Мария Банова, а от 19.00 часа следват забавни минути с Богдан Томов. За любителите на народната музика от 17.30 часа, също на сцена „Раковина“, ще свири гайдарският оркестър „Диньо Маринов“ при НЧ „Васил Левски 1945“. От 20.00 часа е традиционният концерт на пл. „Независимост“, със солисти и оркестър на Държавната опера, под диригентството на Мартин Пантелеев. В 20.00 часа в Летния театър ще започне концерт  на Михаил и Кристина Белчеви и фолклорните ансамбли „Варна“ и „Тракия“ – Пловдив. 21.00 часа е началният час на концерта в свободната зона на пристанището. В него ще се включат музикалното поп дуо „Моранди“ от Румъния, Славин Славчев и групата Julian’s Laughter, Атанас Колев, Папи Ханс, Виктория Георгиева, 100 кила, Deep Zone Project и Орлин Павлов. Около 23.20 часа ще започнат празничните илюминации. \r\nДиана СТОЕВА", "date": "2018.08.15", "title": "Варна: Тържествена света Литургия се отслужва в Катедралния храм „Св. Успение Богородично“"}
{"url": "http://www.focus-news.net/news/2018/08/15/2556302/sarajevo-times-za-kakvo-razgovaryaha-angela-merkel-i-premiera-na-bosna-i-hertsegovina-v-berlini.html", "text": "Председателят на Съвета на министрите на Босна и Херцеговина Денис Звиздич проведе среща с германския канцлер Ангела Меркел в столицата на ФРГ – Берлин. Електронното издание  Sarajevo Times  привежда информация за най-важните резултати от нея. \r\nОт редакцията подчертават, че в рамките на преговорите в Берлин Меркел е подчертала още веднъж ясната европейска перспектива за Босна и Херцеговина и Западните Балкани като цяло, уверявайки, че страните от региона може да разчитат на подкрепата на Германия. Канцлерът на ФРГ е повторила също, че Берлин гледа позитивно на решението на Босна и Херцеговина да се присъедини към НАТО. Подчертана е била също и германската подкрепа за икономическия напредък на страната. Меркел също така е добавила, че сътрудничеството между страните от Западните Балкани е подобрено благодарение на Берлинския процес и че областите на науката, образованието и научните изследвания са много важни за развитието на региона.  \r\nМеркел и Звиздич са обсъдили някои възможностите за подобряването на двустранните отношения и проблемите в региона.  \r\nЗвиздич на свой ред е благодарил за поканата и е подчертал значението на посещението му с оглед на факта, че Германия е един от ключовите фактори за новия подход на Брюксел към страната му.  Той също така е изразил благодарността си към канцлера Меркел за ангажимента – нейния личен и този на ФРГ, за деблокирането на европейска интеграция на държавите от Западните Балкани.  \r\nЗвиздич е подчертал, че членството в ЕС и НАТО, икономическата стабилност, върховенството на закона и сигурността ще останат приоритетите на управляващите в Босна и Херцеговина, която – съгласно думите му, ще остане твърдо ангажирана с установяването на добри и приятелски отношения със съседните страни като един от важните аспекти на процеса на стабилизиране и асоцииране.   Тереза Герова", "date": "2018.08.15", "title": "Sarajevo Times: За какво разговаряха Ангела Меркел и премиера на Босна и Херцеговина в Берлин?"}
{"url": "http://www.focus-news.net/news/2018/08/15/2556296/hurriyet-vlizat-v-sila-novite-turski-mita-za-amerikanski-stoki-uvelichenieto-za-vnosa-na-nyakoi-produkti-dostiga-do-120-protsenta.html", "text": "С решение, обявено в Държавен вестник, на 15 август влизат в сила новите турски мита върху вноса на редица американски стоки като ориз, тютюневи изделия, превозни средства, въглища, алкохол и козметика, съобщава вестник  Hurriyet . \r\nОт публикуваното решение на управляващите в Анкара, в зависимост от продукта увеличението на тарифите за внос от САЩ се увеличава до 120%. Турският вицепрезидент Фуат Октай поясни в съобщение в социалната мрежа „Туитър“, че митата са определени на „принципа на реципрочност в отговор на наложените от САЩ икономически санкции“.  \r\nАнкара обвини Вашингтон във водене на „икономическа война“ като част от заговор за нанасяне на щети на турската държава.  \r\nСАЩ наложиха финансови санкции на двама турски министри и удвои тарифите за стомана и алуминий за внос от Турция заради отказа на Анкара да освободи задържания в страната по подозрение за тероризъм американски пастор Андрю Брънсън.  \r\nРешението за налагане на нови тарифи бе обявено един ден, след като президентът Реджеп Тайип Ердоган заяви, че Турция ще бойкотира американски електронни стоки, макар да не поясни как точно ще наложи този „бойкот“. Той препоръча на турците да купуват местни или корейски телефони, вместо популярния iPhone.  Тереза Герова", "date": "2018.08.15", "title": "Hurriyet: Влизат в сила новите турски мита за американски стоки, увеличението за вноса на някои продукти достига до 120 процента"}
{"url": "http://www.focus-news.net/news/2018/08/15/2556301/otets-emiliyan-uspenie-bogorodichno-e-edin-ot-12-te-gospodski-bogorodichni-praznitsi-posveten-na-bozhiyata-mayka.html", "text": "Днес е един от 12-те Господски богородични празници, посветен на Божията майка – Успение Богородично. Това каза за  Радио „Фокус“ – Бургас  отец Емилиян от църквата „Николай Чудотворец“ в Бургас. „Счита се, че празникът е установен от Светите апостоли в най-ранни времена, а по-късно за него говорят и блажения Августин и блажения Йероним. Самият ден 15 август е установен като празник от император Маврикий, който царува от 592 до 602 г“, каза още отец Стилян. По думите му блажената кончина на Света Богородица е прославена и възпята в канони, написания от свети Козма Маюмски и свети Йоан Дамаскин. \r\n„Още от дълбока древност част от християните свързвали празника с пост. Друга част постили преди празника Преображение Господне. Затова константинополския събор през XII век., свикан от патриарх Лука, определя всички християни да спазват определения пост от 1 до 15 август. Празникът продължава 9 дни от 15 до 23 август се отдава похвала, празнични песнопения и почит само на светото успение на пресветата майка. \r\nВеселина НИКОЛОВА", "date": "2018.08.15", "title": "Отец Емилиян: Успение Богородично е един от 12-те Господски богородични празници, посветен на Божията майка"}
{"url": "http://www.focus-news.net/news/2018/08/15/2556299/pazardzhik-stotitsi-hora-se-sabraha-v-hram-uspenie-na-presveta-bogoroditsa-na-praznichnata-sv-liturgiya-po-povod-hramoviya-praznik-na-tsarkvata.html", "text": "Стотици жители и гости на Пазарджик се събраха в храм „Успение на Пресвета Богородица“, за да запалят свещ пред иконата на Божията майка и да присъстват на Литургията по повод Успение Богородично, предаде репортер на  Радио „Фокус“ – Пазарджик . Пред църквата се продават босилек и цветя, които в региона са известни с името „богородички“. Цената им е 1 лев, а на босилека – 0.50 лева. Повечето от присъстващите в храма са жени, които са дошли да се помолят пред чудотворната икона на Богородица. След приключването на богослужението в двора на църквата ще бъде раздаден курбан за здраве по повод храмовия празник на най-голямата църква в Пазарджик - „Успение на Света Богородица“. \r\nВаня НИКОЛОВА", "date": "2018.08.15", "title": "Пазарджик: Стотици хора се събраха в храм „Успение на Пресвета Богородица“ на празничната св. Литургия по повод храмовия празник на църквата"}
{"url": "http://www.focus-news.net/news/2018/08/15/2556304/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Спорното предложение за промяна на границата между Косово и Сърбия, напрежението в Егейско море, отговорът на Турция на американските санкции и ключовата среща между германския канцлер Ангела Меркел и министър-председателя на Босна и Херцеговина Денис Звиздич са водещи теми на печатните издания в страните от Балканския полуостров. \r\n***  Президентът на Косово Хашим Тачи приветства изявлението на германския канцлер Ангела Меркел, която по-рано заяви категорично, че няма да има промяна на границите на Балканите. Той обаче подчерта, че очаква от Меркел да окаже натиск върху страните от Европейския съюз, които все още не са признали Косово, отбелязва електронното издание на първия вестник в югозападната ни съседка –  „Нова Македония“. \r\n „Поздравявам изявлението на канцлера Ангела Меркел относно неприкосновеността на границите в Западните Балкани. Сега остава мнозинството страни в ЕС да убедят петте държави-членки и Сърбия да признаят Косово в границите му. Колкото по-бързо се постигне това, толкова по-добре за региона“, увери Тачи.  \r\nСпоред някои косовски медии с коментара си Тачи иронизира изявлението на германския канцлер, която изрично подчерта, че Берлин няма да допусне никакви промени на границите на полуострова.  \r\n„Границите и териториалната цялост на страните от Западните Балкани са утвърдени и са недосегаеми. Това трябва непрекъснато да се повтаря, защото има тенденция да се говори за границите, а това не може да се прави“, категорична бе Меркел след срещата си с премиера на Босна и Херцеговина Денис Звиздич. \r\n***  „Какъв лицемер. Първо с оръжия, насилие и престъпление разруши границата на Сърбия, а сега иска промяната й. На коя граница? Кога е имало граница между Сърбия и Косово?“ С тези думи първият дипломат на Белград коментира за пореден път предложението на държавния глава на Косово Хашим Тачи за корекция на границата между двете съседни държави, отбелязва електронното издание на сръбския ежедневник  Vecernje Novosti . \r\nИзявлението на Дачич бе по повод публикация на Тачи в социалната мрежа „Туитър“, с която приветства изявлението на германския канцлер Ангела Меркел, съгласно което „промяна на границите на Балканите няма да има“.  \r\nМинистърът на външните работи на западната ни съседка подчерта, че в резултат от едностранното провъзгласяване на Косово 200 хил. сърби са били изгонени от домовете си.  \r\n„И аз съм против промяната на границите чрез сила, но откога разчитаме, че този принцип ще бъде приложен? Първо разрушихте границите на Сърбия, а сега сте се присетили да кажете, че няма да има повече промени“, продължи Дачич. \r\nПодчертавайки, че Косово не е международно призната държава, сръбският външнен министър отбеляза, че „на Тачи не му пречи да призове Ангела Меркел да окаже натиск върху петте страни от Европейския съюз, които не са признали“ най-младата държава на Балканите.  \r\n„Процесът на оттегляне на признаването на Косово ще продължи. Тези страни, които са признала Косово, нямат право да говорят за непроменяемост на границите. Не съм учуден, че Тачи прави това. Изненадам съм единствено, че Джилас, Йеремич, Обрадович, Чедомир Йованович, а и други все още не са дали признаци на благодарност, след като Меркел е против Вучич и моята идея. Призивите за държавен преврат и омразата към Вучич преминават бързо към омраза на сръбските национални интереси\", заключи Дачич в изявление за сръбската държавна информационна агенция, цитирано от изданието. \r\n***  Председателят на Съвета на министрите на Босна и Херцеговина Денис Звиздич проведе среща с германския канцлер Ангела Меркел в столицата на ФРГ – Берлин. Електронното издание  Sarajevo Times  привежда информация за най-важните резултати от нея. \r\nОт редакцията подчертават, че в рамките на преговорите в Берлин Меркел е подчертала още веднъж ясната европейска перспектива за Босна и Херцеговина и Западните Балкани като цяло, уверявайки, че страните от региона може да разчитат на подкрепата на Германия. Канцлерът на ФРГ е повторила също, че Берлин гледа позитивно на решението на Босна и Херцеговина да се присъедини към НАТО. Подчертана е била също и германската подкрепа за икономическия напредък на страната. Меркел също така е добавила, че сътрудничеството между страните от Западните Балкани е подобрено благодарение на Берлинския процес и че областите на науката, образованието и научните изследвания са много важни за развитието на региона.  \r\nМеркел и Звиздич са обсъдили някои възможностите за подобряването на двустранните отношения и проблемите в региона.  \r\nЗвиздич на свой ред е благодарил за поканата и е подчертал значението на посещението му с оглед на факта, че Германия е един от ключовите фактори за новия подход на Брюксел към страната му.  Той също така е изразил благодарността си към канцлера Меркел за ангажимента – нейния личен и този на ФРГ, за деблокирането на европейска интеграция на държавите от Западните Балкани.  \r\nЗвиздич е подчертал, че членството в ЕС и НАТО, икономическата стабилност, върховенството на закона и сигурността ще останат приоритетите на управляващите в Босна и Херцеговина, която – съгласно думите му, ще остане твърдо ангажирана с установяването на добри и приятелски отношения със съседните страни като един от важните аспекти на процеса на стабилизиране и асоцииране. \r\n***  Министърът на външните работи на Турция Мевлют Чавушоглу отново отправи обвинения към Гърция за ескалацията на напрежението в Егейско море, подчертавайки, че Анкара винаги е стояла редом до Атина в трудните за нея времена, отбелязва електронното издание на вестник  Kathimerini .. \r\nИзявлението на Чавушоглу бе направено на фона на съобщенията за инцидент между турски кораб и лодка на гръцки рибари, но преди новината за освобождаването на двамата военнослужещи на Атина, задържани от властите на Анкара през март за незаконно навлизане на територията на страната. \r\n„В трудните за тях дни винаги заставаме редом до тях. Но в Егейско море и Средиземноморието те отново увеличават напрежението. Те правят странни неща, които не са приемливи. Не искаме ли всички от Източното Средиземноморие да се превърне в регион на мир и просперитет? \", попита Чавушоглу в рамките на 10-та юбилейна конференция на посланиците в Анкара. \r\nТурският външен министър също така призова за нов процес за разрешаване на кипърския въпрос, като обвини гръцките киприоти за безизходицата в преговорите. „За да се намери решение в Кипър, трябва да се започне нов процес. Гръцките киприоти не искат да си сътрудничат. Видяхме това миналата година. Видяхме го в Женева, видяхме го в Кранс-Монтана. Гърция не е по-различна\", подчерта първият дипломат на Анкара. \r\nОт редакцията подчертават, че са налице опасения във връзка с плановете на Турция да експлоатира газови находища в Източното Средиземноморие и в Изключителната икономическа зона (ИИЗ) на остров Кипър. \r\n***  С решение, обявено в Държавен вестник, на 15 август влизат в сила новите турски мита върху вноса на редица американски стоки като ориз, тютюневи изделия, превозни средства, въглища, алкохол и козметика, съобщава вестник  Hurriyet . \r\nОт публикуваното решение на управляващите в Анкара, в зависимост от продукта увеличението на тарифите за внос от САЩ се увеличава до 120%. Турският вицепрезидент Фуат Октай поясни в съобщение в социалната мрежа „Туитър“, че митата са определени на „принципа на реципрочност в отговор на наложените от САЩ икономически санкции“.  \r\nАнкара обвини Вашингтон във водене на „икономическа война“ като част от заговор за нанасяне на щети на турската държава.  \r\nСАЩ наложиха финансови санкции на двама турски министри и удвои тарифите за стомана и алуминий за внос от Турция заради отказа на Анкара да освободи задържания в страната по подозрение за тероризъм американски пастор Андрю Брънсън.  \r\nРешението за налагане на нови тарифи бе обявено един ден, след като президентът Реджеп Тайип Ердоган заяви, че Турция ще бойкотира американски електронни стоки, макар да не поясни как точно ще наложи този „бойкот“. Той препоръча на турците да купуват местни или корейски телефони, вместо популярния iPhone. \r\n***", "date": "2018.08.15", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/08/15/2556307/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-avgust.html", "text": "„Софийска вода” временно ще прекъсне водоснабдяването в някои части на столицата на 16 август. Това съобщиха от пресцентъра на  дружеството . \r\nВъв връзка с пресвързване на довеждащ водопровод над с. Мърчаево и с. Владая, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Владая; ул. „Равнище“, ул. „Спортист“, ул. „Алеко Константинов“, ул. „Тополите“, ул. „Калиница“, ул. „Шипето“, ул. „Любомир Миланов“, ул. „Войнишко въстание“, ул. „Лесковец“, местност „Света Петка манастира“; с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Владая ул. „Спортист“ ъгъла с ул. „Алеко Константинов“; с. Мърчаево до кметството. \r\nВъв връзка с подмяна на уличен водопровод на ул. „Ген. Казимир Ернрот“, жк. „Люлин“ 9, се налага спиране на водоподаването от 09:00 до 21:00 часа на клиентите на „Софийска вода”, живеещи в: бл. 905, бл. 912, бл. 954, бл. 955, бл. 956, бл. 957, бл. 958, бл. 162. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга пред бл. 956. \r\nВъв връзка с подмяна на пожарен хидрант на бул. „Тодор Александров“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Одрин“ от бул. „Александър Стамболийски“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Одрин“ ъгъла с бул. „Тодор Александров“. \r\nВъв връзка с подмяна на сградни водопроводни отклонения на ул. „Св. Св. Кирил и Методий“ и ул. „Чавдар“, кв. „Кремиковци“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Цар Калоян“, ул. „Св. Св. Кирил и Методий“, ул. „Райна Княгиня“, ул. „Еделвайс“  \r\nпо ул. „Чавдар“ от ул. „Мургаш“ до ул. „Равнец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Св. Св. Кирил и Методий“ ъгъла с ул. „Райна Княгиня“; ул. „Чавдар“ №22. \r\nВъв връзка с пресвързване на уличен водопровод на ул. „Едуард Генов“, жк. „Малинова долина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Симеоновско шосе“ №89В, №91А, №91, №89А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Едуард Генов“. \r\nВъв връзка с прекъсване на сградно водопроводно отклонение на ул. „Тинтява“, жк. „Дианабад“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Тинтява“ от ул. „Трепетлика“ до ул. „Жетварка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ ъгъла с ул. „Жетварка“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.15", "title": "„Софийска вода” временно ще прекъсне водоснабдяването в някои части на столицата на 16 август"}
{"url": "http://www.focus-news.net/news/2018/08/15/2556306/veliko-tarnovo-s-liturgiya-izlozhba-i-kontsert-v-strazhitsa-shte-bade-otbelyazan-praznikat-na-grada.html", "text": "С литургия, изложба и концерт в Стражица ще бъде отбелязан празникът на града. Службата започна в 08.00 часа и се проведе в храма „Рождество Богородично“. Това съобщиха за  Радио „Фокус“ – Велико Търново  от Общината. Програмата продължава с тържествено издигане на знамената на града, България и Европейския съюз пред сградата на Общината, което ще стартира в 10.30 часа. Ще последват и тържествени слова. В 11.30 часа ще бъде открита изложба от фонда на Художествената галерия. Кулминацията на празника ще бъде концертът, който започва в 19.00 часа. На сцената в центъра на Стражица поздрав ще отправят Орлин Горанов, Маргарита Хранова и ансамбъл „Българче“. Програмата завършва със заря, която започва в 22.30 часа. \r\nОт Община Стражица припомнят, че 15 август е определен за Празник на града през 1998 година. В духа на днешния ден Общината призовава всички, желаещи да помогнат, да се включат в дарителската акция за довършване на стенописите на новата църква в Стражица, издигната след земетресенията от 1986 година. Тя е осветена на 25 октомври 2007 година. Храмът е построен на мястото на стария разрушен храм „Рождество на Света Богородица”, който беше възрожденски паметник на културата и носи същото име. В двора му се намира православният параклис „Свети Георги Победоносец”, издигнат през 2011 година в памет на руските воини, загинали край Стражица през 1877 година. \r\nЛуиза ТРАНЧЕВА", "date": "2018.08.15", "title": "Велико Търново: С литургия, изложба и концерт в Стражица ще бъде отбелязан празникът на града"}
{"url": "http://www.focus-news.net/news/2018/08/15/2556303/plovdiv-mitropolit-nikolay-vazglavyava-praznichnata-sveta-zlatoustova-liturgiya-po-sluchay-hramoviya-praznik-na-tsarkvata-uspenie-bogorodichno.html", "text": "Препълнен е катедралният храм „Успение Богородично” в Пловдив, предаде репортер на  Радио „Фокус“ - Пловдив . Още вчера, в навечерието на храмовия празник на катедралния храм, десетки миряни бяха в храма, за да присъстват на празничната вечерня, отслужена от митрополит Николай с чина на опелото на Пресвета Богородица около плащаницата, изобразяваща успението на Божията Майка. Снощи се извърши и тържественото литийно шествие около храма с плащаницата, изобразяваща успението на Божията Майка. \r\nДнес, когато светата Църква празнува Успението на Пресвета Богородица, митрополит Николай възглавява празничната света Златоустова литургия по случай храмовия празник в съслужение със свещеници от Пловдив. \r\nТържественото биене на църковните камбани извести пристигането на архиерея и той благослови множеството богомолци, деца и възрастни, дошли да се поклонят. \r\nНа тържествената света Литургия присъстват и управници на Пловдив. Песнопенията на божествената св. Литургия изпълняват певците от митрополитския хор „Св. апостол Ерм”. \r\nХиляди богомолци се очаква да посетят днес и Бачковския манастир „Успение Богородично“ за храмовия му празник. Хората отиват там, за да запалят свещ и да се помолят пред чудотворната икона на Божията майка, която е на над 1300 години. \r\nЦветана ТОНЧЕВА", "date": "2018.08.15", "title": "Пловдив: Митрополит Николай възглавява празничната света Златоустова литургия по случай храмовия празник на църквата „Успение Богородично”"}
{"url": "http://www.focus-news.net/news/2018/08/15/2556312/vidin-dvizhenieto-po-pat-i-1-se-osashtestvyava-dvuposochno-v-ednoto-platno-poradi-remontni-deynosti-na-mosta-kray-selo-kravoder.html", "text": "Движението по път I-1 се осъществява двупосочно в едното платно поради ремонтни дейности на моста край село Краводер, който е от прилежащата инфраструктура на \"Дунав мост 2\", съобщиха от  Областно пътно управление – Видин . Създадена е временна организация на движението. Срокът на ремонтните дейности е до 28 август. Ограничено е  движението по път Монтана – София през проход „Петрохан“ за автомобили над 12 т., съобщиха от Областно пътно управление – Монтана. Обходният маршрут е през град Своге. Трафикът през прохода е с нормална интензивност и в двете посоки. Движението по път Петрохан – Бързия при се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срокът на ремонтните дейности е до края на август.  Във Видин трафикът е натоварен в централната градска част, на входно изходните артерии на града и по бул. „Панония.", "date": "2018.08.15", "title": "Видин: Движението по път I-1 се осъществява двупосочно в едното платно поради ремонтни дейности на моста край село Краводер"}
{"url": "http://www.focus-news.net/news/2018/08/15/2556305/adelina-stefanova-hram-vavedenie-bogorodichno-golyama-bogoroditsa-e-denyat-na-uspenieto-bozhiyata-mayka-koyto-belezhi-sabuzhdaneto--za-drug-zhivot.html", "text": "Голяма Богородица е народното наименуване на празника Успение на Пресветата Божия Майка. Това е денят на успението Божията Майка, който бележи събуждането ѝ за друг живот. Това каза за  Радио „Фокус“ – Пирин  Аделина Стефанова, църковен уредник в храма „Въведение Богородично“ – Благоевград. Буквално от църковно-славянски „успение“, означава заспиване, но завинаги, в смисъл на умиране. „Целта празника да се нарича така е да се избегне негативния смисъл на думата смърт, затова ние знаем, че макар и да се нарича успение, това означава не край, а начало на нов живот - събуждане за друг живот, възкресение, успокоение на душата“, посочи Стефанова. Богородица е била на 64 години, когато ѝ се явил Архангел Михаил с палмово клонче в ръка, казвайки ѝ, че скоро Бог ще я призове. „Изпълнена с велика радост Светата Майка събрала пръсналите се по света апостоли и им съобщила новината, легнала на одъра с палмовото клонче в ръка и чакала. Сам Христос дошъл с ангелите и отнесъл душата ѝ, а тялото погребали в пещера край Йерусалим. От апостолите само Тома не успял да дойде на погребението, защото бил далеч - чак в Индия“, допълни уредникът на храм „Въведение Богородично“. „Богородица е погребана в пещера край Гетсимания, като входът е затворен с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ\", отбеляза Аделина Стефанова. \r\nЛора КАЛЧЕВА", "date": "2018.08.15", "title": "Аделина Стефанова, храм „Въведение Богородично“: Голяма Богородица е денят на успението Божията Майка, който бележи събуждането ѝ за друг живот"}
{"url": "http://www.focus-news.net/news/2018/08/15/2556313/mvr-otlaga-se-brifingat-na-zamestnik-ministar-krasimir-tsipov.html", "text": "Поради неотложен ангажимент на заместник-министър Красимир Ципов се отлага обявеният за днес брифинг от 13.30 часа в МВР. Това съобщиха от пресцентъра на  МВР .", "date": "2018.08.15", "title": "МВР: Отлага се брифингът на заместник-министър Красимир Ципов"}
{"url": "http://www.focus-news.net/news/2018/08/15/2556314/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Терористичният атентат в сърцето на Лондон, трагедията, която застигна Италия след срутването на мост в провинция Генуа и напрежението на Балканите по повод предложението за корекция на границата между Косово и Сърбия, което наложи намесата на германския канцлер Ангела Меркел, са основните теми, които ангажират вниманието на европейските печатни издания. \r\n***  В Сърбия продължава да пълзи нарастващия страх от създаването на Велика Албания, коментира Франк Херолд в статия за берлинския ежедневник  Der Tagesspiegel . \r\nАлбания и Косово продължават сближаването си на фона на недоволството на Сърбия. От 1 януари 2018 г., на границата между двете държави ще бъде напълно отворена, обяви лидерът на кабинета в Тирана по-рано. Същото решение вече беше прието от парламента на Косово в края на месец май тази година. Така чрез митниците ще започне обединението на двете страни, населени предимно с албанско население.  \r\nСърбия реагира гневно на съобщението. „Косово и Албания нямат граница помежду си\", каза Марко Джурич, ръководител на правителствената Служба за Косово и Метохия. „Има само една граница - между Сърбия и Албания, която е с дължина 111 километра\",  допълни белградския политик, с което поднови претенциите на Белград към държавата, обявила независимост преди повече от десет години.  \r\nСърбия често прави препратки към Резолюция 1244 на Съвета за сигурност на ООН от 1999 г., която гарантира пълния суверенитет и териториална цялост на „Съюзна република Югославия\". Отдавна обаче тази резолюция няма нищо общо с действителността: 117 държави признават Косово, страната е член на 200 международни организации. Резолюция 1244 съществува само защото Русия, като стар партньор на Сърбия, би наложила вето на отмяната й в Съвета за сигурност на ООН.  \r\nСпоред Душан Пророкович от белградския Институт за международна политика и икономика, албанската декларация за премахване на границите има за цел реализирането на идеята за Велика Албания. Терминът се използва от Белград в смисъл на „фашистка опасност“ за региона.  \r\n„Албанците официално признават, че не могат да се обявят за създаване на Велика Албания. Но те работят за функционална интеграция, за единна икономическа, културна, образователна и търговска система\", пояснява Пророкович. Секторите на сигурността и отбраната вече са тясно свързани. „По този начин те ще продължат да преследват целта си, това, което се случи през последните десетина години, не е нищо ново“, казва експертът Белград. От Косовска Митровица до Драч, пристанищния град на Адриатическо море, ще бъде създадено единно пространство на албанско население, предупреждава Пророкович.  \r\nВъпреки всички реторични изблици и заплахите на правен принцип, отправени от официален Белград, управляващите в Сърбия са наясно, че не са в състояние да предотвратят по-нататъшната интеграция между Косово и Албания. Затова президент Александър Вучич внесе в дневния ред една дълго обсъждана идея – тази за размяната на територии на етнически признак като един от възможните начини за нормализирането на двустранните отношения. Така Сърбия ще получи райони в северната част на Косово, което от своя страна ще получи населената предимно с албанци Прешевска долина.  \r\nПрезидентът на Косово Хашим Тачи изглежда реагира положително на идеята, но позицията му предизвика остра критика в най-младата държава на Балканите. Сръбският проект на практика се основава на подялбата на Косово, твърдят в Прищина. Така че държавният глава се отказа бързо от идеята. „Имаме 400-километрова граница със Сърбия и тя трябва да бъдат разграничена\", гласи новото предложение на Тачи. Той е уверен, че „в противен случай нормализацията не е възможна“. Освен това косовският президент припомня, че живущите в Прешевската долина настояват за обединение с Косово, нещо, което – съгласно думите му, е „възможно и приемливо“. Едва ли обаче това е посланието, което сръбският президент Александър Вучич имаше предвид при излагане на предложението си, коментира авторът. \r\n***  Продължава да се увеличава броят на жертвите, загинали при срутването на мост на магистрала А10 в италианската провинция Генуа, съобщава електронното издание  The Local   в редакцията си за средиземноморската страна, като уточнява, че по последни данни при трагичния инцидент са ранени десетима души.  \r\nЧаст от гигантския мост „Моранди\", намиращ се в индустриална зона западно от Генуа, се срина малко преди 12:00 часа местно време във вторник (13:00 часа българско време). На фона на опасенията от множество жертви и пострадали, италианският министър на транспорта Данило Тонинели изрази страховете си от превръщането на инцидента в „огромна трагедия“. \r\nПо последни неофициални данни от противопожарните служби смъртните случаи са „най-малко 35, сред които и десетгодишно дете“. По-рано министърът на вътрешните работи Матео Салвини приведе информация за 30 жертви. „За съжаление има около 30 мъртви и много ранени в тежко състояние\", обяви Салвини пред репортери в град Катания, остров Сицилия. \r\nПояснено бе, че в последните дни в Генуа са паднали обилни превалявания, които може са повлияли на устойчивостта на моста. „Сцената е наистина апокалиптична, изглежда сякаш бомба е ударила тази важна артерия, която свързва Пиемонт и Ломбардия с източната част на Лигурия\", бе коментарът на репортер на един от водещите ежедневници в страната. \r\nСпасители, претърсващи руините,  съобщиха за възможни „десетки“ жертви. Автомобили и камиони са затрупани под развалините. „Пожарникарите работят заедно с екипи от спасители, полицейски  кучета също са мобилизирани\", заявиха аварийните служби в съобщение в социалната мрежа „Туитър“. \r\n*** Полицията е обискирала три адреса след терористичния акт от вторник, пише британският вестник  The Indeendent . \r\nНападателят е шофирал повече от осем часа около Лондон преди да се удари нарочно в загражденията на парламента, ранявайки няколко души, никой от тях сериозно. Проверени са два адреса в Бирмингам и един в Нотингам. Задържаният е британски гражданин от чуждестранен произход и за сега отказва да сътрудничи на властите. \r\nАрестуваният е бил наблюдаван от полицията според Роджър Годстиф – депутат от Лейбъристката партия от чийто район е извършителя.според лондонската полиция обаче извършителят не е следен от тайните служби или контратерористичните полицейски сили. \r\nСпоред премиера Тереза Мей има сериозен риск от нови терористични атентати и тя призовава обществото да остане нащрек. \r\n***  Министърът на външните работи на Турция Мевлют Чавушоглу отново отправи обвинения към Гърция за ескалацията на напрежението в Егейско море, подчертавайки, че Анкара винаги е стояла редом до Атина в трудните за нея времена, отбелязва електронното издание на вестник  Kathimerini .. \r\nИзявлението на Чавушоглу бе направено на фона на съобщенията за инцидент между турски кораб и лодка на гръцки рибари, но преди новината за освобождаването на двамата военнослужещи на Атина, задържани от властите на Анкара през март за незаконно навлизане на територията на страната. \r\n„В трудните за тях дни винаги заставаме редом до тях. Но в Егейско море и Средиземноморието те отново увеличават напрежението. Те правят странни неща, които не са приемливи. Не искаме ли всички от Източното Средиземноморие да се превърне в регион на мир и просперитет? \", попита Чавушоглу в рамките на 10-та юбилейна конференция на посланиците в Анкара. \r\nТурският външен министър също така призова за нов процес за разрешаване на кипърския въпрос, като обвини гръцките киприоти за безизходицата в преговорите. „За да се намери решение в Кипър, трябва да се започне нов процес. Гръцките киприоти не искат да си сътрудничат. Видяхме това миналата година. Видяхме го в Женева, видяхме го в Кранс-Монтана. Гърция не е по-различна\", подчерта първият дипломат на Анкара. \r\nОт редакцията подчертават, че са налице опасения във връзка с плановете на Турция да експлоатира газови находища в Източното Средиземноморие и в Изключителната икономическа зона (ИИЗ) на остров Кипър. \r\n***", "date": "2018.08.15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/08/15/2556308/otets-atanas-hram-uspenie-na-presveta-bogoroditsa-v-pazardzhik-e-pametnik-na-kulturata-s-natsionalno-znachenie-i-edna-ot-nay-hubavite-tsarkvi-v-stranata.html", "text": "Храм „Успение на Пресвета Богородица“ в Пазарджик е паметник на културата с национално значение и една от най-хубавите църкви не само в региона, но и в страната. Това каза за  Радио „Фокус“ – Пазарджик  отец Атанас, свещеник от Пазарджик. Той обясни, че църквата е изградена през 1837 година от майстори от Пещера, а иконостасът е дело на майстори от Дебърската школа в лицето на Макрия Фръчковски, който основно работи върху иконостаса. „Художникът Станислав Доспевски е изписал голяма част от иконите в храма“, уточни отец Атанас. За изграждането на църквата има различни легенди. В тях се твърди, че местният онбашия разрешил на българите да си построят църква, но тя да бъде голяма колкото една волска кожа. Тогава пазарджишките еснафи и по-будните граждани разрязали на тънки ленти една волска кожа и с нея опасали мястото за новия строеж. След като видял това, турският управник се възхитил от находчивостта на християните и не създавал пречки пред строителството. Иконите в църквата са от различни години, като най-старата е от 1815 година, а най-новите са от 1914 година, когато било последното изписване на църквата. \r\nВаня НИКОЛОВА", "date": "2018.08.15", "title": "Отец Атанас: Храм „Успение на Пресвета Богородица“ в Пазарджик е паметник на културата с национално значение и една от най-хубавите църкви в страната"}
{"url": "http://www.focus-news.net/news/2018/08/15/2556316/bsp-organizira-preskonferentsiya-v-tsentralata-na-partiyata.html", "text": "БСП организира пресконференция в централата на партията. Това съобщиха от пресцентъра на  НС на БСП . Събитието ще се проведе от 14:30 часа днес в централата на БСП на ул. „Позитано” 20.", "date": "2018.08.15", "title": "БСП организира пресконференция в централата на партията"}
{"url": "http://www.focus-news.net/news/2018/08/15/2556310/der-tagesspiegel-v-sarbiya-narastva-strahat-ot-velika-albaniya.html", "text": "В Сърбия продължава да пълзи нарастващия страх от създаването на Велика Албания, коментира Франк Херолд в статия за берлинския ежедневник  Der Tagesspiegel . \r\nАлбания и Косово продължават сближаването си на фона на недоволството на Сърбия. От 1 януари 2018 г., на границата между двете държави ще бъде напълно отворена, обяви лидерът на кабинета в Тирана по-рано. Същото решение вече беше прието от парламента на Косово в края на месец май тази година. Така чрез митниците ще започне обединението на двете страни, населени предимно с албанско население.  \r\nСърбия реагира гневно на съобщението. „Косово и Албания нямат граница помежду си\", каза Марко Джурич, ръководител на правителствената Служба за Косово и Метохия. „Има само една граница - между Сърбия и Албания, която е с дължина 111 километра\",  допълни белградския политик, с което поднови претенциите на Белград към държавата, обявила независимост преди повече от десет години.  \r\nСърбия често прави препратки към Резолюция 1244 на Съвета за сигурност на ООН от 1999 г., която гарантира пълния суверенитет и териториална цялост на „Съюзна република Югославия\". Отдавна обаче тази резолюция няма нищо общо с действителността: 117 държави признават Косово, страната е член на 200 международни организации. Резолюция 1244 съществува само защото Русия, като стар партньор на Сърбия, би наложила вето на отмяната й в Съвета за сигурност на ООН.  Алюзии за фашистка опасност \r\nСпоред Душан Пророкович от белградския Институт за международна политика и икономика, албанската декларация за премахване на границите има за цел реализирането на идеята за Велика Албания. Терминът се използва от Белград в смисъл на „фашистка опасност“ за региона.  \r\n„Албанците официално признават, че не могат да се обявят за създаване на Велика Албания. Но те работят за функционална интеграция, за единна икономическа, културна, образователна и търговска система\", пояснява Пророкович. Секторите на сигурността и отбраната вече са тясно свързани. „По този начин те ще продължат да преследват целта си, това, което се случи през последните десетина години, не е нищо ново“, казва експертът Белград. От Косовска Митровица до Драч, пристанищния град на Адриатическо море, ще бъде създадено единно пространство на албанско население, предупреждава Пророкович.  Бъркотия с идеята за размяна на територии \r\nВъпреки всички реторични изблици и заплахите на правен принцип, отправени от официален Белград, управляващите в Сърбия са наясно, че не са в състояние да предотвратят по-нататъшната интеграция между Косово и Албания. Затова президент Александър Вучич внесе в дневния ред една дълго обсъждана идея – тази за размяната на територии на етнически признак като един от възможните начини за нормализирането на двустранните отношения. Така Сърбия ще получи райони в северната част на Косово, което от своя страна ще получи населената предимно с албанци Прешевска долина.  \r\nПрезидентът на Косово Хашим Тачи изглежда реагира положително на идеята, но позицията му предизвика остра критика в най-младата държава на Балканите. Сръбският проект на практика се основава на подялбата на Косово, твърдят в Прищина. Така че държавният глава се отказа бързо от идеята. „Имаме 400-километрова граница със Сърбия и тя трябва да бъдат разграничена\", гласи новото предложение на Тачи. Той е уверен, че „в противен случай нормализацията не е възможна“. Освен това косовският президент припомня, че живущите в Прешевската долина настояват за обединение с Косово, нещо, което – съгласно думите му, е „възможно и приемливо“. Едва ли обаче това е посланието, което сръбският президент Александър Вучич имаше предвид при излагане на предложението си, коментира авторът.  Тереза Герова", "date": "2018.08.15", "title": "Der Tagesspiegel: В Сърбия нараства страхът от Велика Албания"}
{"url": "http://www.focus-news.net/news/2018/08/15/2556315/otets-andrey-uspenie-bogorodichno-e-nay-golemiyat-praznik-v-chest-na-deva-mariya-koyato-e-nay-pochitanoto-choveshko-sashtestvo.html", "text": "Света Богородица е най-почитаното човешко същество. Това каза пред  Радио „Фокус“ - Шумен  отец Андрей, енорийски свещеник от Нови пазар. „Няма второ човешко същество, за което да са написани толкова много музика, песнопения, толкова много стихотворения или да са нарисувани толкова много икони. Църквата величае девицата Мариам като истинска Богородица, защото знае, че е родила Бог. По тази причина в песнопенията ние я възпяваме като стояща по-високо от ангелските чинове, стояща по-високо от херувимите, серафимите“, каза отец Андрей. Той посочи, че Успение Богородично е най-големият празник в чест на Дева Мария. „Църквата знае, че успението на човек, неговото отхождане от този свят, е по-важно, защото отиваш във Вечността, където не си способен вече на никаква промяна, а отиваш с товара, образно казано, който носиш“, заяви отец Андрей. По думите му Богородица ще остане завинаги символ на истинската женственост и на истинското майчинство. „Тя е символ на човешкото начало у всеки, което съчетано със силна вяра в Бога, действително върши чудеса. Божията майка ще остане завинаги тази към, която се обръщаме някак си по-интимно, по-мило, защото все пак тя  е част от нашето човешко общество“, каза отец Андрей. \r\nИвелина ИВАНОВА", "date": "2018.08.15", "title": "Отец Андрей: Успение Богородично е най-големият празник в чест на Дева Мария, която е най-почитаното човешко същество"}
{"url": "http://www.focus-news.net/news/2018/08/15/2556311/predsedatelyat-na-pg-na-gerb-tsvetan-tsvetanov-prisastva-na-praznichna-liturgiya-v-manastira-sveta-bogoroditsa-v-arbanasi.html", "text": "Председателят на ПГ на ГЕРБ и заместник-председател на партията Цветан Цветанов присъства тази сутрин на празничната Литургия в манастира „Свето Успение Богородично” в Арбанаси. Това съобщиха от пресцентъра на  ПП ГЕРБ . Заедно с него беше и кметът на Велико Търново Даниел Панов. \r\nНа Голяма Богородица - 15 август, манастирът има храмов празник, празнува и архитектурният резерват Арбанаси, който е част от стоте национални туристически обекта на България. На големия християнски празник поклонници от различни краища на света се стекоха при манастира, за да се помолят пред чудотворната икона на Света Богородица. Председателят на най-голямата парламентарна група Цветан Цветанов се преклони пред светинята и запали свещичка за здраве на всички миряни и за просперитет на България.   \r\n„За мен е голямо удоволствие да отбележа Успение Богородично заедно с жителите на с. Арбанаси. Днес е един от най-големите християнски празници. Нека в семействата на всички българи светлината на този празник да донесе здраве, уют, хармония и разбирателство. Честито на всички именници и на жителите на Арбанаси“, сподели Цветан Цветанов.", "date": "2018.08.15", "title": "Председателят на ПГ на ГЕРБ Цветан Цветанов присъства на празнична Литургия в манастира „Света Богородица” в Арбанаси"}
{"url": "http://www.focus-news.net/news/2018/08/15/2556318/bachkovskiyat-manastir-uspenie-bogorodichno-otbelyazva-hramoviya-si-praznik.html", "text": "Бачковският манастир „Успение Богородично“ отбелязва храмовия си празник. Това съобщиха за  Радио „Фокус“ – Пловдив  от Пловдивската света митрополия. Хиляди богомолци посещават обителта, за да запалят свещ и да се помолят пред чудотворната икона на Божията Майка, която е на повече от 1300 години. Тържествата за храмовия празник на манастира започнаха с вечерна служба и нощно бдение. Рано тази сутрин игуменът на Бачковския манастир архимандрит Самуил отслужи молебен пред иконата на Богородица за здраве на вярващите. В 11.30 часа предстои малка почерпка в архондарика на манастира, а от 12.30 часа ще се постави началото на тържествен обяд. \r\nБачковският манастир „Успение на Пресвета Богородица” е основан от Великия доместик на запада и севаст Григорий Бакуриани в 1083 година, по времето на византийския император Алексий Първи Комнин. Още след основаването, в манастира е създадена и започва да действа книжовно-богословска школа. Григорий е успял да привлече в нея някои от изтъкнатите умове на времето си. За времето от основаването си до заемането на територията на манастира от турците, след падането на Пловдив в 1363 година, той очевидно е запазил независимия си статут въпреки няколкократните му преминавания ту в български, ту във византийски ръце. Българските владетели не само са го зачитали, но и надарявали. Особено значителни дарения прави цар Иван Александър през първата половина на 14 век, когато е признат за съктитор на манастира и негов портрет е изписан в манастирската Костница. \r\nВ епохата на кръстоносните походи обителта е посетена от кръстоносци, които го намират в много добро състояние - с двор, покрит с бели каменни плочи и притежаващ много икони и църковни принадлежности, богато украсени със злато, сребро и скъпоценни камъни. По време на Третия кръстоносен поход, игуменът на манастира бил отведен на среща с отседналия в Пловдив император на Свещената римска империя Фридрих Барбароса, императорът се отнесъл изключително благосклонно към отеца като го надарил богато и изпратил по живо по здраво в манастира. \r\nСлед завладяването на Балканите от турците животът на манастира става много по-труден. Старите привилегии са загубени и обителта трябва да плаща данъци на османската държава. През ХVІ в. манастирът минава във вакъфа на султан Сюлейман І, което му носи някои данъчни облекчения, които му позволяват да понатрупа средства, с чиято помощ осъществява впечатляващото си преустройство в началото на следващия век. Манастирът е обект на чести грабежи, частично е разрушен. Но монасите успяват да се справят и богослужението не спира. \r\nСлед падането на старата българска столица в 1393година, Бачковският манастир е мястото, където най-вероятно е заточен последният патриарх на Втората българска държава – Патриарх Евтимий. \r\nНачалото на 17 век е времето, когато на Бачковския манастир е вдъхнат нов живот, обителта е основно обновена при игумените Матей и Партений. Препостроени са из основи съборният манастирски храм „Успение на Пресвета Богородица”, манастирската изба, трапезария и метохът в Асеновград. От средата на 17 век е и последното писмено свидетелство за наличието на грузински монаси в манастира. \r\n18-ти и 19-ти век са белязани от борбите за надмощие между българи и гърци, нещо характерно впрочем и за околните селища – Пловдив, Асеновград и други. Българските монаси, независимо от затрудненото си положение, не пропускат да подкрепят нововъзникващото възрожденско просветно дело. В тефтерите е отбелязана помощта им за първото градско пловдивско българско училище „Св. св. Кирил и Методий”. През първата половина на 19 век манастирът е разширен с втори двор, за нуждите на нарасналото, след реформите в Османската империя, поклонничество. В 1836 година е построена в него третата манастирска черква – „Св. Никола”, изписана малко по-късно от Захари Зограф. \r\nПрез втората половина на 19-ти век, с разрастването на борбите за възстановяване на независима българска църква, нараства и напрежението сред манастирското братство. Гръцките монаси успяват да изнесат и скрият най-старите копия на манастирския Устав, на гръцки и грузински език. Изнесени са и други книги и ценности. В края на века след учредяването на Българската екзархия съперничеството е окончателно разрешено с преминаването на Бачковския манастир в юрисдикцията на новата българска църква през 1894 година. \r\nВ Бачковския манастир са запазени и забележителни произведения на приложните изкуства – великолепни църковни утвари, обковки на ръкописни книги и други, част от които днес се съхраняват в манастирския музей, а други – в църковния историко-археологически музей в София. През 30-те години на 20-ти век в манастира са открити 103 ръкописа и 252 старопечатни книги. \r\nОсобен център на манастирския духовен живот е поклонението и почитта към Бачковската чудотворна икона на Пресвета Богородица. Иконата е на територията на манастира най-вероятно от времето на неговото основаване и винаги е оставала център на вниманието на монаси, вярващи и посетители. Не секва потокът от поклонници, които го посещават, за да получат благословията на чудотворния образ, споделят болката си и измолят защитата му. Съществува предание, че Чудотворната икона е копие на легендарната икона на св. Богородица, нарисувана от свети апостол и евангелист Лука и прелетяла сама от Грузия до манастира.", "date": "2018.08.15", "title": "Бачковският манастир „Успение Богородично“ отбелязва храмовия си празник"}
{"url": "http://www.focus-news.net/news/2018/08/15/2556321/sport-kontuziya-sprya-ansambala-ni-za-minsk.html", "text": "Ансамбълът по художествена гимнастика на България е оттеглил заявката си за участие на Световната купа в Минск този уикенд. Елена Бинева е контузена и по решение на треньора Весела Димитрова и медицинския щаб е взето решение да не се участва тази седмица в Минск, съобщават от българската федерация. \r\nТреньорският щаб е категоричен, че на Световната купа в Казан (от 24 до 26 август) нашите момичета ще вземат участие.  \r\nДимитрова също така е пожелала Ерика Зафирова да почне тренировки с ансамбъла и след разговор с генералния мениджър на национален отбор - Бранимира Маркова, Ерика е започнала първи тренировки с ансамбъла на национален отбор. \r\nВенцислав ДРАГОМАНОВ", "date": "2018.08.15", "title": "Спорт: Контузия спря ансамбъла ни за Минск"}
{"url": "http://www.focus-news.net/news/2018/08/15/2556322/dobrich-poreditsa-ot-muzikalni-sabitiya-shte-badat-predstaveni-v-darzhavniya-kulturen-institut-dvoretsa-v-balchik.html", "text": "Поредица от музикални събития ще бъдат представени в Държавния културен институт „Двореца“ в Балчик. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс край морето, предаде кореспондент на  Радио „Фокус” – Варна . „Да пееш под дъжда“ е мюзикъл и премиера за България и Европа. Ще бъде представен на 16 август от 21.00 часа на откритата сцена пред „Двореца“. „Този мюзикъл е мечта. Всичко, от което е създаден – музика, сюжет, диалог, стихове е такова, каквито са мечтите - красиви и съвършени. Затова и в него става дума за човешките мечти. Не непременно сбъднати, но живи. Хората са единствените в природата, които мечтаят. Ние сме все повече и все по-близо до глобалното. Разбираме и виждаме всичко за секунди, чрез върховете на пръстите, които управляват екраните на електронните ни устройства. Изображенията и новините изместват мечтите. За мечтите трябва въображение и духовност, а не просто любопитство и тач скрийн. „Да пееш под дъжда“ разказва за това, как мечтите сме самите ние. А всяка сбъдната мечта е едно чудо. За онези, които ги сбъдват, и за тези, които са свидетели на сбъдването. Човек има святото задължение да е щастлив. С онова щастие, което не се постига с пари и власт“, споделя екипът, създал музикално-сценичното произведение.  \r\nНа 17 август отново на същата сцена, разположена на плажната ивица Алфредо Торес ще покаже популярни стъпки на всички дошли да танцуват под звездите в лятната августовска нощ. По време на „Латинофиестата“ Ивайло Колев ще изпълни най-известните си хитове. Входът за шоуто е свободен. На 21 август от 20.00 часа на откритата сцена е организиран етно концерт. Той е последната изява от голямо източноевропейското турне на наварската група. Преди България групата участва на четири международни фестивала в Унгария. Уникалното в музиката на „Миелочин“ е съчетанието на баска национална идентичност от Северна Навара и кастилската (испанска) идентичност от Южна Навара, музика в която се срещат две култури и два езика – испански и баски. Програмата на концерта включва основно композиции от последния диск на „Миелочин“, посветен на известния етно музиколог Алън Ломакс, един от пионерите на звукозаписа в света, записал уникалната традиционна музикална култура на Навара, която въпреки изолацията по време на тоталитарния режим в Испания е успяла да се съхрани във времето. Интересен факт е, че Алън Ломакс посещава и България, където също записва българска народна музика. Етно група „Миелочин“ е създадена преди 15 години в Навара, Испания. Записала е четири музикални албума и е имала много фестивални участия и концерти в Европа, в Швеция, Испания, Франция, Португалия и други страни. В Балчик ще се представи във формат трио – Иниго Агери, Исмаел Ягуе и Салва Тарасона. \r\nЖулиета НИКОЛОВА", "date": "2018.08.15", "title": "Добрич: Поредица от музикални събития ще бъдат представени в Държавния културен институт „Двореца“ в Балчик"}
{"url": "http://www.focus-news.net/news/2018/08/15/2556317/prof-kostadin-dinchev-folklorist-spored-narodnite-vyarvaniya-na-uspenie-bogorodichno-tryabva-da-se-pomogne-na-razkayal-se-greshnik.html", "text": "На 15 август всяка година отбелязваме народния и църковен празник, който се нарича Голяма Богородица или Успение на Божията Майка. Това каза за  Радио „Фокус“ – Пирин  проф. Костадин Динчев, български фолклорист, носител на орден „Стара планина“ втора степен и Почетен гражданин на Благоевград. В народните вярвания от този празник започва да настъпва края на лятото и с него завършва така наречения „Богородичен пост“. „Постът представлява преход от едно състояние в друго. На много места от двете страни на Струма и Места на този ден се колят курбани, които се опяват от свещеника, а в черквата  е носят плодове и мед от пчелите. Раздава се богородична погача за здраве на цялото семейство и особено на малките деца, помага се на разкаял се грешник. Постът и въздържанието имат за цел своеобразно да ни пречистят. На този ден се правят и общоселски събори, край църкви и манастири носещи името на християнската Светица Майка, готвят се курбани за цялото население. Такива мероприятия се правели в село Богородица (днес Сестрино), село Кашина, село Катунци“, каза още проф. Динчев. В миналото в село Капатово в дните около Голяма Богородица жените не ходели да перат на реката, а дори и вкъщи. „Преселниците от Беломорието в село Калапот твърдят, че на този ден палели малък огън пред портите, който всички прескачали за здраве. В песните, посветени на Богородица и Христо, тя се срещала като жена – Божия Майка, която се мъчи от Игнажден до Коледа, та да се роди рожба. В песнопенията наблюдаваме едно сливане на традицията с канона, едно общуване на древните езически празници с каноничното християнство“, посочи проф. Динчев. \r\nЛора КАЛЧЕВА", "date": "2018.08.15", "title": "Проф. Костадин Динчев, фолклорист: Според народните вярвания на Успение Богородично трябва да се помогне на разкаял се грешник"}
{"url": "http://www.focus-news.net/news/2018/08/15/2556309/varna-desetki-grazhdani-se-sabraha-v-hram-sveto-uspenie-bogorodichno-za-praznichnata-sveta-liturgiya-po-povod-praznika-na-grada.html", "text": "Десетки граждани и гости на Варна са изпълнили Катедралния храм „Свето Успение Богородично” за празничната света Литургия по повод празника на града, предаде репортер на  Радио „Фокус” – Варна . Празничната Литургия, която започна в 9.00 часа тази сутрин, се отслужва от Варненския и Великопреславски митрополит Йоан. Вярващи поднасят цветя пред иконата на Пресвета Богородица. В Катедралния храм вече се събират представители на местната власт и общественици преди тържественото начало на богатата програма за празника на града. \r\nДиана СТОЕВА", "date": "2018.08.15", "title": "Варна: Десетки граждани се събраха в храм „Свето Успение Богородично” за празничната света Литургия по повод празника на града"}
{"url": "http://www.focus-news.net/news/2018/08/15/2556320/predsedatelyat-na-pg-na-gerb-tsvetan-tsvetanov-poseti-preobrazhenskiya-manastir.html", "text": "На празника „Голяма Богородица“ председателят на ПГ на ГЕРБ и зам.-председател на партията Цветан Цветанов посети Преображенския манастир край Велико Търново. Това съобщиха от пресцентъра на  ПП ГЕРБ . Той и великотърновският кмет Даниел Панов бяха посрещнати от игумена Отец Георги. \r\nОтецът за пореден път изрази задоволство от извършения неотдавна ремонт на единствения път, водещ към светата обител, която освен място за преклонение е и атрактивна туристическа дестинация. Пътят дотам е построен през 1935 година, а единственият ремонт, който е правен преди настоящата пълна реконструкция, било полагането на тънък слой асфалт през 70-те години. Доскоро трасето бе осеяно с огромни дупки и почти непроходимо. \r\nМиналата година, при свое посещение в храма и в разговор с Отец Георги, Цветан Цветанов бе запознат с проблема и пое ангажимент да съдейства за отпускането на необходимите за цялостен ремонт средства. Изготвеният от Община Велико Търново проект получи от Министерски съвет целево финансиране за трайно възстановяване, след като първо бе одобрен от Междуведомствената комисия за възстановяване и подпомагане. Обновяването на 2,5-километровата отсечка към Преображенския манастир стана факт миналия септември.  \r\nПо думите на игумена Отец Георги, който близо три десетилетия служи в манастира, през тези години много политици само са обещавали подкрепа, но напразно. Затова отецът цени високо свършеното и не пести благодарности към Цветанов както от името на духовниците, така и от името на всички, които всеки ден посещават Преображенския манастир. \r\nУникалният манастир е символ на българщината и е неизменна част от облика на региона. В него се намира единственото Колело на живота, изрисувано от Захари Зограф, а в църквата са запазени оригиналните стенописи на блестящия майстор.", "date": "2018.08.15", "title": "Председателят на ПГ на ГЕРБ Цветан Цветанов посети Преображенския манастир"}
{"url": "http://www.focus-news.net/news/2018/08/15/2556319/arhimandrit-yoanikiy-cherepishki-manastir-ochakvame-hilyadi-posetiteli-za-praznika-uspenie-na-presveta-bogoroditsa.html", "text": "Очакваме хиляди посетители за празника Успение на Пресвета Богородица. Това каза игуменът на Черепишкия манастир Архимандрит Йоаникий в интервю за  Агенция „Фокус“ . „Ще бъде приготвена чорба, тъй като е постен ден. С митрополитът и другите свещеници ще отслужим литургия – службата е голяма, с водосвет след това“, допълни той. „Посещаемостта на манастира е много висока. Все повече хора идват. Тази година е рекордна, хубаво е, че идват хора от целия свят да се кръстят“, заяви още игуменът.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.15", "title": "Архимандрит Йоаникий, Черепишки манастир: Очакваме хиляди посетители за празника Успение на Пресвета Богородица"}
{"url": "http://www.focus-news.net/news/2018/08/15/2556324/pazardzhik-v-grada-zapochva-zdravno-informatsionna-kampaniya-i-bezplatno-izsledvane-za-spin.html", "text": "РЗИ - Пазарджик започва здравно-информационна анти СПИН кампания за безплатно, доброволно и анонимно консултиране и изследване за ХИВ/СПИН от днес и ще продължи до 15 септември. Това съобщиха за  Радио „Фокус“ - Пазарджик  от Здравната инспекция.  През месец август плажуващите край басейните в област Пазарджик ще получават здравно-промотивни материали и кондоми, а експерти по профилактика на болестите и промоция на здравето ще консултират за начините за предпазване от ХИВ и сексуално предавани инфекции. В периода на кампанията всеки работен ден от 8.30 часа до 16.00 часа лабораторията в РЗИ - Пазарджик ще изследва безплатно желаещите да проверят своя ХИВ статус. Жителите и гостите на Пазарджик и областта ще получават здравно-промотивни материали, предоставени от МЗ по програма „Превенция и контрол на ХИВ/СПИН“, листовки и картички. \r\nРадослава МУРДЖЕВА", "date": "2018.08.15", "title": "Пазарджик: В града започва здравно-информационна кампания и безплатно изследване за СПИН"}
{"url": "http://www.focus-news.net/news/2018/08/15/2556325/smolyan-politsai-pozharnikari-i-mestni-zhiteli-izdirvaha-tsyala-nosht-chetirima-mladezhi-izgubili-se-v-gorata.html", "text": "Полицаи и пожарникари взеха участие в издирването на четирима младежи, изгубили се в гората. Това съобщиха от  ОДМВР-Смолян . На 14 август в 22.30 часа в оперативната дежурна част при РУ-Смолян е получен сигнал, че в горски масив в землището на с. Петково, общ. Смолян са се изгубили четирима младежи – 15-годишно момче от с. Петково, 16-годишно момче, 18-годишно момче и 20-годишно момиче – тримата от Кърджали. Незабавно след получаване на сигнала са сформирани няколко групи за издирване с участието на шестима служители от РУ-Смолян, двама служители от УП-Баните, двама служители от РСПБЗН-Баните, бащата на едното момче и няколко жители на селото. Групите са поели в различни посоки, за да осигурят необходимия обхват на търсенето. На 15 август около 07.30 ч. в местността Катранците край смолянското село Петково четиримата младежи на намерени от бащата на единия от тях. И четиримата са намерени в добро здравословно състояние.", "date": "2018.08.15", "title": "Смолян: Полицаи, пожарникари и местни жители издирваха цяла нощ четирима младежи, изгубили се в гората"}
{"url": "http://www.focus-news.net/news/2018/08/15/2556331/po-pokana-na-pp-abv-se-provede-sreshta-s-predstaviteli-na-arabskite-asotsiatsii-v-balgariya.html", "text": "По покана на ПП АБВ беше проведена среща с представители на Арабските асоциации в България, на която присъстваха граждани на Либия, Египет, Сирия, Ирак, Младежката организация на Палестина, Ливан, Судан, Тунис, Йордания, живущи в България. Това съобщиха от пресцентъра на  ПП АБВ . От страна на партията, в срещата участваха председателят Румен Петков, доц. Георги Кючуков, отговорник по международните отношения на политическата формация и лидерите на младежките структури.  \r\nТази среща е продължение на поредицата от контакти на ръководството на партията с посланиците на арабските страни, акредитирани в София. На срещата бяха дискутирани редица теми от общ интерес. Тя беше открита от доц. Георги Кючуков, отговорник по международните отношения на ПП АБВ. Той акцентира върху дълготрайните ползотворни взаимоотношения между България, като цяло и АБВ в частност, с гражданите и ръководствата на всички арабски държави. Особено внимание беше обърнато на двустранните връзки, развитието на икономическите отношения, културния и туристически обмен. \r\nПредседателят на ПП АБВ Румен Петков акцентира върху възможностите за взаимодействие на България с арабските държави в сферите на туризма, културата, възстановяване на обучението на студенти и докторанти от арабските страни у нас. Предстои посещение на председателя на ПП АБВ в държавите Сирия и Алжир. Предстои и среща с доайена на дипломатическия корпус в България Н. ПР. Ахмед Мадбух, посл. на държавата Палестина.  \r\nРумен Петков подчерта важността за възстановяване на отношенията с държавите от арабския свят. „За нас е много важно да възстановим тези отношения, които сме имали през годините – като граждани, като човеци, като общества, за да можем да се върнем към институционалните ни взаимоотношения, да се върнем към това, с което можем да си бъдем полезни“. Петков посочи като особено важно изграждането на взаимоотношения между младите хора на България и младежите от арабския свят. „Така ние ще направим взаимоотношенията ни в средносрочен план независещи и неподвластни на политическата конюнктура. Защото ако днес нашите млади хора се познават, общуват си по различни комуникационни канали, ако нашата младежка организация има отношения с младежката организация във вашата страна, то това е много по-сериозна гаранция за бъдещето на междудържавните ни отношения, от отношенията между правителствата. Това е политическата и обществена инвестиция в бъдещите ни взаимоотношения“. \r\nПо време на срещата представителите на Ливан, Ирак и Сирия, коментираха, че не разбират факта, че държавата ни е дала жертви „в кървавата арабска пролет“, а в последствие показва отстъпление от традиционни позиции и невъзможност да защити интересите си в тези държави (търговски, инвестиционни, културни). \r\nЧетири ангажимента към представителите на Арабските асоциации в България пое ПП АБВ в края на срещата:  \r\n- Да се проведе среща с Министерството на външните работи с цел създаване на организация за улесняване на визовото обслужване на гражданите от арабските страни; \r\n- Обсъждане на въпроса за разширяване на обхвата и  нивото на нашите дипломатически мисии в арабските страни; \r\n- Среща с председателя на асоциацията на българските банки с оглед улесняване дейността на живущите в България граждани от арабски страни, както и инвеститорите от арабските държави. Недоумение буди системният отказ от страна на банки у нас да предоставят услуги на граждани от арабски държави, живеещи от десетилетия у нас; \r\n- Дискусия за възможностите за развитие на отношенията с арабските страни; \r\nПП АБВ пое ангажимент за периодични срещи за обсъждане на проблемите и перспективите за сътрудничество с арабските страни.", "date": "2018.08.15", "title": "По покана на ПП АБВ се проведе среща с представители на Арабските асоциации в България"}
{"url": "http://www.focus-news.net/news/2018/08/15/2556332/pazardzhik-okrazhniyat-sad-postanovi-uslovno-predsrochno-osvobozhdavane-ot-zatvora-na-bivshiya-kmet-na-strelcha-ivan-evstatiev.html", "text": "Окръжен съд - Пазарджик постанови условно предсрочно освобождаване от затвора на Иван Евстатиев. Това съобщи за  Радио „Фокус“ – Пазарджик  адвокат Ташкена Колчева. Тя обясни, че това означава, че остатъкът от присъдата му от 1 година, 2 месеца и 2 дни, няма да бъде излежана в затвора. „Остатъкът от 4-годишната присъда, която бе постановена от Окръжен съд - Пловдив е заменен с пробационна мярка – веднъж месечно среща с пробационен служител“, обясни Колчева. Тя допълни, че здравословното състояние на бившия кмет на Стрелча е добро. По думите ѝ становището на прокуратурата по време на съдебното заседание е било, че Евстатиев има право на условно предсрочно освобождаване и е дал всички доказателства за това. Такова е и становището на управата на затвора. „След изтичането на 7-дневния срок, в който прокуратурата има право да обжалва решението на съда, Евстатиев ще бъде освободен от затвора“, каза също Колчева. „Фокус“ припомня , че бившият кмет на Стрелча Иван Евстатиев беше осъден от Районен съд - Пловдив първоначално на 6 години затвор за изнасилване на 16-годишно момиче. Присъдата бе произнесена на 2 май 2017 година. Тя беше намалена от Окръжен съд - Пловдив на 4 години затвор в края на 2017 година. \r\nВаня НИКОЛОВА", "date": "2018.08.15", "title": "Пазарджик: Окръжният съд постанови условно предсрочно освобождаване от затвора на бившия кмет на Стрелча Иван Евстатиев"}
{"url": "http://www.focus-news.net/news/2018/08/15/2556328/dobrich-narodno-chitalishte-dobrich-2017-g-organizira-vtori-kontsert-ot-poreditsata-peeshto-ezero-po-povod-uspenie-na-presveta-bogoroditsa.html", "text": "Народно читалище „Добрич – 2017 г.“ организира втори концерт от поредицата „Пеещо езеро“ по повод днешния християнски празник – Успение на Пресвета Богородица. Това съобщи Николай Нейчев, председател на читалището, предаде кореспондент на  Радио „Фокус” – Варна . На сцената до скейт-парка тази вечер ще се изявят изпълнители  от Добрич - Стефани Маринова, Жени Тодорова, Александър Петров, Йоана Желязкова, Мартин Кръстев, Радосвета Паскова и Жанина Бонева. Ръководството на читалището отправя благодарност към своите колегите от Общинския младежки център „Захари Стоянов“, Арт център „Палитра“ и СУ „Св. Климент Охридски“ за отзивчивостта на вокалните педагози Елена Карабельова, Анелия Иванова и Милена Пеева, чиито възпитаници са младите изпълнители. Концертът ще отпразнува и новия дом на читалището, което вече ще се помещава в сградата на бившето СУ „Дора Габе“.  \r\nЖулиета НИКОЛОВА", "date": "2018.08.15", "title": "Добрич: Народно читалище „Добрич – 2017 г.“ организира втори концерт от поредицата „Пеещо езеро“ по повод Успение на Пресвета Богородица"}
{"url": "http://www.focus-news.net/news/2018/08/15/2556326/varna-vav-vsichki-pravoslavni-hramove-v-grada-se-otsluzhvat-liturgii-za-uspenieto-na-presvetata-bozhiya-mayka-golyama-bogoroditsa.html", "text": "Във всички православни храмове във Варна се отслужват литургии за Успението на Пресветата Божия Майка – Голяма Богородица, предаде репортер на  Радио „Фокус“ – Варна . Според Светото писание това е денят, в който Божията майка напуска земния живот и отива при сина си. Три дни преди смъртта Архангел Гавраил ѝ съобщава, че Бог е пожелал да я вземе при себе си в своето царство, за да царува вечно с него. Последното ѝ желание е да види Светите апостоли заедно. По чуден начин те се пренасят пред вратите на дома ѝ в Йерусалим. \r\nТри дни след това сам Иисус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ. \r\nСтавайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: „Радвайте се, защото съм с вас през всичките дни“. В памет на явяването ѝ пред апостолите, църквата определя в този ден да се отслужва тържествена Литургия и да се прави „въздигане на хляба“. \r\nМарияна ВАЛЕНТИНОВА", "date": "2018.08.15", "title": "Варна: Във всички православни храмове в града се отслужват литургии за Успението на Пресветата Божия Майка – Голяма Богородица"}
{"url": "http://www.focus-news.net/news/2018/08/15/2556327/kathimerini-panos-kamenos-e-blagodaril-na-turskiya-si-kolega-za-osvobozhdavaneto-na-dvamata-gratski-voennosluzheshti.html", "text": "Министърът на отбраната на Гърция и лидер на „Независими гърци“ -  младшия партньор в управляващата коалиция, Панос Каменос, е телефонирал на турския си колега Хулуси Акар, за да му благодари за освобождаването на двамата военнослужещи на Атина, съобщава електронното издание на гръцкия вестник  Kathimerini . В рамките на разговора Каменос е поканил Акар да посети Гърция. \r\n„Това е страхотен ден за нашата родина“, подчерта Каменос пред репортери, визирайки датата 15 август, на която православните християни отбелязват празника Успение Богородично. На същия ден през 1940 г. край остров Тинос италиански кораб торпелира гръцки военен плавателен съд. „Надявам се, че освобождаването им ... ще се превърне в нов ден и за гръцко-турските отношения. Можем да живеем заедно в мир, в полза и на двата народа\", допълни Каменос.  \r\nДвама гръцки войници, освободени след месеци, прекарани в турски затвор в Одрин, се върнаха в родината си в ранните часове на деня. Решението за освобождаването им бе неочаквано, подчертават от редакцията. \r\nВоеннослужещите-  лейтенант Ангелос Миретодис и сержант Димитрис Куклацис - бяха посрещнати лично от Каменос, от началника на щаба на Въоръжените сили на Гърция и от почетна гвардия. Те кацнаха на летището в северния пристанищен град Солун в три часа сутринта.  \r\n„Всичко, което искам да кажа, е благодаря\", бяха първите думи на Митредодис пред репортери след завръщането в страната му.  \r\nДвамата войници бяха арестувани на 1 март за незаконно влизане на територията на Турция след пресичането на силно милитаризираната сухопътна граница. В последвалите месеци Гърция апелираше категорично за освобождаването им, като подчертаваше, че навлизането им на турска земя е станало случайно заради лошите метеорологични условия, довели до дезориентацията на военнослужещите, патрулирали в района.   Тереза Герова", "date": "2018.08.15", "title": "Kathimerini: Панос Каменос е благодарил на турския си колега за освобождаването на двамата гръцки военнослужещи"}
{"url": "http://www.focus-news.net/news/2018/08/15/2556330/ministar-krasimir-valchev-s-3-mln-lv-na-godina-shte-badat-uvelicheni-stipendiite-na-doktorantite.html", "text": "С 3 млн. лв. на година ще бъдат увеличени стипендиите на докторантите. Това каза министърът на образованието и науката Красимир Вълчев на брифинг след днешното правителствено заседание, предаде репортер на  Агенция „Фокус“ . Министър Вълчев обясни, че на заседанието на Министерски съвет са приети две точки – едната е одобряването на национални научни програми, а втората е одобряването на допълнителни трансфери по бюджет на БАН и държавни висши училища за увеличаване стипендиите на докторантите. „Програмите са на обща стойност 61 млн. лв., като повечето дейности ще бъдат със срок на изпълнение 3 години. За тази година одобрените бюджетни средства са 18 млн. лв. за стартиране изпълнението на програмите. А за стипендиите на докторантите предоставяме 1,5 млн. лв., които са за половин година – от 1 юли 2018 г. до края на годината, т.е. на годишна база се получава, че с 3 млн. лв. ще бъдат увеличени стипендиите на докторантите за година. Общата стипендия е 500 лв. и чрез постановлението ще могат да бъдат получени допълнителни средства – те могат да бъдат и 50 лв. за месец, и 350 лв. за месец. Факт е, че имаме увеличение на докторантите през последните години, но в същото време, ако погледнем научните оценки, имаме доста организации и училища с ниска оценка, затова предлагаме този диференциран подход – там, където най-голяма степен докторантите са ангажирани с научна дейност, ще получат такива средства“, обясни той. \r\nМинистърът посочи, че има и програма и политика за задържане на младите учени и за мотивиране на български учени, които работят в чужбина, да се върнат в България. „По компонента за млади учени ще бъдат предоставяни от 200 до 500 лв. допълнително, ако съответният учен има трудово правоотношение, и до 900 лв., ако няма такова. По компонента за постдокторанти ще бъдат предоставени от 1500 до 3000 лв. допълнително на месец за един постдокторант“, каза още Вълчев. \r\nТой обясни, че водещите организации по националните научни програми са 11 – 8 от тях са секторни, 2 са насочени към участието на български учени в европейски научни програми и една е насочена към младите учени и постдокторантите. „Тези програми са в областта на телекомуникационните и информационните технологии, храните, животновъдството, културното ни наследство, здравеопазването, околната среда и климата и др.“, каза министър Вълчев и обясни, че за да се възползват от финансиране по тях, първо всички организации и висши учебни заведения в една област трябва да се обединят и тогава да кандидатстват. \r\nЦветилена СИМЕОНОВА", "date": "2018.08.15", "title": "Министър Красимир Вълчев: С 3 млн. лв. на година ще бъдат увеличени стипендиите на докторантите"}
{"url": "http://www.focus-news.net/news/2018/08/15/2556329/otets-svetoslav-kyuchukov-uspenie-bogorodichno-e-edin-ot-nay-golemite-hristiyanski-praznitsi-koyto-biva-pochitan-ot-vsichki-vyarvashti.html", "text": "Успение Богородично е един от най-големите християнски празници, който бива почитан от всички вярващи. Това каза за  Радио „Фокус“ – Пирин  отец Светослав Кючуков, свещеник в храм „Свети Николай“ в Благоевград. Той отбеляза, че е въпрос на лично мнение и разбиране на всеки човек доколко и как да вярва в Иисус Христос. „Хубавото е, че българските традиции, които са се съхранили през вековете, винаги в себе са носели и продължават да носят православния християнски елемент. За това и голяма част от онова, което по времето на тоталитаризма ние не научихме или ни беше забранено, ни беше предадено от нашите баби и дядовци, които наистина са били благочестиви християни“, посочи отец Кючуков. Той допълни, че се надява вярата в Бог да бъде предадена и на младите поколения, като е необходимо всички ние да положим усилия за това. Според него изпитанията, които ни изпраща Господ, целят да проверят нашата вяра и силата на духа ни. По думите му не трябва да търсим във всеки пътен инцидент или загуба на човешки живот намеса от Бог, въпреки че понякога той ни проверява. „Няма как да знаем дали в една, или друга ситуация Бог тества нас. По скоро трябва да се замислим дали случващото се не се дължи на нашето нехайство“, уточни Кючуков. Той заяви, че на празници като днешния е хубаво да ходим до най-близката църква и да се помолим, защото по този начин ние засвидетелстваме пред Бог и пред Божията майка нашата вяра. На този ден се правят родови срещи, свързани с жертвоприношение – курбан за живот, за здраве, за плодородна година, против премеждия и болести. Отец Кючуков добави, че традиционните ястия на трапезата са прясна питка, украсена с орнаменти, пиле каша, варено жито, царевица и тиква, като подчерта, че непременно се ядат диня и грозде. \r\nЛора КАЛЧЕВА", "date": "2018.08.15", "title": "Отец Светослав Кючуков: Успение Богородично е един от най-големите християнски празници, който бива почитан от всички вярващи"}
{"url": "http://www.focus-news.net/news/2018/08/15/2556334/kardzhali-politsai-ot-kirkovo-sa-zadarzhali-27-godishen-mazh-obyaven-za-obshtodarzhavno-izdirvane.html", "text": "Полицаи от РУ-Кирково са установили 27-годишен, обявен за общодържавно издирване по наказателно от общ характер дело на Районния съд в Елхово. Това съобщиха от  ОДМВР-Кърджали . Мъжът е бил установен след влизане от Гърция през ГКПП „Маказа“ вчера. Уведомен е инициаторът на издирването и задържаният е предаден на ОЗ „Охрана“ за превеждане по етапния ред.", "date": "2018.08.15", "title": "Кърджали: Полицаи от Кирково са задържали 27-годишен мъж, обявен за общодържавно издирване"}
{"url": "http://www.focus-news.net/news/2018/08/15/2556339/sliven-politsai-sa-zadarzhali-26-godishen-za-neizpalnenie-na-politseysko-razporezhdane-i-narushavane-na-obshtestveniya-red.html", "text": "Служители на РУ-Сливен са задържали 26-годишен за неизпълнение на полицейско разпореждане и нарушаване на обществения ред. Това съобщиха от  ОДМВР-Сливен . На 13 август, около 23.45 часа два полицейски екипа се отзовават на сигнал за силна музика във вилна зона, източно от квартал „Сини камъни“. На място е установен 26-годишният С.Т. от град Сливен. Той е отказал да спре музиката и е отправял обиди, заплахи и закани към полицейските служители. С.Т. е отведен в РУ-Сливен и задържан за 24 часа. Съставен му е акт по Указа за борба с дребното хулиганство и му е наложена глоба в размер на 500 лева от Районен съд-Сливен.", "date": "2018.08.15", "title": "Сливен: Полицаи са задържали 26-годишен за неизпълнение на полицейско разпореждане и нарушаване на обществения ред"}
{"url": "http://www.focus-news.net/news/2018/08/15/2556337/plovdiv-natovareno-e-dvizhenieto-po-patya-plovdiv-asenovgrad-smolyan-v-rayona-na-selo-bachkovo.html", "text": "Натоварено е движението по пътя Пловдив - Асеновград - Смолян в района на село Бачково. Това съобщиха за  Радио „Фокус“ – Пловдив  от Областното пътно управление. Десетки автомобили се насочват към Бачковския манастир, който на днешния ден отбелязва храмовия си празник. Трафикът в района е интензивен още от вчера, когато започнаха богослуженията в манастира. Осигурени са полицейски патрули, които да подпомагат движението. Очаква се в следобедните часове да има затруднения в трафика. От Областното пътно управление призовават водачите да шофират с повишено внимание, съобразена скорост, да не предприемат рискови маневри и да бъдат толерантни на пътя. До този момент на деня няма постъпили сигнали за сериозни пътни инциденти на територията на областта. \r\nТони МИХАЙЛОВ", "date": "2018.08.15", "title": "Пловдив: Натоварено е движението по пътя Пловдив - Асеновград - Смолян в района на село Бачково"}
{"url": "http://www.focus-news.net/news/2018/08/15/2556338/pazardzhik-chetirima-dushi-sa-zadarzhani-zaradi-sbivane-vav-velingrad.html", "text": "Четирима са задържани заради сбиване във Велинград. Това съобщиха за  Радио „Фокус“ - Пазарджик  от ОДМВР - Пазарджик. Инцидента е станал вчера следобед на паркинг, намиращ се на метри от сградата на полицейското управление. Четирима жители на велинградския квартал „Анезица“ причакали в района на паркинга двама свои съкварталци. Последвало сбиване, при което били използвани дървени и метални пръти. Поради близостта на полицейското управление полицейската реакция била изключително бърза. Задържани са мъж на 58 г., синовете му на 32 г. и 35 г., както и техния приятел на 32 г. В резултат на побоя са пострадали братя на 37 г. и на 35 г., които са настанени в курортната болница с фрактури на ръцете. На мястото е извършен оглед, иззети са веществени доказателства. Според разследващите стара вражда стои в основата на жестокия побой. По случая е образувано полицейско производство под наблюдението на прокуратурата във Велинград. \r\nРадослава МУРДЖЕВА", "date": "2018.08.15", "title": "Пазарджик: Четирима души са задържани заради сбиване във Велинград"}
{"url": "http://www.focus-news.net/news/2018/08/15/2556333/afp-izrael-otvori-osnovnata-vhodna-tochka-za-prehvarlyane-na-stoki-v-ivitsata-gaza.html", "text": "Властите на Израел отвориха повторно контролно-пропускателен пункт „Карем Шалом“ с Ивицата Газа, основната входна точка за прехвърляне на стоки на територията на Палестинската автономия, предава  AFP . \r\nАгенцията припомня, че КПП-то бе затворено да 9 юли след месеци на напрежение по границата. Решението е отговор на относително спокойствие през последните дни.  \r\nЖурналист на AFP съобщава, че десетки камиони, превозващи различни видове стоки, включително гориво, са започнали да преминават на територията на блокирания палестински анклав. Както израелски, така и палестински официални лица потвърдиха, че движението през „Карем Шалом“ е бил възобновено.   Тереза Герова", "date": "2018.08.15", "title": "AFP: Израел отвори основната входна точка за прехвърляне на стоки в Ивицата Газа"}
{"url": "http://www.focus-news.net/news/2018/08/15/2556336/akad-yulian-revalski-ban-za-parvi-pat-ot-30-godini-nasam-balgariya-ima-politika-za-spirane-na-iztichaneto-na-mozatsi-ot-stranata.html", "text": "За първи път от 30 години насам България има политика за спиране на изтичането на мозъци от страната. Това каза председателят на БАН акад. Юлиан Ревалски на брифинг след днешното заседание на Министерски съвет, на което бяха приети две точки – за национални научни програми и за допълнителни трансфери по бюджет на БАН и държавни висши училища за увеличаване стипендиите на докторантите, предаде репортер на  Агенция „Фокус“ . \r\n„Приетите национални програми, в чиято подготовка и обсъждане ние участвахме активно, са насочени към изключително важни в този момент въпроси за държавата и обществото ни. В този смисъл научната общност отговаря в по-голяма степен на очакванията на българското общество“, каза още акад. Ревалски и посочи, че изпълнението на програмите ще бъде пряко наблюдавани от МОН.  \r\n„Много важно е, че една голяма част от тези програми е насочена към младите хора. За първи път в България регламентираме понятието постдокторант – нещо, с което бяхме много изостанали от другите държави в света. Така ще позволим на чужденци да идват да работят в български научни организации“, коментира той. \r\nАкад. Ревалски посочи, че увеличаването на стипендиите за докторантите е много горещ въпрос. „Това е силен сигнал към онези организации, които извършват научни изследвания на високо ниво, и същевременно силен сигнал към младите хора, че държавните институции започват да полагат повече грижи за тяхното развитие. Чрез тези програми за първи път от 30 години насам България има политика за спиране на изтичането на мозъци от страната. Защото ние в момента сме един нетен донор на развитие страни в областта на науката“, каза още той. \r\nЦветилена СИМЕОНОВА", "date": "2018.08.15", "title": "Акад. Юлиан Ревалски, БАН: За първи път от 30 години насам България има политика за спиране на изтичането на мозъци от страната"}
{"url": "http://www.focus-news.net/news/2018/08/15/2556335/rakovodstvoto-na-pp-abv-shte-dade-preskonferentsiya-na-16-avgust.html", "text": "Ръководството на ПП АБВ ще даде пресконференция на 16 август от 12.00 часа в централата на партията на ул. „Врабча“ 23. Това съобщиха от пресцентъра на  ПП АБВ . На пресконференцията ще бъдат обсъден казусът „Галата“ - след проведени институционални срещи, има ли нарушения на експлоатацията и екологичните норми на газонаходището. Предвиден е коментар на кадровите решения в енергетиката, както и поведението на Агенцията по храните по казуса с чумата по дребни преживни животни. \r\nВ събитието ще вземат участие председателят на ПП АБВ Румен Петков, зам.-председателят на партията Любомира Ганчева, зам.-председателят на ПП АБВ доц. Христо Михайлов и Пламена Заячка, председател на АБВ – Младежи, София.", "date": "2018.08.15", "title": "Ръководството на ПП АБВ ще даде пресконференция на 16 август"}
{"url": "http://www.focus-news.net/news/2018/08/15/2556323/prokuraturata-poiska-na-obshtinskiya-savetnik-ot-nesebar-peyko-yankov-da-mu-bade-nalozhena-myarka-za-neotklonenie-zadarzhane-pod-strazha.html", "text": "Днес, в Специализирания наказателен съд беше внесено искане от страна на Специализирана прокуратура за вземане на мярка за неотклонение „задържане под стража“ спрямо Пейко Димитров Янков, на който са повдигнати обвинения за престъпления по чл.321, ал.3, по чл.213а, ал.3 и по чл.330, ал.2 от НК. Това съобщиха от пресцентъра на  Специализираната прокуратура . Делото ще се разгледа от 16 състав на Специализирания наказателен съд и е насрочено за 13.00 часа.", "date": "2018.08.15", "title": "Прокуратурата поиска на общинския съветник от Несебър Пейко Янков да му бъде наложена мярка за неотклонение „задържане под стража“"}
{"url": "http://www.focus-news.net/news/2018/08/15/2556341/montana-35-godishen-kriminalno-proyaven-mazh-e-zadarzhan-za-agresivno-povedenie-i-nanasyane-na-shteti-po-politseyski-avtomobil.html", "text": "35-годишен криминално проявен мъж е задържан за агресивно поведение и нанасяне на щети по полицейски автомобил. Това съобщиха от  ОДМВР - Монтана . На 14 август 2018 г. Около 20.00 часа в участъка в Медковец се е явило лице от с. Медковец, който заявява, че в дома му е възникнал скандал, като непознато за него лице в явно нетрезво състояние влиза в саморазправа с живущите на адреса, като им нанася побой и отправя закани за убийство. Веднага служител посещава адреса със служебен автомобил. При посещение на място отвън на улицата установява непознато лице, във видимо нетрезво състояние и с агресивно поведение. При извършване на проверка за установяване на самоличността му същия без повод и причина нанася удар с юмрук в предното панорамно стъкло на служебния автомобил. Вследствие на удара са причинени пукнатини на стъклото в горната част, както и е повредено огледалото за обратно виждане. Използвана е физическа сила и помощни средства и същият е задържан. Впоследствие е установено, че това е лицето Наско Н. от Нова Загора, на 35 години, криминално проявен. Същият е доведен в РУ - Лом и задържан за 24 часа.", "date": "2018.08.15", "title": "Монтана: 35-годишен криминално проявен мъж е задържан за агресивно поведение и нанасяне на щети по полицейски автомобил"}
{"url": "http://www.focus-news.net/news/2018/08/15/2556343/varna-kupata-na-svetovnoto-parvenstvo-po-voleybol-za-mazhe-shte-bade-izlozhena-na-vhoda-na-morskata-gradina.html", "text": "Купата на Световното първенство по волейбол за мъже ще бъде във Варна. Това съобщиха от  Община Варна . Събитието е част от специален „Трофи тур“, организиран от Международната федерация по волейбол и Българската федерация по волейбол, по време на който феновете ще имат шанса да се докоснат до златния трофей. Навръх празника на Варна купата ще бъде изложена на входа на Морската градина от 17.00 часа до 20.00 часа. За целта Българската федерация по волейбол е подготвила много забавления, на място ще бъде и волейболната легенда и вицепрезидент на организацията Любо Ганев. \r\nСветовното първенство по волейбол за мъже ще се проведе от 9 до 30 септември в България и Италия, като Варна е българският град, който ще приеме най-много мачове. Националният отбор на България ще изиграе мачовете си от група D на първата фаза между 9 и 18 септември в зала „Конгресна“ на Двореца на културата и спорта във Варна. „Лъвовете“ се изправят срещу Финландия (9 септември), Иран (13 септември), Пуерто Рико (14 септември), Куба (16 септември) и Полша (18 септември). Мачът на откриването във Варна изправя България срещу Финландия от 20.30 часа на 9 септември. В същия ден във Флоренция другият домакин на турнира – Италия, ще се изправи срещу Япония. \r\nНа световното ще участват 24 отбора, разпределени в четири групи по шест тима. Във Варна между 21 и 23 септември ще премерят сили и някои от продължилите към втората фаза световни волейболни сили. В зала „Конгресна“ ще се изиграят общо 21 двубоя – 15 от първата фаза и 6 от втората.", "date": "2018.08.15", "title": "Варна: Купата на Световното първенство по волейбол за мъже ще бъде изложена на входа на Морската градина"}
{"url": "http://www.focus-news.net/news/2018/08/15/2556344/evgeni-krusev-zam-kmet-na-sofiya-440-hil-lv-struva-novoizgradenoto-kragovo-krastovishte-v-kv-dragalevtsi.html", "text": "440 хил. лв. струва новоизграденото кръгово кръстовище на ул. „Папрат“ в кв. „Драгалевци“. Това каза зам.-кметът на София по направление „Транспорт и транспортни комуникации“ Евгени Крусев, който провери новоизграденото кръстовище, предаде репортер на  Агенция „Фокус” . По думите на Крусев движението по кръстовището е пуснато вчера. Той обясни, че изграждането му е било необходимо, защото спускайки се от по-високата част на квартала, шофьорите са развивали висока скорост, и са се създавали предпоставки за ПТП, особено при зимни условия. „Решението за изграждане на кръгово кръстовище тук цели както регулиране на потоците на движението, така и убиване на скоростта“, заяви зам.-кметът.  \r\n„Очаква се другата седмица да започнат ремонтните дейности по ул. „Боянска“, като там движението няма да бъде спирано, а само стеснявано и ограничавано в определени участъци“, посочи още зам.-кметът. Той обясни, че ще бъде подменена настилката по останалата неремонтирана част на улицата. „След завършване на този проект можем да кажем, че сме приключили с големите ремонти в кв. „Драгалевци,“ каза още той. Крусев обясни, че работата по училища, детски градини, подновяване на пътни знаци, настилки и маркировки продължава.  \r\nДаяна ДЮЛГЕРОВА", "date": "2018.08.15", "title": "Евгени Крусев, зам.-кмет на София: 440 хил. лв. струва новоизграденото кръгово кръстовище в кв. „Драгалевци“"}
{"url": "http://www.focus-news.net/news/2018/08/15/2556346/sliven-6000-lv-sa-otkradnati-ot-chasten-imot-v-nova-zagora.html", "text": "Кражба от частен имот разследват криминалисти на РУ-Нова Загора. Това съобщиха от  ОДМВР-Сливен . На 14 август, 61-годишен мъж е подал заявление за извършена кражба от дома му в град Нова Загора. През нощта на 13 срещу 14 август неизвестен извършител е проникнал в жилището на заявителя през незаключена входна врата и е откраднал сумата от 6000 лева. По случая е образувано досъдебно производство.", "date": "2018.08.15", "title": "Сливен: 6000 лв. са откраднати от частен имот в Нова Загора"}
{"url": "http://www.focus-news.net/news/2018/08/15/2556350/blagoevgrad-34-godishna-motoristka-e-zadarzhana-za-shofirane-s-345-promila-alkohol.html", "text": "34-годишна мотористка е задържана за шофиране с 3.45 промила алкохол. Това съобщиха от  ОДМВР - Благоевград . Срещу нея е образувано бързо производство. Около 08.05 часа на 14 август 2018 г. по ул. “Първи май“ в град Сандански тя е управлявала мотоциклет „Ямаха“ с наличие на 3.45 промила алкохол в издишания въздух. Жената е задържана със заповед за задържане до 24 часа.", "date": "2018.08.15", "title": "Благоевград: 34-годишна мотористка е задържана за шофиране с 3.45 промила алкохол"}
{"url": "http://www.focus-news.net/news/2018/08/15/2556349/nsi-obshtiyat-dohod-sredno-na-litse-ot-domakinstvo-prez-vtoroto-trimesechie-na-2018-g-e-1-474-lv-koeto-e-s-87-poveche-spryamo-sashtiya-period-na-2017-g.html", "text": "Общият доход средно на лице от домакинство през второто тримесечие на 2018 г. е 1 474 лв. и спрямо същия период на 2017 г. се повишава с 8.7%. Това сочи  статистика на Националния статистически институт (НСИ) . В структурата на общия доход с най-висок относителен дял e доходът от работна заплата (56.7%), следван от доходите от пенсии (28.1%) и от самостоятелна заетост (6.6%). Спрямо второто тримесечие на 2017 г. относителният дял на дохода от работна заплата остава без промяна, доходът от пенсии се увеличава с 1.8 процентни пункта, а доходът от извън работна заплата намалява с 1.4 процентни пункта. \r\nВ номинално изражение през второто тримесечие на 2018 г. в сравнение със същото тримесечие на 2017 г. доходите средно на лице от домакинство по източници на доход се променят, както следва: \r\n- Доходът от работна заплата нараства от 769 на 835 лв. (с 8.6%). \r\n- Доходите от пенсии нарастват от 356 на 413 лв. (с 16.1%). \r\n- Доходът от самостоятелна заетост нараства от 93 на 97 лв. (с 4.8%). \r\n- Доходите от социални обезщетения и помощи намаляват от 46 на 35 лв. (с 24.4%). \r\nПрез второто тримесечие на 2018 г. относителният дял на паричния доход на домакинствата в общия доход е 98.8%, а делът на дохода от натура е 1.2%. \r\nРазходи на домакинствата \r\nОбщият разход на лице от домакинство през второто тримесечие на 2018 г. е 1 331 лв. и се увеличава с 11.4% спрямо същото тримесечие на 2017 година.  \r\nВ структурата на общия разход с най-голям относителен дял са разходите за храна (31.5%), следвани от разходите за жилище (15.9%), данъци и социални осигуровки (13.7%) и разходите за транспорт и съобщения (12.1%). \r\nСпрямо второто тримесечие на 2017 г. относителният дял на разходите за храна и безалкохолни напитки намалява с 1.0 процентен пункт, а делът на разходите за транспорт се увеличава с 0.7 процентни пункта. \r\nКато абсолютни стойности през второто тримесечие на 2018 г. в сравнение със същото  тримесечие на 2017 г. видовете разходи средно на лице от домакинство се променят, както следва: \r\n- Разходите за храна и безалкохолни напитки се увеличават от 388 на 419 лв. (с 8.0%); \r\n- Разходите за алкохолни напитки и цигари се увеличават от 53 на 59 лв. (с 11.0% ). \r\n- Разходите за жилище (вода, електроенергия, отопление, обзавеждане и поддържане на дома) нарастват от 196 на 213 лв. (с 8.6%). \r\n- Разходите за здравеопазване се увеличават от 69 на 77 лв. (с 10.4% ). \r\n- Разходите за транспорт и съобщения нарастват от 135 на 161 лв. (с 18.7% ). \r\n- Разходите за свободно време, културен отдих и образование нарастват от 40 на 53 лв. (с 31.3% ). \r\n- Разходите за данъци и социални осигуровки се увеличават от 162 на 182 лв. (с 12.2%). \r\nПотребление на домакинствата \r\nПрез второто тримесечие на 2018 г. настъпва промяна в потреблението на основни хранителни продукти средно на лице от домакинство в сравнение със същото тримесечие на 2017 година. Увеличение се отчита в потреблението на: зеленчуци - от 18.2 на 19.0 кг, мляко кисело - от 7.3 на 7.9 кг, и месо - от 8.2 на 8.6 килограма. Намалява консумацията на хляб и тестени изделия - от 21.6 на 21.3 кг, и на мляко прясно - от 4.6 на 4.4 литра. Без промяна остава потреблението на яйца, олио, фасул зрял и захар.", "date": "2018.08.15", "title": "НСИ: Общият доход средно на лице от домакинство през второто тримесечие на 2018 г. е 1 474 лв., което е с 8.7% повече спрямо същия период на 2017 г."}
{"url": "http://www.focus-news.net/news/2018/08/15/2556351/dha-turtsiya-uvelichava-broya-na-brigadite-komandos-ot-12-na-16-naznacheni-sa-novi-i-opitni-komandiri.html", "text": "Успоредно с новия президентски кабинет, първите стъпки на новата концепция за отбрана бяха предприети на августовското заседания на Висшия военен съвет (ВВС), предаде информационната агенция  Догу хабер ажансъ (ДХА) . Под председателството на президента Реджеп Тайип Ердоган ВВС реши да се увеличи броят на бригадите „Командос” от 12 на 16, с отчитане на новите заплахи и променящите се нужди на турските въоръжени сили.  \r\nСчита се, че това е едно от най-критичните заседания на ВВС. С извършените нови назначения на висшия команден съскав по-специално за командири на бойните бригади са определени компетентни и решителни офицери.  След като бившият началник на Генералния щаб Хулуси Акар стана министър на националната отбрана е преформатирана връзката между цивилни и военни със създаването в различните структури на МНО на звена във формат „дивизионен генерал/бригаден генерал – висш цивилен държавен служител”. По този начин дейността там става все повече техническа и професионална.  \r\nОсвен това са преодолени затрудненията в кадровото обезпечение от предишното заседание на ВВС. След опита за преврат от 15 юли 2016-та, броят на генералите и адмиралите беше намален на 215, от нивото на 360, както е при нормални мирновременни условия.  Сега броят на турските генерали и адмирали е увеличен на 244. \r\nНай-важното обаче са сформираните 4 нови бригади „Командос”. През годините броят на тези високо ефективни и напълно професионални бойни съединения нарасна на 12. Известните на обществеността първоначално бяха 4 бригади: 11-та бригада „Командос” (бр. К.), дислоцирана в Денизли; 7-ма бр. К. – в Сакария; 17-та бр. К. – в Трабзон; 41-ва бр. К. – в Лозенград (Къркларели). Към тях бяха прибавени такива бригади и в Кайсери, Болу, Хаккяри и Тунджели – като класически съединения тип „Командос”. Със създадените поради възникналите спешни нужди още 2 подобни бригади в района на Бингьол – Сиирт (Югоизточен Анадол) и 2 специални жандармерийски бригади, броят на тези специални съединения нарасна на12. \r\nСега се прибавят още 4 и общо в турските въоръжени сили ще има 16 бригади „Командос”, посочва още ДАХ. .  Георги Димов", "date": "2018.08.15", "title": "ДХА: Турция увеличава броя на бригадите „Командос” от 12 на 16, назначени са нови и опитни командири"}
{"url": "http://www.focus-news.net/news/2018/08/15/2556347/blagoevgrad-desetki-grazhdani-se-sabraha-v-tsarkvata-vavedenie-bogorodichno-po-povod-golemiya-hristiyanski-praznik-uspenie-bogorodichno.html", "text": "Десетки хора се събраха в църквата „Въведение Богородично“ в града по повод днешния голям празник – Успение на Пресвета Богородица, предаде репортер на  Радио „Фокус’’ – Пирин . В двора на църквата хората купуват свещи и раздават питки и погачи за здраве. Няколко семейства кръщават децата си днес. В страни от храма има изнесена и маса, където някои граждани записват имената си за наричане за здраве. „Днес е един от най-хубавите християнски празници – Успение Богородично или още Голяма Богородица и трябва да го отбележим подобаващо. На 8 септември пък честваме Рождеството на света Богородица, този празник се нарича още Малка Богородица“, обясни уредникът на църквата Аделина Стефанова. \r\nЛора КАЛЧЕВА", "date": "2018.08.15", "title": "Благоевград: Десетки граждани се събраха в църквата „Въведение Богородично“ по повод големия християнски празник Успение Богородично"}
{"url": "http://www.focus-news.net/news/2018/08/15/2556352/inzh-teodor-petkov-kmet-na-rayon-vitosha-na-praznika-uspenie-bogorodichno-imame-gotovo-i-otkrito-kragovo-krastovishte-v-kv-dragalevtsi.html", "text": "На празника Успение Богородично имаме готово и открито кръгово кръстовище в кв. „Драгалевци“. Това каза кметът на район „Витоша“ инж. Теодор Петков, който провери новоизграденото кръгово кръстовище в кв. „Драгалевци“, предаде репортер на  Агенция „Фокус” . „Аз лично съм много доволен, защото кръстовището намали скоростта в този участък, където се намира и Детската градина „Пинокио“. Пресичането за нея беше много трудно, тъй като тук нямаше изградени тротоари“, коментира още Петков. Той каза, че се очаква с нетърпение започването на ремонта на ул. „Боянска, защото тя е алтернатива на околовръстния път. „Очакваме на 20 август да започне и ремонт на отклонението от околовръстния път към кв. „Бояна“, каза още той. Според него се прави всичко възможно да се влиза в срокове и да се изпълняват желанията на гражданите. „Септември месец кв. „Драгалевци“ ще има новата детска градина, която се намира в горния край на квартала“, обясни кметът на район „Витоша“. По думите му тя ще бъде за четири групи и е напълно ново строителство, същевременно продължават пристройките на още две детски градини в кв. „Княжево\" и кв. „Павлово\". \r\nДаяна ДЮЛГЕРОВА", "date": "2018.08.15", "title": "Инж. Теодор Петков, кмет на район „Витоша“: На празника Успение Богородично имаме готово и открито кръгово кръстовище в кв. „Драгалевци“"}
{"url": "http://www.focus-news.net/news/2018/08/15/2556340/varna-praznik-otbelyazvat-katedralniyat-hram-pametnik-sv-uspenie-bogorodichno-i-starinniyat-hram-sv-uspenie-bogorodichno.html", "text": "Празник отбелязват Катедралният храм-паметник „Св. Успение Богородично” и Старинният храм „Св. Успение Богородично“, предаде репортер на  Радио „Фокус” – Варна . Негово Високопреосвещенство Варненският и Преславски митрополит Симеон започва изграждането на величествената катедрала, като през месец ноември 1879 г. е сформирана комисия, която да подготви построяването на новия храм в града. Първата задача на комисията била да определи мястото, както и да събере средства за строежа. Под председателството на митрополит Симеон комисията се събира през декември 1879 г. и определя църквата да се съгради на площада при градския часовник. През месец август 1880 г. в града пребивава княз Александър І Батенберг. Той одобрява план за стоеж на църквата по образец на Петерховския храм в Санкт Петербург, но препоръчва да се промени избраното място за храма и да се изгради на празeн терен, където има по-голям простор и храмът ще се вижда от всички страни. На 22 август 1880 г. Негово Високопреосвещенсво Варненския и Преславски митрополит Симеон и духовенството отслужват молебен и водосвет. Негово Височество Българският княз Александър I пожелава лично да направи първата копка и да положи основния камък. Строителството на митрополитския катедрален храм „Успение Богородично“ продължава до 1886 г. Храмът, представляващ трикорабна базилика с внушителни размери е завършен през август 1886 г. На 30 август 1886 г. е отслужена първата Божествена света Литургия. Божият дом има три престола, като северният е посветен на св. благоверен княз Александър Невски, а южният на св. Николай Мирликийски Чудотворец. През 1937 г., след кончината на митрополит Симеон, за Варненски и Преславски митрополит е избран митрополит Йосиф. През 1941-43 г. била доизградена камбанарията – висока 38 метра, и куполите до днешния си вид, било направено парното и подменена покривната конструкция. През 1989 г. на Варненската катедра е избран митрополит Кирил. През пролетта на 2000 г. обхванатите от патина медни кубета на катедралния храм са освежени и боядисани със златна боя, а през 2003 г. са реставрирани стенописите и е поставено външно осветление. На 26 декември 2012 г. с благословението на приснопаметния Варненски и Великопреславски митрополит д-р Кирил във варненския катедрален храм „Успение Богородично“ е пренесена мозаечна икона на Пресвета Богородица „Геронтиса“ от манастира „Пантократор” на Света Гора Атон. В храм „Успение Богородично“ се съхранява копие на Фануиловската чудотворна икона на св. вмчк Георги от Зографския манастир на Света Гора. На 22 декември 2013 г., след кончината на митрополит Кирил, за Варненски и Великопреславски митрополит е избран митрополит Йоан от членовете на Св. Синод в пълен състав. На следващия ден, 23 декември, в катедралния храм „Успение Богородично“, Варна, той е тържествено въдворен на митрополитския престол на богоповерената му Варненска и Великопреславска епархия. Негово Високопреосвещенство Варненският и Великопреславски митрополит Йоан продължава делото на своите предшественици по катедра в грижата за митрополитския катедрален храм. Негово Високопреосвещенство Варненският и Великопреславски митрополит Йоан стартира кампания за набиране на дарителски средства за възстановяване на покрива на катедрален храм „Успение Богородично“, тъй като цялата покривна конструкция на храма се нуждае от основен ремонт. Дъждовната вода се просмуква в стените и унищожава стенописите на храма. Днес катедралата „Успение Богородично“ е една от най-известните постройки във Варна и се е превърнала в един от символите на града. Православните храмове са строени най-вече с дарения и доброволен труд на народа Божий. \r\nСвоя храмов празник отбелязва днес и Старинен храм „Св. Успение Богородично”, известен сред варненци като „Малката Света Богородица”. Храмът се намира в централната част на града, в така наречената гръцка махала. Историческите сведения за този храм, сочен за най-старият, действащ във Варна, са доста оскъдни. Едни от малкото извори, свързани с неговата богата история са два надписа върху каменни плочи в храма. Първата плоча е със следния надпис на гръцки език: „Устрои се този храм на пресветата наша Богородица, с помощта и разноски на всички благочестиви християни на този град през 1802 г.“ Вторият надпис е вграден над южната врата, използвана и днес като главен вход към храма. Той е със следното съдържание: „От благочестие следвам старото предание и вярвайки в удивителното чудо на Пресветата казвам, че храмът на Пресветата Божия Майка почитаемият, беше основан, когато владееше голям страх [в замяна на построеното мюсюлманско светилище въпреки мрачните, трудни и тъжни времена] изграден с трудност, скромен и вкопан в земята но възвишен с добрината и извършващ всякакви чудотворства с благочестивото прилежание на доблестните първенци несъмнен подвиг на воюващите варненци. Беше построен около 1640 година от Рождеството Христово беше възстановен по времето на пресветия митрополит на Варна г. Поликарп и на епитропа на църквата г. Йоанис Макри. През юни 1896 година.“  \r\nВ църквата се намира и чудотворна икона на Пресвета Богородица. Съществуват множество свидетелства за чудодейно изцеление на християни, които отправят молитви към Пресвета Богородица, пред нейната чудотворна икона. \r\nНа територията на Варна има още един православен храм „Св. Успение Богородично”. Той се намира в кв. „Галата” във Варна. \r\nМарияна ВАЛЕНТИНОВА", "date": "2018.08.15", "title": "Варна: Празник отбелязват Катедралният храм-паметник „Св. Успение Богородично” и Старинният храм „Св. Успение Богородично”"}
{"url": "http://www.focus-news.net/news/2018/08/15/2556355/varna-mitropolit-yoan-povede-litiyno-shestvie-s-chudotvornata-ikona-na-sveta-bogoroditsa-po-povod-praznika-na-grada.html", "text": "Литийно шествие с чудотворната икона на Света Богородица се проведе във Варна за празника на града, предаде репортер на  Радио „Фокус” – Варна . Шествието беше водено от Негово Високопреосвещенство Варненския и Великопреславски митрополит Йоан и оркестъра на Военноморските сили. Представители на държавната и местната власт, десетки граждани и гости на Варна се включиха в традиционното литийно шествие след празничната литургия, която бе отслужена тази сутрин в Катедралния храм “Свето Успение Богородично”. \r\nСъбитията по повод празника на града продължават на сцена „Раковина“ с детски спектакъл и специално ателие за изработване на кукли, а от 19.00 часа следват забавни минути с Богдан Томов. За любителите на народната музика от 17.30 часа на сцена „Раковина“ ще свири гайдарският оркестър „Диньо Маринов“ при НЧ „Васил Левски 1945“. От 20.00 часа е традиционният концерт на пл. „Независимост“ със солисти и оркестър на Държавната опера под диригентството на Мартин Пантелеев. В 20.00 часа в Летния театър ще започне концерт на Михаил и Кристина Белчеви и фолклорните ансамбли „Варна“ и „Тракия“ – Пловдив. 21.00 часа е началният час на концерта в свободната зона на пристанището. В него ще се включат музикалното поп дуо „Моранди“ от Румъния, Славин Славчев и групата Julian’s Laughter, Атанас Колев, Папи Ханс, Виктория Георгиева, 100 кила, Deep Zone Project и Орлин Павлов. Около 23.20 часа ще започнат празничните илюминации. \r\nДиана СТОЕВА", "date": "2018.08.15", "title": "Варна: Митрополит Йоан поведе литийно шествие с чудотворната икона на Света Богородица по повод празника на града"}
{"url": "http://www.focus-news.net/news/2018/08/15/2556353/veliko-tarnovo-18-tsarkvi-i-dva-manastira-v-oblastta-otbelyazvat-hramov-praznik-na-golyama-bogoroditsa.html", "text": "18 църкви и два манастира от областта честват храмов празник на Голяма Богородица, предаде репортер на  Радио „Фокус“ – Велико Търново . Църквите се намират във Велико Търново, Килифарево, Горна Оряховица, Долна Оряховица, Стражица, Елена и десетки села в региона. По случай днешния празник във всички тях бе отслужена света литургия. Освен това, по традиция, се раздава и курбан за здраве, а хората от своя страна даряват различни вещи на храмовете. Манастирите, които също празнуват днес са във великотърновското село Арбанаси – „Успение Богородично“ и в Свищов – „Покров на Пресвета Богородица“. Арбанашкият манастир е основан по времето на Второто българско царство. За изграждането му съдействал патриарх Евтимий по време на размирните години когато България била разделена от Шишмановци. След падането на българската столица Търново през 1393 г. манастира „Св. Богородица“ като по чудо оцелява. През първите векове на османското владичество той се запазва като заможен манастир, но по-късно запустява след постоянните набези на кърджалиите. През 17 – 18 в. Арбанашкият манастир „Св. Богородица“ е възобновен от местното население и става девически. Сегашната църква е построена през 1680 г., като в началото храмът изпълнявал ролята на енорийска църква в тази част от селото. За историята на манастира „Покров на Пресвета Богородица“ не са останали много сведения, но се предполага се, че е много стар и вероятно е построен върху древно тракийско светилище. По време на османското владичество манастира е бил разрушен. Според легендата Светата обител от била възстановен от гръцкия княз на Влашко – Кантакузин, по времето на султан Абдул Азис. \r\nЛуиза ТРАНЧЕВА", "date": "2018.08.15", "title": "Велико Търново: 18 църкви и два манастира в областта отбелязват храмов празник на Голяма Богородица"}
{"url": "http://www.focus-news.net/news/2018/08/15/2556356/vidin-sluzhiteli-na-glavna-direktsiya-fiskalen-kontrol-predotvratiha-kontrabanden-vnos-na-21-tona-mlyako-prez-gkpp-dunav-most-2.html", "text": "Служители на Главна дирекция „Фискален контрол“ пресякоха опит за контрабанден внос на територията на България през ГКПП „Дунав мост 2“, на 21 тона мляко, съобщиха от  НАП - Видин . При проверка на товарния камион, служителите на НАП установиха, че превозваната стока не съответства на съдържанието на документите, представени първоначално от водача. Според тях транспортното средство превозва ПВЦ гранулат, от страна на произход  Холандия, а в действителност стоката е 21 тона мляко, опаковано в кутии, което попада в Списъка на стоките с висок фискален риск. \r\nФискалните агенти поставят пломби на камиона и сигнализират Междуведомствения координационен център за противодействие на контрабандата и контрол на движението на рискови стоки и товари на ГДБОП. От Центъра е създадена незабавна организация за разследване на случая от компетентните органи на Гранична полиция. \r\nЗвеното за фискален контрол в НАП беше създадено през 2014 г. със задача да контролира движението на стоки с висок фискален риск на територията на България. С цел предотвратяване укриването на данъци и борба с данъчните измами се следи вноса и търговията с месо и месни продукти, плодове и зеленчуци, захар, брашно, мляко, както и всички видове горива. От началото на 2018 г. фискалните агенти на НАП са проверили на ГКПП „Дунав мост 2“ над 45 000 транспортни средства, като на близо 10 000 са поставени технически средства за контрол. В резултат на извършените контролни действия през последния месец на този контролен пункт са предотвратени още три опита за контрабанда на стоки с висок фискален риск, допълват от НАП.", "date": "2018.08.15", "title": "Видин: Служители на Главна дирекция „Фискален контрол“ предотвратиха контрабанден внос на 21 тона мляко през ГКПП „Дунав мост 2“"}
{"url": "http://www.focus-news.net/news/2018/08/15/2556345/otets-emiliyan-kogato-zapochnali-goneniyata-na-hristiyanite-bogoroditsa-otiva-da-zhivee-v-efes-no-posle-pak-se-vrashta-v-yerusalim-kadeto-ostava-do-poslednite-si-dni.html", "text": "Света Богородица обичала да посещава местата, свързани с нейния син и със земния му живот, от там произлиза и това поклонническо пътуване по светите места. Това каза за  Радио „Фокус – Бургас  отец Емилиян от храм „Свети Николай Чудотворец“ – Бургас. По думите му светото предание разказва, че Света Богородица след Петдесетница, когато светия дух слязъл сред апостолите, те хвърлили жребий и на всеки му се паднало да замине за различна страна, за да проповядва Христовото учение. „Света Богородица помолила и за нея на хвърлят жребии и ѝ се паднала Иверската земя и Света гора атонска. По-късно ѝ се явява в молитва свети Архангел Гавраил и ѝ казва, че не трябва да напуска Йерусалим. Така остава да живее при свети Йоан Богослов. След известно време пожелала да отиде на остров Кипър, качила се на кораб, но по време на пътуването се разразила голяма буря и корабът бил отклонен до Света гора – на Атон. Там островът бил пълен с езически храмове. Когато тя слязла от кораба, всички те са се разрушили и тя казала, че това е нейното място и започнала да се грижи за него“, каза още отец Емилиян. \r\nТой добави, че когато започнали гоненията на християните, тя отишла да живее със свети Йоан Богослов в град Ефес, след което пак се върнала в Йерусалим и останала там до последните си дни. \r\n„Почитта към Божията майка се увеличавала с всеки изминал ден, защото християнството се разпространявало все повече из целия свят. Юдейските първосвещеници и книжници искали тя да бъде убита, но Бог я пазел“, допълни отец Емилиян. \r\nВеселина НИКОЛОВА", "date": "2018.08.15", "title": "Отец Емилиян: Когато започнали гоненията на християните, Богородица отива да живее в Ефес, но после пак се връща в Йерусалим, където остава до последните си дни"}
{"url": "http://www.focus-news.net/news/2018/08/15/2556348/britanskiyat-poslanik-v-prishtina-granitsite-se-chertayat-s-dumi-no-se-promenyat-s-kurshumi.html", "text": "Британското правителство е категорично против идеята на президента на Косово Хашим Тачи за подялба територии. Това увери дипломатическият представил на Лондон в Прищина Руари О'Конъл в интервю за местната телевизия Т7, цитирано от македонския телевизионен канал  „Сител“ . \r\n„Границите се чертаят с думи, но се променят с куршуми“, предупреди О'Конъл, допълвайки, че промяната на границата между Косово и Сърбия би предизвикала и други прецеденти на Балканите. \r\nБританският дипломат призна, че не вижда разлика между предложената от Тачи „корекция на границата“ и размяната на територии със Сърбия. Според О'Конъл, нормализиране на отношенията между Косово и Сърбия в момента няма, но те ще бъдат установени във финалната фаза на диалога и окончателния договор между двете страни.   Тереза Герова", "date": "2018.08.15", "title": "Британският посланик в Прищина: Границите се чертаят с думи, но се променят с куршуми"}
{"url": "http://www.focus-news.net/news/2018/08/15/2556358/plovdiv-zhitelite-na-selata-shishmantsi-i-branipole-sa-s-narusheno-vodopodavane-zaradi-avarii.html", "text": "Жителите на селата Шишманци и Браниполе са с нарушено водоподаване заради аварии. Това съобщиха за  Радио „Фокус“ – Пловдив  от пресцентъра на водоснабдителното дружество, обслужващо областта. Нормалното водоподаване ще бъде възстановено до 17.00 часа днес. Без вода до отстраняване на авариите ще бъдат десетки домакинства на територията на град Куклен, заради авария на ул. „Добри Чинтулов“. \r\nЕкипите работят също по отстраняването на аварии в град Пловдив. Без вода до 17.00 часа днес ще са живущите в района на улиците „Шилер“ и „Калина“. Поради изграждане на нов водопровод по ул. „Патриарх Евтимий“ в града, водоподаването в района на площад „Понеделник пазар“ ще бъде нарушено за времето до 16.00 часа днес. \r\nТони МИХАЙЛОВ", "date": "2018.08.15", "title": "Пловдив: Жителите на селата Шишманци и Браниполе са с нарушено водоподаване заради аварии"}
{"url": "http://www.focus-news.net/news/2018/08/15/2556357/kmetat-kaloyan-iliev-otbelyazvame-praznika-na-ihtiman-s-liturgiya-v-tsarkvata-uspenie-bogorodichno-tarzhestvata-prodalzhavat-v-petak-i-sabota.html", "text": "Днес отбелязваме празника в църквата в града, която носи името Успение Богородично с литургия и водосвет. Това каза за  Агенция „Фокус“  кметът на Ихтиман Калоян Илиев по повод празника на града, който се отбелязва днес. „Тържествата по повод празника на града продължават в петък и събота. В петък програмата е от 19.00 часа, ще участват четири наши рок групи, а гост изпълнител ще бъде Криско“, обясни той. „В 12.00 часа в събота ще се раздава курбан за здраве в двора на църквата. От 19.00 часа в програмата ще участват местни изпълнители. Хумористи ще бъдат Тончо Токмакчиев и Камен Воденичаров. Участие ще вземат и „Трамвай №5“ и Поли Паскова“, посочи кметът. „От 20.00 часа ще започне официалното ми приветствие от трибуната. Ще поздравя жителите и гостите на Ихтиман. Ще направи тържествен водосвет и заря“, каза още Калоян Илиев. \r\nБиляна ИВАНОВА", "date": "2018.08.15", "title": "Кметът Калоян Илиев: Отбелязваме празника на Ихтиман с литургия в църквата „Успение Богородично“, тържествата продължават в петък и събота"}
{"url": "http://www.focus-news.net/news/2018/08/15/2556359/pravitelstvoto-odobri-doklad-s-novi-i-aktualizirani-merki-v-natsionalnata-programa-za-reformi-na-balgariya-za-2018-g.html", "text": "Министерският съвет прие доклад и отчетна таблица с нови и актуализирани мерки към Националната програма за реформи (НПР) за 2018 г., в отговор на Препоръката на Съвета на ЕС от 2018 г. Това съобщиха от  правителствената информационна служба . Ангажиментите в НПР за 2018 г. са подсилени с включването на осем нови мерки в областите: управление на държавните предприятия, подобряване на процесите на оценяване и одит в небанковия сектор, активни политики на пазара на труда, реформа на несъстоятелността и повишаване качеството на професионалното обучение. Актуализирани са осем мерки в областите: надзор и законодателство в банковия и небанковия финансов сектор, пазара на труда, предучилищно и училищно образование, ефективност на системата на здравеопазването и намаляване на преките плащания от страна на пациентите. \r\nОтчетът за изпълнението на специфичните препоръки ще бъде представен на Европейската комисия през април 2019 г. със следващата актуализация на НПР и на Конвергентната програма.", "date": "2018.08.15", "title": "Правителството одобри доклад с нови и актуализирани мерки в Националната програма за реформи на България за 2018 г."}
{"url": "http://www.focus-news.net/news/2018/08/15/2556360/odobren-e-doklad-na-mezhduvedomstvenata-komisiya-za-eksporten-kontrol-i-nerazprostranenie-na-orazhiyata-za-masovo-unishtozhenie.html", "text": "Правителството одобри доклад на Междуведомствената комисия за експортен контрол и неразпространение на оръжията за масово унищожение. Това съобщиха от  правителствената информационна служба . \r\nДокладът съдържа информация за дейността на Междуведомствената комисия в периода от 1 януари до 31 декември 2017 относно издадените разрешения и удостоверения, осъществения износ, внос и трансфер на продукти, свързани с отбраната и на изделия и технологии с двойна употреба. В документа е заложено още състоянието на системата за експортен контрол на Република България, изпълнението на международните ангажименти на страната ни в тази област и неразпространението на оръжията за масово унищожение. \r\nПрилагането на принципите на експортния контрол на национално ниво е тясно обвързано със защита на националната сигурност, икономическите и външнополитическите интереси на страната. Прозрачността и предоставянето на информация е сред основните принципи, приети от международните организации и режими в областта на експортния контрол. \r\nДокладът се публикува на интернет страницата на Междуведомствената комисия, каквато е практиката през последните години.", "date": "2018.08.15", "title": "Одобрен е доклад на Междуведомствената комисия за експортен контрол и неразпространение на оръжията за масово унищожение"}
{"url": "http://www.focus-news.net/news/2018/08/15/2556361/pazardzhik-s-tsarkovna-sluzhba-v-hram-uspenie-bogorodichno-zapochnaha-proyavite-po-povod-praznikat-na-selo-popintsi.html", "text": "Село Попинци отбелязва своя празник на 15 август. Това каза за  Радио „Фокус” – Пазарджик  кметът на панагюрското село Стоянка Ставрева. Тя добави, че празникът е започнал с църковна служба в храм „Успение Богородично”, а след нея е предвиден и курбан за здраве. „През тази година църквата ни отбеляза 170 години от построяването си. Курбанът ще е постен, тъй като денят е сряда и за това ще бъде раздадена риба. В ранните следобедни часове не предвиждаме мероприятия, тъй като времето е топло. Вечерта празничната програма започва с изпълнението на местни фолклорни. В нея ще участва и танцов ансамбъл „Калофер“, допълни Ставрева. „Църквата ни е построена 1848 година. Оттогава носи това име „Успение Богородично“ и оттогава се чества този празник в Попинци, като през годините е бил и много масов. Очакваме и днес да има много хора на празника”, допълни Стоянка Ставрева. \r\nВаня НИКОЛОВА", "date": "2018.08.15", "title": "Пазарджик: С църковна служба в храм „Успение Богородично” започнаха проявите по повод празникът на село Попинци"}
{"url": "http://www.focus-news.net/news/2018/08/15/2556354/afp-sled-tragediyata-v-genua-italianskoto-pravitelstvo-shte-nalozhi-globa-na-kompaniyata-upravlyavashta-magistralite-v-stranata.html", "text": "Италианското правителство заяви в сряда, че иска да отмени договора, сключен с компанията, която управлява автомагистралите на страната, предава  AFP , като припомня, че решението на Рим е взето след рухването на мост край Генуа, в резултат на което загинаха най-малко 35 души. Уточнява се, че на компанията ще бъде наложена и солидна глоба.  \r\n„Първото нещо, което трябва да се случи, е ръководителите на Autostrade per l Italia да напуснат. И при наличието на нарушения (на договора), обявявам, че сме започнали процес на евентуално разтрогване, ще бъде наложена глоба от 150 милиона евро (170 милиона долара)\", заяви министърът на транспорта Данило Тонинели в съобщение, публикувано в социалната мреба „Туитър“.   Тереза Герова", "date": "2018.08.15", "title": "AFP: След трагедията в Генуа: Италианското правителство ще наложи глоба на компанията, управляваща магистралите в страната"}
{"url": "http://www.focus-news.net/news/2018/08/15/2556363/plovdiv-otdel-patna-politsiya-preustanovi-rabota-s-grazhdani-poradi-avariya-v-elektrozahranvaneto.html", "text": "Прекъснато е електричеството в сградата на Отдел „Пътна полиция“. Това съобщи за  Радио „Фокус“ - Пловдив  говорителят на ОДМВР. Към 10.50 часа в сградата на „Пътна полиция“ е възникнала авария. По тази причина е спряно и обслужването на граждани. Работи се по отстраняване на проблема. \r\nЦветана ТОНЧЕВА", "date": "2018.08.15", "title": "Пловдив: Отдел „Пътна полиция“ преустанови работа с граждани поради авария в електрозахранването"}
{"url": "http://www.focus-news.net/news/2018/08/15/2556342/hashim-tachi-nyama-da-dopusnem-republika-srabska-v-kosovo-moyata-tsel-e-da-nyama-etnichesko-razdelenie.html", "text": "Президентът на Косово Хашим Тачи заяви, че Белград и Прищина се намират в критичен период от диалога. Същевременно той изрази увереност, че заедно със сръбския си колега Александър Вучич имат воля да не допуснат миналото да блокира бъдещето или да застраши мира в региона през следващите пет или 50 години, предава  Радио „Свободна Европа“  в македонската си редакция. \r\n„Моята цел не е някакво етническо разделение, нито създаването на своеобразна Република Сръбска на нашата територия. Целя очертаването на на 400-километровата граница, а този процес изисква творчески решения, които ще осигурят мир - сега и в бъдеще\", заяви Тачи пред сръбски вестник.  \r\nКосовският президент подчерта още, че окончателното споразумение между Белград и Прищина ще бъде „европейско споразумение\", която ще приемат и Брюксел, и Вашингтон.  Тереза Герова", "date": "2018.08.15", "title": "Хашим Тачи: Няма да допуснем Република Сръбска в Косово, моята цел е да няма етническо разделение"}
{"url": "http://www.focus-news.net/news/2018/08/15/2556364/kfn-zastrahovanite-v-zk-olimpik-veche-mogat-da-sklyuchvat-novi-dogovori-s-drug-zastrahovatel.html", "text": "Уведомяваме всички, които имат задължителна застраховка „Гражданска отговорност“ в Застрахователна компания Олимпик АД клон България, която ще се прекрати на 17 август 2018 г.,  че е създадена необходимата организация и Гаранционният фонд е осигурил техническа възможност за сключване на нови полици с други застрахователи от днес. Това съобщиха от пресцентъра на  Комисията за финансов надзор . Периодът на покритие по новата полица трябва да започва най-рано от 18 август (събота) от 00:00 часа. Полиците, сключени със Застрахователна компания Олимпик АД, ще осигуряват покритие до 23:59:59 часа на 17 август.", "date": "2018.08.15", "title": "КФН: Застрахованите в ЗК „Олимпик“ вече могат да сключват нови договори с друг застраховател"}
{"url": "http://www.focus-news.net/news/2018/08/15/2556365/odobreni-sa-11-natsionalni-nauchni-programi-za-perioda-2018-2022-g.html", "text": "Правителството одобри 11 Национални научни програми за периода 2018-2022 г. Те имат за цел да създадат условия за търсене и намиране на решения на актуални и значими обществени предизвикателства, свързани с екологични, технологични, културно-исторически, етични, здравни, икономически и др. въпроси и проблеми, както и със стимулирането на младите учени в страната. Това съобщиха от  правителствената информационна служба . Програмите са разработени съгласувано със секторните политики на редица министерства. Научните дейности са определени след постигнато съгласие между висшите училища и научните организации в България за съвместно изпълнение на заложените в програмите цели. \r\nС изпълнението на програмите се постига преодоляване на фрагментацията в научноизследователската система, консолидиране на научноизследователския потенциал, споделено използване на изградена инфраструктура, концентрацията на финансови ресурси за решаване на важни за обществото проблеми и избягване на двойното финансиране.  \r\nВ рамките на отделните тематични програми се планират изследвания на климата, водните ресурси, бедствията, цифровите технологии, технологии за електронно здравеопазване, разработване и въвеждане на методология за изследване на дарената кръв, изследвания в областта на здравословните храни и биотехнологиите, изследвания за добиване на нисковъглеродна енергия за транспорта и бита и др.  \r\nОсвен намиране на компетентни решения, програмите ще допринесат за: насърчаване реализацията на младите учени в организации, занимаващи се с научна дейност в страната; нарастване броя на учените в България; дългосрочна реинтеграция на научната диаспора в български научни и научно-образователни институции и повишаване на трансфера на знания. \r\nОдобрените от Министерския съвет програми са: \r\n- Национална научна програма „Информационни и комуникационни технологии за единен цифров пазар в науката, образованието и сигурността“; \r\n- Национална научна програма „Нисковъглеродна енергия за транспорта и бита“ (ЕПЛЮС); \r\n- Национална научна програма „Опазване на околната среда и намаляване на риска от неблагоприятни явления и природни бедствия“; \r\n- Национална научна програма „Здравословни храни за силна биоикономика и качество на живот“; \r\n- Национална научна програма „Културноисторическо наследство, национална памет и прогрес на обществото“; \r\n- Национална научна програма “Електронно здравеопазване в България“; \r\n- Национална научна програма „Репродуктивните биотехнологии в животновъдството в България“; \r\n- Национална научна програма „Млади учени и постдокторанти“; \r\n- Национална научна програма „Разработване на методология за въвеждане на NAT технология за диагностика на дарената кръв в трансфузионната система на Република България“; \r\n- Национална научна програма “Върхови изследвания и хора за развитие на европейска наука“ (ВИХРЕН); \r\n- Национална научна програма „Петър Берон. Наука и иновации с Европа“ (Петър Берон и НИЕ).", "date": "2018.08.15", "title": "Одобрени са 11 Национални научни програми за периода 2018-2022 г."}
{"url": "http://www.focus-news.net/news/2018/08/15/2556370/pravitelstvoto-predlaga-o-z-general-leytenant-plamen-atanasov-o-z-general-leytenant-galimir-pehlivanov-i-o-z-vitseadmiral-rumen-nikolov-da-badat-udostoeni-s-orden-za-voenna-zasluga-i-stepen.html", "text": "Правителството взе решение да предложи на Президента на Република България да издаде укази, с които да награди с орден „За военна заслуга“ I степен о. з. генерал-лейтенант Пламен Атанасов, о. з. генерал-лейтенант Галимир Пехливанов и о. з. вицеадмирал Румен Николов. Това съобщиха от  правителствената информационна служба . \r\nПредложението да бъдат удостоени с ордена е заради заслугите им за развитието и укрепването на Българската армия, за дългогодишна и безупречна служба и принос за националната сигурност.", "date": "2018.08.15", "title": "Правителството предлага о. з. генерал-лейтенант Пламен Атанасов, о. з. генерал-лейтенант Галимир Пехливанов и о. з. вицеадмирал Румен Николов да бъдат удостоени с орден „За военна заслуга“ I степен"}
{"url": "http://www.focus-news.net/news/2018/08/15/2556369/burgas-politsai-sa-izzeli-nezakonna-pushka-i-boepripasi-ot-doma-na-45-godishen-mazh-v-karnobatskoto-selo-zimen.html", "text": "На 14 август служители от Районно управление – Карнобат са извършили проверка в дома на 45-годишния Н.Г. от с. Зимен, общ. Карнобат, като намерили и иззели незаконно притежавана едноцевна пушка и четири боеприпаса към нея. Това съобщиха от  ОДМВР-Бургас . Н.Г. е задържан за срок от едно денонощие. Работата по случая продължава.", "date": "2018.08.15", "title": "Бургас: Полицаи са иззели незаконна пушка и боеприпаси от дома на 45-годишен мъж в карнобатското село Зимен"}
{"url": "http://www.focus-news.net/news/2018/08/15/2556366/veliko-tarnovo-kmetat-daniel-panov-se-pokloni-pred-chudotvornata-ikona-na-sveta-bogoroditsa-v-arbanasi.html", "text": "Великотърновското село и архитектурен резерват Арбанаси празнува в Деня на Голяма Богородица. Още рано сутринта стотици посетители се отправиха към манастира „Свето Успение Богородично“, за да се помолят за здраве, да запалят свещ и да се поклонят пред чудотворната икона на Божията майка. Това съобщиха от пресцентъра на  Община Велико Търново . Сред тях беше и кметът на Велико Търново Даниел Панов, придружаван от народния представител от Великотърновски регион и председател на ПГ на ГЕРБ Цветан Цветанов, както и от кмета на Арбанаси Тошо Кръстев. За иконата „Света Богородица Троеручица“ се смята, че притежава свръхестествена сила и помага при изцеряването на различни болести. В манастира, чийто храмов празник също е в Деня на Голяма Богородица, беше отслужена Света литургия. Празничната програма в Арбанаси продължава през целия ден. В конната база край селото се провежда държавна квалификация по прескачане на препятствия, а кметството бе арена на турнир по ускорен шах. В 18.00 часа в централния парк започват изпълненията на младите таланти от детско студио „Румина“. Кулминацията на тържествата е в 19.30 часа на централния площад, където ще бъде отслужен водосвет. В 20.00 часа започва празничният концерт на Мария и Магдалена Филатови.", "date": "2018.08.15", "title": "Велико Търново: Кметът Даниел Панов се поклони пред чудотворната икона на Света Богородица в Арбанаси"}
{"url": "http://www.focus-news.net/news/2018/08/15/2556372/sport-superkupata-na-evropa-otnovo-ostava-v-ispaniya.html", "text": "Естонската столица Талин е домакин на първият мач на Реал Мадрид без Роналдо. За трети път в последните 4 години Реал играе срещу съгражданите си от „Атлетико“ за евротрофей  - Суперкупата на Европа, която от 2014 година насам е притежание на испански отбори. \r\nПоследният от друга държава беше „Байерн“ след който 3 пъти „Реал“ и веднъж „Барселона“ сложиха имената си на купата, разиграваща се между европейския шампион и победителя в Лига Европа. Общо 14 пъти този трофей е спечелен от испански клубове. \r\nНовият треньор на Реал Хулен Лопетеги даде лидерска роля на Гарет Бейл и в контролите уелсецът не спира да бележи.  \r\nСъвсем различна е ситуацията в „Атлетико“. Диего Симеоне е може би най-непоклатимият треньор в последната декада в световния футбол. \r\nВенцислав ДРАГОМАНОВ", "date": "2018.08.15", "title": "Спорт: Суперкупата на Европа отново остава в Испания"}
{"url": "http://www.focus-news.net/news/2018/08/15/2556368/arhimandrit-antim-praznichni-bogosluzheniya-za-praznika-uspenie-na-presveta-bogoroditsa-se-otsluzhvat-vav-vsichki-hramove-ot-vidinskata-mitropoliya.html", "text": "Празнични богослужения за християнски празник Успение на Пресвета Богородица се отслужват във всички храмове във Видинска митрополия. Това каза за  Радио „Фокус“ – Видин  архимандрит Антим, протосингел във Видинска митрополия. Видинският владика Даниил оглави празничното богослужение за храмовия празник на църквата „Успение Богородично“ в Лом. Стотици хора са се събрали в Клисурския манастир, където се отслужва празнично богослужение от архимандрит Антим. На отклонението на пътя за манастира има патрули на Пътна полиция. „На днешният ден православната ни църква ден отбелязва смъртта на Божията майка или на успението ѝ, денят в който Дева Мария напуска земния живот и отива при сина си“, каза архимандит Антим протосингел на Видинска света митрополия. Архимандрит Антим припомни и още една подробност от успението на Света Богородица. „Свети апостол Тома не бил и на погребението на Света Богородица. След 2 дни когато се върнал настоявал да се отвори гробната пещера, където е било положено тялото на Дева Мария. Отворили пещерата, но тялото на Богородица не е било там. Дева Мария се възнесла и с тяло при Христос“, обясни  архимандрит Антим. Той допълни, че след като отворили пещерата апостолите чуват ангелско пеене и виждат в облаците пречистата Божия майка, обкръжена от ангели, която им казва: „Радвайте се, защото съм с вас през всичките дни.“ \r\nАнна ЛОЗАНОВА", "date": "2018.08.15", "title": "Архимандрит Антим: Празнични богослужения за празника Успение на Пресвета Богородица се отслужват във всички храмове от Видинската митрополия"}
{"url": "http://www.focus-news.net/news/2018/08/15/2556362/mvnr-na-gartsiya-ne-otzovavame-a-zamenyame-poslanika-si-v-moskva.html", "text": "От Министерството на външните работи на Гърция подчертаха за  РИА Новости , че предстоящата смяна на посланика на Атина в Москва няма връзка с изострянето на двустранните отношения. \r\n„Посланикът в Русия не е отзован. Планира се замяната му. Не става въпрос за отзоваване, а за смяна“, увери източник от външнополитическото ведомство в Атина. Той отбелязва, че в случай на отзоваване „МВнР щеше да е изпратил съответната нота, а посланикът вече да беше заминал“.  \r\nСъбеседникът на агенцията поясни, че все още не е взето решение когато посланик Андреас Фриганас ще напусне Москва. Това може да се случи през септември, когато ще се проведе заседание на съответните гръцки институции. „Възможно е Фриганас да остане и до март следващата година, когато изтича срокът на пълномощията му“, допълни източникът.  \r\nМиналата седмица стана ясно, че министърът на външните работи на Гърция Никос Коцияс е решил да смени предсрочно Андреас Фриганас.   Тереза Герова", "date": "2018.08.15", "title": "МВнР на Гърция: Не отзоваваме, а заменяме посланика си в Москва"}
{"url": "http://www.focus-news.net/news/2018/08/15/2556371/varna-desetki-hramove-kam-varnenskata-i-velikopreslavska-eparhiya-otbelyazvat-hramov-praznik-na-golyama-bogoroditsa.html", "text": "Десетки храмове към Варненска и Великопреславска епархия отбелязват празника Успението на Пресветата Божия Майка – Голяма Богородица, покачва репортерска проверка на  Радио „Фокус” – Варна . Един от храмовете е храм „Успение Богородично” в град Бяла. Една от най-вълнуващите легенди за църквите в града е свързана с възникването именно на Църковния храм „Успение Богородично”, именуван на един от най-светите празници на православната църква Голяма Богородица. В неговото изграждане мнозина виждат бунтът на беленци срещу османското иго. Те желаят да имат голяма, богато украсена църква, отговаряща на извисения дух на населението, стремежът му към свобода и независимост. Храмът датира от 1876 г. Най-страховитата легенда разказва, че през този ден турците изпращат войска по море. Тя трябва да разруши храмът и да не допусне неговото освещаване. Неочаквано се извива силна снежна буря, която се възприема като знак в полза на християните и турците не посмяват да слязат на брега. Обратният път на гемиите им окуражава населението. Дълги години след това, на храмовия празник се прави курбан за здраве на всички вярващи християни. Църквата „Успение Богородично” е действаща до средата на 80-те години, след което е подложена на разрушение от атмосферните условия и липсата на всякаква поддръжка от властите и населението. През месец октомври 2001 г. по идея на родолюбиви българи е създадена Фондация „Вяра, Надежда, Любов” в Бяла, като една от конкретните цели е била набиране на средства за възстановяване на разрушения Църковен храм „Успение Богородично”. През месец септември 2003 г. храмът е съборен и на негово място е построен новият. \r\nВъв Варненска околия храмов празник отбелязват още храмове в с. Ново Оряхово, с. Тополи, с. Оброчище, гр. Аксаково, гр. Бяла, с. Доброглед, с. Кракра, с. Момчилово.  \r\nЗа храм „Свето Успение Богородично” в село Оброчище се посочва, че историята на храма започва със заселничеството на хора от село Вайсал, намиращо се в одринска Тракия. Непосредствено след заселването на християните в Оброчище се появила горещата нужда за построяването на църква, в която вярващите да удовлетворяват религиозните си потребности и нужди. По тази причина през 1880 г. започнал строежът на църквата от местните християни, който приключил три години по-късно. В същата тази година се извършило освещаването на храма от тогавашния Варненско-Преславски митрополит Симеон, като църквата приела името „Свето Успение Богородично“ на едноименния си храм в село Вайсал. В западната част на храма са разположени два проскенитария за по-големи икони – отляво е поставена храмовата икона „Св. Успение Богородично” с постоянно горящо пред нея кандилце, а отдясно на светите Три светители св. Йоан Златоуст, св. Василий Велики и св. Григорий Богослов, първите на които, литургийните им последования се изпълняват и до днес. \r\nМарияна ВАЛЕНТИНОВА", "date": "2018.08.15", "title": "Варна: Десетки храмове към Варненската и Великопреславска епархия отбелязват храмов празник на Голяма Богородица"}
{"url": "http://www.focus-news.net/news/2018/08/15/2556375/burgas-81-godishen-mazh-se-e-udavil-v-moreto-na-tsentralniya-plazh-v-selo-lozenets.html", "text": "81-годишен мъж се е удавил в морето на централния плаж в село Лозенец. Това съобщиха от  ОДМВР - Бургас . Сигналът за инцидента е подаден на 14 август т.г. около 11.55 часа в Районно управление – Царево. Съобщено е за инцидент на централния плаж в село Лозенец, при който в морето се удавил 81-годишен мъж с инициали Н. Д. от Пловдив. Тялото на мъжа е откарано за аутопсия в отделение „Съдебна медицина“ при УМБАЛ – Бургас. Работата по случая продължава от служители на Районно управление – Царево.", "date": "2018.08.15", "title": "Бургас: 81-годишен мъж се е удавил в морето на централния плаж в село Лозенец"}
{"url": "http://www.focus-news.net/news/2018/08/15/2556374/ivan-portnih-kmet-na-varna-kogato-vsichki-obedinyavame-usiliyata-si-za-razvitieto-na-grada-shte-go-postignem.html", "text": "Когато всички обединяваме усилията си за развитието на Варна, ще го постигнем. Това каза пред журналисти кметът на Варна Иван Портних по повод празника на града, предаде репортер на  Радио „Фокус“ – Варна . Кметът поздрави жителите на Варна, като им пожела здраве и благополучие. \r\n„Честит празник на Варна, на всички варненци и на всички, които празнуват своя имен ден! Пожелавам здраве, щастие, благополучие, спокойни дни и добро развитие на града ни. Вярвам, че когато всички се обединяваме в усилията си за това, със сигурност ще го постигнем“, заяви кметът Иван Портних, който се включи в тържествата за празника на Варна. \r\nДиана СТОЕВА", "date": "2018.08.15", "title": "Иван Портних, кмет на Варна: Когато всички обединяваме усилията си за развитието на града, ще го постигнем"}
{"url": "http://www.focus-news.net/news/2018/08/15/2556377/varna-razprostranitel-na-marihuana-i-kokain-poluchi-osaditelna-prisada-i-globa-v-razmer-na-5000-leva.html", "text": "Само 7 дни, след като е било образувано досъдебното производство срещу наркоразпространителя на марихуана и кокаин Християн П., той вече е с осъдителна присъда. Това съобщиха от пресцентъра на  Апелативна прокуратура – Варна . Разследването е приключило в изключително кратки срокове благодарение на професионализма и усърдието на разследващите под постоянното и активно ръководство на наблюдаващия прокурор в Окръжната прокуратура във Варна. Обвиняемият за държане с цел разпространение на високорискови наркотични вещества се отказал от разглеждане по общия ред на наказателното дело срещу него за деяние по член 354а, ал. 1 от НК и сключил доброволно споразумение с Окръжната прокуратура във Варна, което състав на Варненския окръжен съд одобрил.  \r\nОсвен наказанието лишаване от свобода за срок от 3 години, чието изтърпяване е било отложено с 5-годишен изпитателен срок, Християн трябва да заплати глоба в размер на 5000 лева. Със споразумението, което е със сила на присъда и е окончателно, са отнети в полза на държавата телефони „Айфон“ и „Алкател“ и парична сума от 3540 лева, придобита от престъплението, за което младият мъж се е признал за виновен. \r\nНа 3 август тази година у Християн са намерени и иззети 0,54 грама марихуана и  50,6 грама кокаин. Стойността на наркотиците възлиза на 11 082 лева.", "date": "2018.08.15", "title": "Варна: Разпространител на марихуана и кокаин получи осъдителна присъда и глоба в размер на 5000 лева"}
{"url": "http://www.focus-news.net/news/2018/08/15/2556376/dzhumhuriet-turski-sad-za-poreden-pat-otkaza-da-promeni-myarkata-za-neotklonenie-na-pastora-ot-sasht-endryu-bransan.html", "text": "Втори състав на Съда за тежки престъпления в Измир отхвърли молбата за промяна на мярката за неотклонение на задържания американски пастор Ендрю Крейг Брънсън, пише вестник  „Джумхуриет” . Адвокатът му Исмаил Джем Халавурт оповести съдебното решение, потвърждаващо запазването на мярката „домашен арест с подписка”. Вчера той е пледирал неговият довереник да бъде освободен от домашния арест и да може да пътува зад граница. \r\nОбвинението срещу Брънсън е за „извършване на престъпление в името на Кюрдската работническа партия (ПКК) и т.нар. Терористична организация на гюленистите/Паралелна държавна структура (ФЕТО/ПДС)”. Прокуратурата иска налагане на наказание затвор със срок до 35 години.  \r\nСъщият Втори състав на Съда за тежки престъпления отхвърли подобно искане за промяна на мярката за неотклонение на 30 юли. Сегашното повторно решение ще бъде обжалвано пред по-висша инстанция – Трети състав на Съда за тежка престъпление пак в Измир. „Обвинителният акт, който се основава само на твърденията на лъжливи свидетели, изначално е мъртво роден. С подобен обвинителен акт и тези „доказателства” не е възможно да бъдат ограничавани правата и свободите на моя довереник”, аргументира се адвокат Исмаил Джем Халавурт, цитиран от „Джумхуриет”. Георги Димов", "date": "2018.08.15", "title": "„Джумхуриет”: Турски съд за пореден път отказа да промени мярката за неотклонение на пастора от САЩ Ендрю Брънсън"}
{"url": "http://www.focus-news.net/news/2018/08/15/2556373/dots-petya-bankova-etnolog-na-trapezata-za-golyama-bogoroditsa-zadalzhitelno-se-slaga-med-tay-kato-svetitsata-e-pokrovitelka-na-pchelite.html", "text": "На трапезата за Голяма Богородица задължително се слага мед, тъй като светицата е покровителка на пчелите. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за  Агенция „Фокус“  за народните вярвания на Голяма Богородица.  По думите ѝ като на всяка тържествена трапеза и на Голяма Богородица присъства най-напред хлябът, богородичните пити. „Важно е да има и грозде, което е осветено предварително в храма и се приема, че едва след този празник е добро за ядене. Ядат се плодове, диня, жито и трапезата се прекадява“, добави доц. Банкова. По думите ѝ в чест на светицата във всеки храм се отслужват тържествени литургии, а всяка жена раздава в черквата богородичните пити за здраве. „В миналото, а и до сега, на празника се организират големи селски събори. Те отбелязват и края на Богородичния пост. На тях пристигат хора от близо и далеч за да празнуват със своите близки, с които не са се виждали отдавна. Задължително е коленето на курбан, обикновено агне. Според изследванията на доц. Петко Христов върху общностните празници „За Богородица се коля женско ягне или шиле, а за св. Гьорги – мъжко, оти е мъж!“, обясни доц. Банкова.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.15", "title": "Доц. Петя Банкова, етнолог: На трапезата за Голяма Богородица задължително се слага мед, тъй като светицата е покровителка на пчелите"}
{"url": "http://www.focus-news.net/news/2018/08/15/2556379/sofiya-shofyor-s-313-promila-alkohol-e-katastrofiral-kray-kostenets.html", "text": "Шофьор с 3.13 промила алкохол е катастрофирал край Костенец. Това съобщиха от  ОДМВР - София . Инцидентът е станал около 16.50 часа на 14 август в РУ - Костенец е съобщено за тежко пътнотранспортно произшествие на третокласен път. Полицейските служители, изпратени на сигнала, установили на място, че лек автомобил „Пежо 306“ е катастрофирал в крайпътно дърво. Водачът бил изпробван с дрегер, при което уредът отчел 3.13 промила алкохол в издишания от него въздух. Мъжът е откаран в болнично заведение със съмнение за счупен таз и десен крак. По случая е образувано досъдебно производство.", "date": "2018.08.15", "title": "София: Шофьор с 3.13 промила алкохол е катастрофирал край Костенец"}
{"url": "http://www.focus-news.net/news/2018/08/15/2556367/afp-srutvaneto-na-most-v-genua-broyat-na-zhertvite-dostigna-do-38.html", "text": "Продължава да се увеличава броят на жертвите на инцидента, при който мост на магистрала А10 в Италия рухна. По последни данни загиналите са 38, предава  AFP . \r\n„Към момента можем да потвърдим 38 загинали, няколко души са в неизвестност“, обяви министърът на вътрешните работи на Италия Матео Салвини. Очаква се по-късно той да пристигне на мястото на инцидента край Генуа. \r\nПо-рано се съобщаваше за най-малко 35 загинали, сред които и десетгодишно дете. \r\nЧаст от гигантския мост „Моранди\", намиращ се в индустриална зона западно от Генуа, се срина малко преди 12:00 часа местно време във вторник (13:00 часа българско време). На фона на опасенията от множество жертви и пострадали, италианският министър на транспорта Данило Тонинели изрази страховете си от превръщането на инцидента в „огромна трагедия“. \r\nПояснено бе, че в последните дни в Генуа са паднали обилни превалявания, които може са повлияли на устойчивостта на моста. „Сцената е наистина апокалиптична, изглежда сякаш бомба е ударила тази важна артерия, която свързва Пиемонт и Ломбардия с източната част на Лигурия\", бе коментарът на репортер на един от водещите ежедневници в страната.  Тереза Герова", "date": "2018.08.15", "title": "AFP: Срутването на мост в Генуа – броят на жертвите достигна до 38"}
{"url": "http://www.focus-news.net/news/2018/08/15/2556381/sofiya-vavezhda-se-vremenna-organizatsiya-na-dvizhenieto-za-provezhdane-na-sabor-v-selo-zheleznitsa.html", "text": "Въвежда се временна организация на движението за провеждане на събор в село Железница. Това съобщиха от  пресцентъра на Столична община . До 24.00 часа в село Железница маршрутите на основни линии от градския транспорт се променят, както следва:  \r\n-Автобусите от линия 69 и 70 в посока НСБАЛ по онкология, като от Царева махала и с.Плана по маршрута до кръстовището ул.“Самоковско шосе“, ул.“Витоша“, наляво по ул.“Самоковско шосе“ и от кръстовището с ул.“Искърска“ по маршрута до НСБАЛ по онкология.  \r\n-Автобусна линия №98 – маршрутът се удължава до Царева махала, както следва: от Зоопарка по маршрута до кръстовище ул.“Самоковско шосе“, ул.“Искърска“ и направо по ул.“Самоковско шосе“ до Царева махала (крайна станция на автобусна линия №69) двупосочно.  \r\nАвтобусите ще се установяват на всички съществуващи спирки по коригираната част от маршрутите.", "date": "2018.08.15", "title": "София: Въвежда се временна организация на движението за провеждане на събор в село Железница"}
{"url": "http://www.focus-news.net/news/2018/08/15/2556378/varna-katastrofa-e-stanala-na-patya-varna-beloslav.html", "text": "Катастрофа затруднява движението по пътя Варна – Белослав. Това съобщи  слушател на Радио „Фокус“ – Варна . По първоначална информация са се ударили два леки автомобила.", "date": "2018.08.15", "title": "Варна: Катастрофа е станала на пътя Варна – Белослав"}
{"url": "http://www.focus-news.net/news/2018/08/15/2556380/gabrovo-s-bezplatni-izsledvaniya-obucheniya-i-informatsionna-kampaniya-rzi-gabrovo-se-vklyuchva-v-natsionalnata-anti-spin-kampaniya.html", "text": "С безплатни изследвания, обучения на доброволци и информационна кампания Регионалната здравна инспекция се включва в Националната анти СПИН кампания, която стартира днес. Това съобщиха за  Радио „Фокус“ – Велико Търново  от РЗИ – Габрово. Днес започва поредният етап от целогодишната кампания, чиято цел е да насочи вниманието на обществото към проблема СПИН. Освен това експертите се стремят да повишат осведомеността на хората за начините на предаване и на предпазване от ХИВ и други сексуално-предавани инфекции. Инициативата продължава до средата на септември. Регионална здравна инспекция в Габрово припомня, че от началото на тази година до 9-ти май са открити нови 95 ХИВ–серопозитивни лица, с което носителите на ХИВ в страната са 2810 човека. Съотношението на инфектираните мъже и жени, от общия брой регистрирани лица за тази година е приблизително 8:1 (мъже/жени). Над 90% от новорегистрираните са се инфектирали по сексуален път – 53% при хомо/бисексуален контакт и 5.3% – при инжекционна употреба на наркотици. В рамките на кампанията всеки желаещ може да си направи безплатно изследване за заболяването в лабораторията на РЗИ Габрово, на ул. \"Райчо Каролев\" 2. Освен това са планирани и обучения на доброволци от Български младежки червен кръст на тема „Какво знаем и какво НЕ знаем за СПИН”. На 17 август в централна градска част – Габрово ще се  раздават кондоми и информационни материали на гражданите. Такива ще бъдат предоставени и раздадени и в общините Дряново, Севлиево, Трявна. \r\nЛуиза ТРАНЧЕВА", "date": "2018.08.15", "title": "Габрово: С безплатни изследвания, обучения и информационна кампания РЗИ – Габрово се включва в Националната анти СПИН кампания"}
{"url": "http://www.focus-news.net/news/2018/08/15/2556383/348-leva-shte-e-liniyata-na-bednost-prez-2019-g.html", "text": "Линията на бедност в България през 2019 г. ще е 348 лева, реши правителството. Сумата е с 27 лева по-висока в сравнение с размера й през настоящата година. Това съобщиха от  правителствената информационна служба .  \r\nСумата е определена на база на Методика, утвърдена от Министерския съвет през 2006 г. Показателят се изчислява в зависимост от данните в изследването „Наблюдение на домакинските бюджети в Република България“, което ежегодно се провежда от Националния статистически институт. \r\nЛинията на бедност се използва като референтна стойност при формирането на социалната политика в областта на доходите и жизненото равнище на населението.", "date": "2018.08.15", "title": "348 лева ще е линията на бедност през 2019 г."}
{"url": "http://www.focus-news.net/news/2018/08/15/2556385/izmenya-se-pravitelstvenoto-postanovlenie-za-sastava-i-deynostta-na-komisiyata-po-problemite-na-bezopasnostta-na-dvizhenieto-po-patishtata.html", "text": "Правителството промени свое постановление, свързано с определяне на състава и дейността на Държавно-обществената консултативна комисия по проблемите на безопасността на движението по пътищата. Целта е постигане на дългосрочно планиране на действията на държавните институции и неправителствения сектор, изместване на фокуса от следствието на проблема към действия за неговото предотвратяване. Това съобщиха от  правителствената информационна служба .  \r\nОчакваните ползи от приетото постановление са: синхронизиране, регулиране, кратко и дългосрочно планиране на действията на институциите - държавна и местна власт, неправителствен сектор, в посока пътна безопасност; регулярен и стриктен контрол и отчетност на дейността на основните отговорни институции с цел предприемане на навременни действия при регистрирани неблагоприятни тенденции; увеличаване на количеството и качеството на провежданата превенция на ПТП; редуциране на рисково поведение на пътя и респективно намаляване на пътния травматизъм; актуализиране на съществуващите нормативни, стратегически и програмни документи с сферата на пътна безопасност.", "date": "2018.08.15", "title": "Изменя се правителственото постановление за състава и дейността на комисията по проблемите на безопасността на движението по пътищата"}
{"url": "http://www.focus-news.net/news/2018/08/15/2556387/pravitelstvoto-napravi-promeni-v-usloviyata-i-reda-za-razplashtaniyata-na-razporeditelite-s-byudzhet-po-dogovori.html", "text": "Министерският съвет одобри Решение за условията и реда за разплащанията на разпоредителите с бюджет по договори, което отменя РМС № 593 от 2016 г. Решението е изготвено в изпълнение на един от основните приоритети на правителството за повишаване събираемостта на бюджетните приходи. Това съобщиха от  правителствената информационна служба . Развива се мярката за осъществяване на ефективна защита на фискалната позиция и се оптимизира процесът по събиране на бюджетните приходи от мита, данъци, задължителни осигурителни вноски и други публични вземания, администрирани от Националната агенция за приходите (НАП) и Агенция „Митници“ (АМ). \r\nПредвижда се в 30-дневен срок след сключване на договори на стойност, равна на или надвишаваща 30 000 лв., всички разпоредители с бюджет, без тези по бюджета на Народното събрание и на съдебната власт, задължително да уведомят НАП и Агенция „Митници“ за това. Уведомяване ще се извършва и в случаите, при които платец по договора е лице, различно от разпоредителя с бюджет, сключил договора. Промяната цели да повиши приходите в бюджета, като предостави възможност на приходните администрации на по-ранен етап - още след сключване на договора - да налагат обезпечителни мерки, които да гарантират събирането на публичните задължения на лицата - изпълнители по договори/получатели на плащания. \r\nОбменът на информацията между разпоредителите с бюджет и приходните администрации ще се извършва чрез информационна система при спазване на определени срокове и ред. Информацията за сключен договор ще се регистрира от разпоредителите с бюджет в информационната система не по-късно от 30 дни от сключване на договора, а информацията за предстоящо плащане не по-късно от 10 дни преди датата на плащането. \r\nС приетото решение се цели да се повиши събираемостта на публичните вземания, да се намалят разходите за събиране на публичните вземания чрез електронен обмен на информация и ефективно да се използват съществуващите информационни технологии и ресурси в институциите. Очаквани ефекти са осигуряване на по-добра отчетност и прозрачност за дейността на публичния сектор в съответствие с принципите, нормите и най-добрите практики на ЕС, ограничаване на корупционните практики и засилване на междуинституционалното сътрудничество и координация на национално ниво в процеса по събиране на бюджетните приходи.", "date": "2018.08.15", "title": "Правителството направи промени в условията и реда за разплащанията на разпоредителите с бюджет по договори"}
{"url": "http://www.focus-news.net/news/2018/08/15/2556382/blagoevgrad-zhitelite-i-gostite-na-selo-belo-pole-pochitat-hramoviyat-praznik-na-tsarkvata-uspenie-na-presveta-bogoroditsa.html", "text": "Жителите и гостите на село Бело поле почитат храмовият празник на „Успение на Пресвета Богородица“. Това каза за  Радио „Фокус“ - Пирин  кметът на населеното място Иван Стойчев. „Храмът „Успение на Пресвета Богородица“ в селото край река Струма е от най-новите в района. През 2004 г. е направена първата копка. Това беше на 18 юли, а на 4 август същата година положихме основния камък и започнахме строителството. През 2010 г. нашата черква беше открита, а през 2015 г. беше тържествено осветена“, каза Иван Стойчев. По думите му черквата вече е изцяло изографисана, а дворното пространство е прекрасно. „Монтирано е и електронно устройство за биене на четирите камбани\", каза още той. \r\nЛора КАЛЧЕВА", "date": "2018.08.15", "title": "Благоевград: Жителите и гостите на село Бело поле почитат храмовият празник на църквата „Успение на Пресвета Богородица“"}
{"url": "http://www.focus-news.net/news/2018/08/15/2556386/ministar-nankov-shte-otkrie-rehabilitiranite-blizo-30-km-ot-patya-staro-oryahovo-dolni-chiflik-grozdyovo-provadiya.html", "text": "Министър Нанков ще открие рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“. Това съобщиха от пресцентъра на  Министерство на регионалното развитие и благоустройството . Събитието ще се състои в 13.30 часа днес при изхода на град Провадия в посока село Бозвелийско (при входа на предприятие „Провадсол“).", "date": "2018.08.15", "title": "Министър Нанков ще открие рехабилитираните близо 30 км от пътя Старо Оряхово – Долни Чифлик – Гроздьово – Провадия"}
{"url": "http://www.focus-news.net/news/2018/08/15/2556384/pazardzhik-15-sa-tsarkvite-v-oblastta-koito-nosyat-imeto-na-bogoroditsa.html", "text": "15 са църквите в област Пазарджик, които носят името на Божията Майка, сочи справка в  Националния регистър на храмовете в България . Най-голямата и най-посещавана от тях е катедралната църква „Успение на Пресвета Богородица” в Пазарджик. Тя е най-старият християнски храм в Пазарджик и един от символите на града. Обявена е за архитектурно-строителен и художествен паметник на културата с национално значение. Храмове, носещи името на Божията Майка, има и в градовете Панагюрище, Батак, Велинград и Пещера. Някои от тях отбелязват храмовия си празник на 8 септември, когато е Рождество на Пресвета Богородица. Църквите в селата Баткун, Бошуля, Ветрен дол, Калугерово, Огняново, Паталеница, Семчиново, Попинци, Цар Асен и Фотиново също носят името на Богородица и в повечето от тези населени места днес освен храмов има и селски празник.", "date": "2018.08.15", "title": "Пазарджик: 15 са църквите в областта, които носят името на Богородица"}
{"url": "http://www.focus-news.net/news/2018/08/15/2556392/sveshtenoikonom-yordan-georgiev-bogoroditsa-ni-uchi-na-smirenie-koeto-za-sazhalenie-dnes-otsastva.html", "text": "Най-важният урок на днешния голям празник е смирението, добродетел, която за съжаление днес липсва. Това каза в дневния блок на  Радио „Фокус“  архиерейският наместник свещеноиконом Йордан Георгиев. Смирението е короната на човешката душа, качество, което е било силно изразено в Богородица, добави той. „Богородица има каква ли не благодати – но най-важното нещо, което тя носи във себе си, е голямото смирение, което за съжаление отсъства в съвременното човечество. Юдеите виждали, че много хора ходят при нея и я уважават. Те започнали да я наблюдават, дори някои от тях искали да я убият. Според преданието, Света Богородица навършва около 64 години и Господ решил тогава да я вземе при себе си. Веднъж, когато се молела на Елеонската планина, видяла пред себе си Архангел Гавраил, който държал пред себе си едно палмово клонче и той й възвестил, че настъпва времето тя да приключи своя земен живот”, обясни свещеноиконом Йордан Георгиев. Той  добави, че все повече и повече млади хора посещават Божия дом и това показва, че имат духовно познание за богослужението, което по думите му, е много важно.", "date": "2018.08.15", "title": "Свещеноиконом Йордан Георгиев: Богородица ни учи на смирение, което за съжаление днес отсъства"}
{"url": "http://www.focus-news.net/news/2018/08/15/2556391/varna-avstriyski-turist-e-zadarzhan-za-napadenie-nad-kamerierka-v-kk-zlatni-pyasatsi.html", "text": "Австрийски турист е задържан за нападение над камериерка в к.к. Златни пясъци. Това съобщиха от  ОДМВР-Варна . На 13 август, около 10.00 часа, в хотел в КК „Златни пясъци“, 33-годишен турист от Австрия е извършил непристойни действия, изразяващи се в демонстриране на провокативно и агресивно поведение в коридора на хотела, викане спрямо служители от персонала и нанасяне на удар с ръка по врата на 51-годишна камериерка. Лицето е задържано за срок до 24 часа, материалите по случая са докладвани на прокурор при ВРП, на лицето е съставен акт по УБДХ и в съдебно заседание му е наложена наказание – глоба.", "date": "2018.08.15", "title": "Варна: Австрийски турист е задържан за нападение над камериерка в к.к. Златни пясъци"}
{"url": "http://www.focus-news.net/news/2018/08/15/2556393/plovdiv-s-liturgiya-za-zdrave-i-blagodenstvie-v-selo-boyantsi-zapochnaha-proyavite-za-praznika-na-seloto.html", "text": "Асеновградското село Боянци отбелязва своя празник на Успение Богородично. Това каза за  Радио „Фокус“ – Пловдив  кметът на населеното място Димитър Димитров. По думите му празникът е започнал още от сутринта със служба за здраве и благоденствие на жителите в църквата „Св. Богородица“. По традиция днес се раздават няколко курбана, провежда се и традиционен събор. Вечерта ще започне народно веселие с оркестър и две певици на площада в центъра на селото, където ще бъдат поставени маси. \r\n„Традиционният събор продължава до 02.00 - 03.00 часа след полунощ. Присъстват както всички жители на село Боянци, така и от други села. Завръщат се и хората, работещи в чужбина. Идват си жители, които са сезонни работници в Испания, Англия и Франция. Фамилиите се събират“, коментира още Димитров. Той допълни, че днес църквата „Св. Богородица” в селото става на 110 години. \r\nБоянци е второ по брой на население село в Община Асеновград. То се намира на пет километра от Асеновград и граничи със селата Козаново, Болярци и Избеглии. Историята на село Боянци води началото си още от края на 14-ти и началото на 15-ти век. \r\nТони МИХАЙЛОВ", "date": "2018.08.15", "title": "Пловдив: С Литургия за здраве и благоденствие в село Боянци започнаха проявите за празника на селото"}
{"url": "http://www.focus-news.net/news/2018/08/15/2556395/dopalnitelni-sredstva-v-razmer-na-15-mln-lv-se-otpuskat-za-stipendii-na-studenti-doktoranti-i-spetsializanti.html", "text": "Правителството одобри отпускането на допълнителни средства в размер на 1,5 млн. за 2018 г. за предоставяне на стипендии на студентите, докторантите и специализантите от държавните висши училища и научни организации на Българската академия на науките за 2018 г. Това съобщиха от  правителствената информационна служба . Стипендиите се предоставят на докторанти, които са български граждани и граждани на държави-членки на Европейския съюз и на Европейското икономическо пространство, приети във висши училища и научни организации в страната, субсидирани от държавата, с изключение на докторантите на свободна докторантура. \r\nЦелта е средствата да окажат положително въздействие за привличането и задържането на младите учени в страната, както и за реализацията на докторантите като качествени изследователи и преподаватели. Същевременно се очаква те да допринесат за изпълнението на приоритетите, заложени в националните стратегически документи за развитие на науката и образованието. \r\nРекторите на държавните висши училища и ръководителите на научните организации утвърждават правила за разпределение на допълнителните средства, разработени от специална комисия, включваща представители на докторантите. Средствата се предоставят на положително атестираните докторанти до 2 месеца след приключване на атестацията им съгласно Правилника за прилагане на закона за развитието на академичния състав и се изплащат еднократно въз основа на броя на месеците, за които са атестирани положително.", "date": "2018.08.15", "title": "Допълнителни средства в размер на 1,5 млн. лв. се отпускат за стипендии на студенти, докторанти и специализанти"}
{"url": "http://www.focus-news.net/news/2018/08/15/2556394/burgas-intenzivno-e-dvizhenieto-po-patya-burgas-pomorie-ravda-slanchev-bryag.html", "text": "Интензивно е движението на моторни превозни средства в областта. Това каза за  Радио „Фокус“ – Бургас  дежурният от Областното пътно управление. Натоварен е трафикът по пътя Бургас – Поморие – Равда ­– Слънчев бряг в двете посоки, както и това по пътя Бургас – Атия – Черноморец – Созопол. Натоварено е и движението и на входно-изходните пътни артерии. Най-много автомобили има на входа на Бургас от автомагистрала „Тракия“, както и на кръговото кръстовище в този район. Интензивно е движението и по булевардите „Димитър Димов“ и „Булаир“. С нормална интензивност се осъществява движението по централните градски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nВеселина НИКОЛОВА", "date": "2018.08.15", "title": "Бургас: Интензивно е движението по пътя Бургас – Поморие – Равда ­– Слънчев бряг"}
{"url": "http://www.focus-news.net/news/2018/08/15/2556396/varna-trima-dushi-sa-postradali-pri-katastrofata-po-patya-beloslav-varna-v-rayona-na-selo-konstantinovo.html", "text": "Трима души са пострадали при катастрофата по пътя Белослав – Варна в района на село Константиново, движението в участъка е затруднено. Това съобщиха за  Радио „Фокус“ – Варна  от ОДМВР – Варна. Сигналът за произшествието е подаден около 11.20 часа. на пътя за село Константиново са се ударили два леки автомобила. По първоначални данни в болница са откарани трима души. Млад мъж и млада жена от едната кола са били контактни и в добро общо състояние. Третият пострадал е жена от втория автомобил, която е с открита рана на единия крак. Към момента движението в платното към Варна е спряно. Периодично се пропускат автомобилите. От полицията апелират към водачите да шофират със съобразена скорост и стриктно да спазват указанията на полицейските служители. \r\nМарияна ВАЛЕНТИНОВА", "date": "2018.08.15", "title": "Варна: Трима души са пострадали при катастрофата по пътя Белослав – Варна в района на село Константиново"}
{"url": "http://www.focus-news.net/news/2018/08/15/2556390/dimitar-nikolov-kmet-na-burgas-otpravyam-nay-dalboki-saboleznovaniya-kam-rodninite-i-priyatelite-na-zaginalite-pri-intsidenta-sas-srutiliya-se-most-v-genua.html", "text": "Отправям най-дълбоки съболезнования към роднините и приятелите на загиналите при инцидента със срутилия се мост в Генуа. Това казва кметът на Бургас Димитър Николов в съболезнователен адрес до посланика на Република Италия в България Н. Пр. г-н Стефано Балди по повод жертвите на срутилия се мост в Генуа, съобщиха от  Община Бургас . В съболезнователната телеграма на кмета Николов се посочва още:  \r\n„Приемете моите най-искрени съчувствия по повод жестоката трагедия, сполетяла десетките невинни жертви и пострадалите от злополучно рухналия магистрален мост в Генуа. Отправям най-дълбоки съболезнования към роднините и приятелите на нелепо загиналите при този смъртоносен инцидент. Надявам се повече хора да бъдат спасени от руините на виадукта. Пожелавам бързо възстановяване на пострадалите и дано такива инциденти да не се случват повече! Поклон пред паметта на загиналите!“", "date": "2018.08.15", "title": "Димитър Николов, кмет на Бургас: Отправям най-дълбоки съболезнования към роднините и приятелите на загиналите при инцидента със срутилия се мост в Генуа"}
{"url": "http://www.focus-news.net/news/2018/08/15/2556398/pravitelstvoto-se-razporedi-s-imoti.html", "text": "Правителството предостави за ползване безвъзмездно имот - частна държавна собственост на Сдружение с нестопанска цел „Съюз на военноинвалидите и военнопострадалите“. Имотът е с площ 118,40 кв. м и се намира на ул. „Дрин“ № 31 в гр. Варна. В него сдружението ще осъществява организационна, социална, здравна и военнопатриотична дейност. Срокът за ползване е 10 години. Това съобщиха от  правителствената информационна служба . \r\nИмот, ползван от Професионална гимназия-гр. Кубрат, се обявява от публична за частна държавна собственост и се прехвърля на Община Кубрат. Теренът и сградите в него са били управлявани от Министерството на образованието и науката като принципал на учебното заведение, което е обявено за общинско. Общината разполага с финансов ресурс за управлението и поддържането на имота, като не са необходими допълнителни средства от държавния бюджет. \r\nОбщина Перник получава правото на собственост върху 25 самостоятелни обекти и части от самостоятелни обекти - държавна собственост, за осъществяване на административната й дейност. Имотите, досега в управление на областния управител на Област Перник, се намират в град Перник и от години се ползват за изпълнение функциите на общинската администрация по силата на споразумителни протоколи. С промяната окончателно се урежда статутът на всички самостоятелни обекти в публичната административна сграда, с което ще бъдат уредени и отговорностите и рискът по управлението на съответната част от нея, поддръжката и издръжката й, както и разходите за основните ремонти. \r\nОбщина Велинград получава правото на собственост върху \r\nпоземлен имот в м. „Нежовица“ за обслужващ път за имот в същата местност и осем терена в землището на с. Пашови за отклонение от път Аврамово - Рохлева - Биркова - Кръстава за село Кандъови. Имотите представляват частна държавна собственост. \r\nОбщина Ловеч ще изгради „Център за грижа за лица с психични разстройства“ с капацитет петнадесет места, който ще бъде финансиран по процедура „Подкрепа за деинституционализация на социалните услуги за възрастни и хора с увреждания” на Оперативна програма “Региони в растеж” 2014-2020 г. За целта на проекта, по решение на правителството статутът на имота, в който ще бъде построен центърът, се променя от публична на частна държавна собственост и се предоставя безвъзмездно на общината. Имотът се намира на ул. „Александър I Батенберг“ № 22 в града и включва две сгради с обща площ 499 кв. м. До сега той е бил в управление на Държавната психиатрична болница, но необходимостта от него за лечебното заведение е отпаднала.", "date": "2018.08.15", "title": "Правителството се разпореди с имоти"}
{"url": "http://www.focus-news.net/news/2018/08/15/2556399/varna-dvizhenieto-po-pat--9004-varna-konstantinovo-se-osashtestvyava-v-edna-lenta-poradi-patnotransportno-proizshestvie.html", "text": "Движението по път III-9004 Варна – Константиново се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2018.08.15", "title": "Варна: Движението по път III-9004 Варна – Константиново се осъществява в една лента поради пътнотранспортно произшествие"}
{"url": "http://www.focus-news.net/news/2018/08/15/2556388/premierat-boyko-borisov-izpalnihme-obeshtanoto-v-troyanskiya-manastir-shte-prodalzhim-da-pomagame-na-svetata-tsarkva.html", "text": "Каквото обещахме миналата година, го изпълнихме. Антимовото крило е направено, както трябва. Това заяви министър-председателят Бойко Борисов по време на посещението му в Троянския манастир, съобщиха от  правителствената информационна служба . Премиерът разгледа древното Антимово крило, което беше ремонтирано и реставрирано с отпуснатите от правителството 500 000 лева. „Ще продължим с повече усърдие да изграждаме и да помагаме на Светата църква“, каза още министър-председателят и честити на всички църковния празник Успение на Пресвета Богородица. Премиерът допълни, че правителството помага и на общините, като даде пример с Троян. „По никакъв начин не съм делил нито кметовете, нито градовете, нито гражданите“, категоричен беше Борисов.", "date": "2018.08.15", "title": "Премиерът Бойко Борисов: Изпълнихме обещаното в Троянския манастир, ще продължим да помагаме на Светата църква"}
{"url": "http://www.focus-news.net/news/2018/08/15/2556389/protoyerey-lyupche-petreski-v-statiya-za-markukulemk-makedoniya-izvinete-se-i-vie-poddrazhnitsi-na-zaev.html", "text": "Македонската електронна медия  „Маркукуле.мк“   публикува коментар на Протойерей Люпче Петрески за изострянето на отношенията между Скопие и София след изявление на Зоран Заев за характера на Илинденско-Преображенското въстание.  Агенция „Фокус“  представя превод на статията без редакторска намеса.  „Обръщам се към поддръжниците на Заев и членовете на СДСМ, всички заедно да изразите подкрепа към министър-председателя, като следвате неговия пример, та и Вие смирено се извините на българите за необмислено изказаната от страна на премиера истина, че Илинденското въстание е македонско. \r\nПрез цялата седмица очаквах да видя някаква реакция от вас, поддръжниците на Заев. Нито дума. Не е хубаво това от Ваша страна. Не бива да мълчите в такива моменти. Хайде, изкажете се! \r\nС това ще покажете как се градят и подобряват добросъседските отношения. Ще покажете, че сте по-големи от тях. Ще покажете, че гледате напред към бъдещето, към ЕС и НАТО, че не ви е важна историята, че нямате задни, регресивни възгледи,  и че те, нашите съседи, особено България и Гърция, са „единствените\", за които историята е важна, въпреки че са членки НАТО и ЕС. \r\nМожете да им се извините, в името на нашите предци, които, ето, в миналото, сме ги провокирали да бъдат груби към нас македонците, които сме „насочили\" да стрелят  по студенти, да убиват от „своите\" македонци. Извинете им се, че сме ги принудили да бъдат кръвожадни зверове към македонския народ. \r\nВсъщност можете да направите една крачка повече от министър-председателя и да им се извините, че изобщо съществуваме като македонци. \r\nВярвам, че нашите скъпи съседи ще бъдат щастливи, ако го направите. Може и в социалните медии, по примера на министър-председателя. Всички напишете по един пост с извинение или признание, че Илинденското въстание е българско (например: „Мили наши съседи, извинете! Наистина, Илинденското въстание не е македонско\". И толкова!) . Сигурно това ще бъде забелязано от съседите и вярвам, че по този начин ще ги омилостивим. \r\nЗащо точно Вие? Е, от Вас, гласоподавателите на СДСМ, министър-председателят черпи сила за подобно поведение. Давате му легитимност. Редно е в тези трудни моменти за него времена да покажете, че оправдавате неговите възгледи, ако наистина ги оправдавате! Отричането на Илинденското въстание в края на краищата не е кой знае какво, нали? \r\nТо се е случило в миналото, преди сто години. Актьорите отдавна са се превърнали в прах и пепел. Няма да бъде голям грях, ако тъпчете по тях и в полза на бъдещето и членството в ЕС и НАТО, нали? \r\nПредполагам, че няма да ви е трудно да кажете и да пишете: Илинденското въстание не е македонско! Ако обаче ви е трудно да изплюете тези думи, ако не сте съгласни с министър-председателя, тогава се закълнете! Защо мълчите? Нали министър-председателят се „кръстеше“ в името \"Република Илинден Македония\"? \r\nАко го направите и мнозина от Вас се откажете от Илинденското въстание, може би ще ни убедите и нас, останалите… \r\nХайде, извинете се! Още повече, че очевидно ще трябва да свикнете да се извинявате. Хайде, направете го в името на министър-председателя, в името на нашите европейски перспективи, в името на добросъседските отношения, в името на Македония! \r\nДа Ви видя!\"  Тереза Герова", "date": "2018.08.15", "title": "Протойерей Люпче Петрески в статия за „Маркукуле.мк“ (Македония): Извинете се и Вие, поддръжници на Заев!"}
{"url": "http://www.focus-news.net/news/2018/08/15/2556400/balgariya-i-republika-makedoniya-shte-razshiryat-satrudnichestvoto-si-v-oblastta-na-kulturata.html", "text": "Правителството одобри проект на Програма за сътрудничество в областта на културата между Министерството на културата на Република България и Министерството на културата на Република Македония за периода 2018-2021 г. \r\nПрез последните години политическият диалог между Република България и Република Македония се развива успешно и в приятелска атмосфера.Това съобщиха от  правителствената информационна служба . \r\nНалице е взаимен стремеж за разширяване на сътрудничеството и взаимодействието в съответствие с новите политически реалности в региона. Общите интереси и сходните външнополитически приоритети на Република България и Република Македония създават условия за плодотворно сътрудничество в двустранен и многостранен план. \r\nВ областта на културата тези отношения вече са регламентирани от Спогодбата между Правителството на Република България и Правителството на Република Македония, подписана в Скопие на 15 май 2000 г., както и в духа на Договора за приятелство, добросъседство и сътрудничество между Република България и Република Македония, в сила от 14 февруари 2018 г. \r\nНастоящият проект на Програма за сътрудничество в областта на културата между Министерството на културата на Република България и Министерството на културата на Република Македония за периода 2018 - 2021 г. е изготвен в изпълнение на член 17 от междуправителствената Спогодба за сътрудничество в областта на културата, образованието и науката. \r\nПроектът на Програма удовлетворява взаимните интереси на двете страни и съдържа всички необходими текстове за развитие на отношенията между Република България и Република Македония в областта на културата. \r\nПредлаганият проект на Програма регламентира възможностите за сътрудничество в областта на театъра, литературата, превода и публикуването на творби на писатели от другата страна, библиотечното и музейно дело, изобразителното изкуство, организирането на художествени изложби и музикални фестивали, киното, музиката и танца, аудиовизията и защитата на авторските права. Уточняват се ангажиментите на двете страни по опазването на културното наследство и сътрудничеството за предотвратяване на незаконната търговия с културни ценности.", "date": "2018.08.15", "title": "България и Република Македония ще разширят сътрудничеството си в областта на културата"}
{"url": "http://www.focus-news.net/news/2018/08/15/2556401/dobrich-smushteniya-vav-vodopodavaneto-ima-v-tervel.html", "text": "По информация на ВиК в Добрич смущения във водоподаването има в целия град Тервел, предаде кореспондентът на  Радио „Фокус” – Варна . Причината за смущенията е работа по връзки по главен водопровод. С нарушено водоподаване поради отстраняване на аварии са Добрич са: кв. „Рилци“, по ул. „Емона“ от страната на ЖК „Балик“, където се работи по водния цикъл, също и по ул. „Тунджа“ - квартала срещу автогарата, в Район Добрич-селска - с. Стожер с. Плачи дол с. Соколник с. Дянково, с. Алцек и Помпена станция – Воднянци, в Балчик - ул. „Бузлуджа“ в морския град, с. Дропла и Вилна зона „Златна рибка“, в Каварна - с. Хаджи Димитър и с. Чунчево, в Район Генерал Тошево - с. Житен и с. Спасово, в Район Шабла - с. Божаново и с. Тюленово, и в Район Крушари - с. Добрин. \r\nЖулиета НИКОЛОВА", "date": "2018.08.15", "title": "Добрич: Смущения във водоподаването има в Тервел"}
{"url": "http://www.focus-news.net/news/2018/08/15/2556397/sport-serina-otpadna-ot-kvitova-svitolina-pobedi-kuznetsova-v-sinsinati.html", "text": "Петра Квитова победи носителката на 23 титли от Големия шлем Серина Уилямс с 6:3, 2:6, 6:3 в изключително качествен мач от втория кръг на турнира в Синсинати. Двукратната шампионка Серина в първия кръг победи Дария Гаврилова, като увеличи победната си серия в турнира на 11 поредни успеха, но срещу една от тенисистките в най-добра форма този сезон, не успя да надделее. До момента Квитова има 5 спечелени трофея, а с победата си, чешката тенисистка става втората, с 40 победи през годината, като Симона Халеп има 42. Следващата опонентка на Петра е Кристина Младенович. \r\nВ друг мач Елина Свитолина победи Светлана Кузнецова със 7:6(1), 4:6, 6:4. В трети кръг украинката играе с Петра Мартич, която победи Дария Касаткина с 4:6, 6:4, 6:3. \r\nВенцислав ДРАГОМАНОВ", "date": "2018.08.15", "title": "Спорт: Серина отпадна от Квитова, Свитолина победи Кузнецова в Синсинати"}
{"url": "http://www.focus-news.net/news/2018/08/15/2556404/s-15-godini-se-udalzhava-kontsesionniyat-dogovor-za-nahodishte-ognyanovo-77.html", "text": "С 15 години ще бъде удължен концесионният договор за находище „Огняново-77“, разположено на територията на област Пазарджик. Това реши Министерският съвет на днешното си заседание, приемайки исканата от концесионера - „Огняново-К“ АД, промяна, съобщиха от  правителствената информационна служба . От дружеството мотивират искането си с наличието на запаси в находището, които биха останали неиззети. Концесионният договор за находище „Огняново-77“ е сключен през 2001 г, за срок от 20 години. От него се добиват строителни материали - варовици. \r\nС друго свое решение правителството разреши да бъдат прехвърлени правата и задълженията по предоставена концесия. Софийското дружество „Моние България“ ЕООД е новият концесионер на находище „Блатото“ и на находище „Конак Тарла“, от които се добиват строителни материали - глини. Находищата се намират на територията на община Стралджа, област Ямбол. Концесията за тях е предоставена през септември 2004 г. за 35 години на „Керамична къща Стралджа“ ЕООД, гр. Стралджа. С днешното решение на МС правата и задълженията по предоставените концесии се прехвърлят изцяло на „Моние България“ ЕООД, като условията по концесионните договори остават без промяна.", "date": "2018.08.15", "title": "С 15 години се удължава концесионният договор за находище „Огняново-77“"}
{"url": "http://www.focus-news.net/news/2018/08/15/2556403/otkriti-sa-protseduri-za-predostavyane-na-kontsesiya-na-chetiri-morski-plazha.html", "text": "Правителството стартира процедури за предоставяне на концесия на четири морски плажа - „Балчик-централен“ в община Балчик, „Бургас- централен“ в община Бургас, „Созопол-Хармани“ в община Созопол и „Поморие-изток“ в община Поморие. Това съобщиха от  правителствената информационна служба . Целта е плажовете да бъдат обезопасени и да се предоставят услуги от обществен интерес за срока на концесията. Процедурите се провеждат по реда на Закона устройството на Черноморското крайбрежие.  \r\nРазмерът на минималното годишно концесионно заплащане е определен съгласно приетата от Министерски съвет Методика за определяне минималния размер на концесионното плащане за морски плажове. За морски плаж „Балчик- централен“ възлиза на 56 639 лв., за „Бургас-централен“ - 297 560 лв., за „Созопол-Хармани“ - 198 872 лв. и за „Поморие-изток“ - 107 946 лв.  \r\nЧетирите плажа следва да бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, и услуги от обществен интерес. \r\nКритериите за формиране на комплексната оценка са съобразни с Решение № 604 от 22 юли 2016 г. на Министерския съвет за утвърждаване на минимални критерии за комплексна оценка на офертите при провеждане на конкурс за определяне на концесионер на морски плаж в отговор на обществените нагласи и очаквания за балансиран държавнически подход при определяне на очакваното от държавата минимално годишно концесионно плащане, икономическа съотносимост с общодостъпни цени на услуги на предлагани плажни принадлежности – чадъри и шезлонги.", "date": "2018.08.15", "title": "Открити са процедури за предоставяне на концесия на четири морски плажа"}
{"url": "http://www.focus-news.net/news/2018/08/15/2556407/varna-dvama-dushi-sa-postradali-pri-katastrofa-mezhdu-avtobus-ot-gradskiya-transport-i-troley-na-bul-slivnitsa.html", "text": "Двама души са пострадали при катастрофа между автобус от градския транспорт и тролей на бул. „Сливница“. Това съобщиха от  ОДМВР-Варна . На 14 август, около 19.00 часа 58-годишен водач на автобус „Мерцедес“, движещ се по линиите на градския транспорт, при навлизане в автобусна спирка „Трасформатора“ (бивша „Илия Димитров“ ) на бул. „Сливница“ блъска намаляващия скоростта пред него тролейбус „Шкода“. Вследствие на ПТП-то са пострадали двама пътника от автобуса – 39-годишна жена е получила контузия на глава, а 85-годишен възрастен мъж е получил контузия на лява ръка, оказана им е медицинска помощ в болница и са насочени за домашно лечение.", "date": "2018.08.15", "title": "Варна: Двама души са пострадали при катастрофа между автобус от градския транспорт и тролей на бул. „Сливница“"}
{"url": "http://www.focus-news.net/news/2018/08/15/2556405/znepolskiyat-episkop-arseniy-primerat-na-sveta-bogoroditsa-tryabva-da-ni-vodi-i-dnes-toy-tryabva-da-e-ideal-za-choveshkiya-ni-zhivot.html", "text": "Света Богородица, със своя живот, е велик пример за съвременния човек. Това каза в словото си след тържественото богослужение за празника Успение Богородично в едноименния храм в Пловдив епископ Арсений, предаде репортер на  Радио „Фокус” - Пловдив . След като разказа свещеното предание за успението на Света Богородица, което светата Църква преподава векове наред и което е запазено и до днес за установяването на този празник като един от най-големите Богородични празници, той призова християните да следват нейния пример за смирение и чистота. Епископ Арсений изтъкна как примерът на Света Богородица трябва да ни води и днес, той трябва да е идеал за човешкия ни живот. „Днес огромно въздействие върху хората оказват филмите, телевизионните програми, интернет, в които скандалът е по-голям от мъдростта“, каза Арсений. „Опитите да се докопаш до истината и да побеждаваш противника си със скандали са лоши примери, които влияят на нашето общество и развалят хората”, каза още знеполският епископ. „Затова е важно да знаем как Божията майка се е отнасяла с околните, което е велик пример на общуване между хората“, добави Арсений. \r\nТой призова хората да бъдат по-смирени и мъдри, за да строят правилни взаимоотношения, да контролират своите думи, за да може те никого да не огорчават, да не обиждат, да не нараняват и да не убиват. \r\nЦветана ТОНЧЕВА", "date": "2018.08.15", "title": "Знеполският епископ Арсений: Примерът на Света Богородица трябва да ни води и днес, той трябва да е идеал за човешкия ни живот"}
{"url": "http://www.focus-news.net/news/2018/08/15/2556409/gl-komisar-svetlan-kichikov-gd-granichna-politsiya-20-tona-kanabis-sa-otkriti-pri-spetsializirana-operatsiya-na-teritoriyata-na-obshtina-petrich.html", "text": "20 тона канабис са открити при специализирана операция по противодействие на производството и разпространението на наркотични вещества на територията на Петричко. Това каза на брифинг директорът на ГД „Гранична полиция“ главен комисар Светлан Кичиков, предаде репортер на  Радио „Фокус” - Пирин . От началото на операцията, която стартира на 14 август, има открити няколко ниви. Обектите са унищожени. Операцията е разпоредена от главният секретар на Министерството, съвместно с ОДМВР - Благоевград и ГД „Гранична полиция”. В акцията се е включил и хеликоптер, защото теренът е изключителни труден, достъпът е ограничен и откриването на нивите може да бъде осъществено от въздух. Основно насажденията са открити в държавен горски фонд на труднодостъпни места. Насажденията са били отглеждани в малки ниви, засадени по 50 - 150 броя. Задържаните лица са предимно познати на полицията. Акцията ще продължи най-вероятно до откриване на всички ниви с насаждения.  \r\nЛора КАЛЧЕВА", "date": "2018.08.15", "title": "Гл. комисар Светлан Кичиков, ГД „Гранична полиция“: 20 тона канабис са открити при специализирана операция на територията на община Петрич"}
{"url": "http://www.focus-news.net/news/2018/08/15/2556412/zam-ministar-malina-krumova-do-kraya-na-noemvri-tryabva-priklyuchi-proektat-za-dopalnitelno-vodosnabdyavane-na-haskovo.html", "text": "До края на ноември 2018 г. трябва да приключат дейностите по проекта за допълнително водоснабдяване на Хасково, които се изпълняват от общината по споразумение с Министерството на регионалното развитие и благоустройството. Това съобщи днес заместник-министърът на регионалното развитие и благоустройството Малина Крумова на среща с Емил Георгиев – член на инициативния комитет на „Да спасим Хасково“ и изпълнителен секретар на Федерацията на потребителите в България, на която беше обсъдено качеството на питейната вода в града, съобщиха от пресцентъра на  Министерство на регионалното развитие и благоустройството . \r\nЗаместник-министър Крумова информира още, че в този срок ще бъдат дублирани 8 кладенеца в три вододайни зони на Хасково. За четири от кладенците, които са в северната зона, предстои да бъде подадено искане за въвеждане в експлоатация. За другите четири кладенеца – в източна зона и зона „Узунджово II“ текат процедури по осигуряване на разрешение за водовземане. В процес на изграждане са два водопровода, а ВиК Хасково изпълнява регулярно мерки за намаляване на загубите на вода в разпределителната мрежа на град Хасково. Очаква се показателите на смесената вода от различни водоизточници да отговарят на изискванията на Наредба № 9 от 16 март 2001 г. за качеството на водата, предназначена за питейно-битови цели. \r\nРегионалният заместник-министър обясни, че през следващата година ще извършени теренни, хидроложки и ходрогеоложки проучвания и ще продължат лабораторните изследвания на възможни повърхностни водоизточници, за да се определят мерките за трайно решаване на проблема с качеството на питейната вода в Хасково.  \r\nПрез тази година МРРБ ще обяви обществена поръчка за разработване на регионално прединвестиционно проучване в рамките на проект \"Подпомагане регионалното инвестиционно планиране на отрасъл ВиК“, включващо техническа и икономическа документация за интегрирани водоснабдителни и канализационни проекти и формуляри за кандидатстване за европейско финансиране, съобщи още Малина Крумова. С регионалното прединвестиционно проучване ще се направи цялостна оценка на състоянието на съществуващите ВиК системи, на територията на област Хасково и на базата на извършените измервания и проучвания ще бъдат определени стратегическите варианти и конкретните технически мерки за постигане на съответствие с европейските директиви. Очаква се за водоснабдителните и канализационните мрежи и съоръжения идейните проекти да бъдат готови през 2021 г. Мерките са определени в разработената Пътна карта за трайно решаване на проблема с качеството на питейната вода в град Хасково, отбеляза Малина Крумова.  \r\nПо време на срещата бяха обсъдени сроковете по отношение на проучването на възможността за водоснабдяване на град Хасково от язовир Тракиец. Заместник-министърът подчерта, че е необходимо да се направят достатъчно изследвания, за да се гарантира качеството на водата, за да се проучат наносите и използваемия обем за водоснабдяване и евентуална необходимост от изпразване и изчистване на чашата на язовира, така че да се осигури достатъчен обем.  \r\nКрумова посочи, че водоснабдителното дружество извършва постоянен мониторинг на качеството на питейната в Хасково. Заместник-министърът напомни, че по искане на оператора Регионалната здравна инспекция в гр. Пловдив направи изследване на питейната вода в Хасково по радиологични показатели. В периода май  – юли 2018 г. са взети 17 проби от водоизточник на помпените станции „Изток“, „Север“ и „Узунджово“. При голяма част от пробите, особено за помпените станции „Север“ и „Изток“, количеството уран е в нормите и отговаря на допустимите стойности в Наредба № 9 за качеството на водата за питейно-битови цели.  \r\nЗаключението от 1 август за резултатите от пробите е публикувано на интернет страницата на Регионалната здравна инспекция. \r\nОстава в сила наложената забрана за използване на питейната вода за пиене и приготвяне на храна. За населението в града са осигурени водоноски.", "date": "2018.08.15", "title": "Зам.-министър Малина Крумова: До края на ноември трябва приключи проектът за допълнително водоснабдяване на Хасково"}
{"url": "http://www.focus-news.net/news/2018/08/15/2556413/varna-10-godishno-dete-e-postradalo-pri-katastrofa-mezhdu-dva-leki-avtomobila-i-vlekach.html", "text": "10-годишно дете е пострадало при катастрофа между два леки автомобила и влекач. Това съобщиха от  ОДМВР-Варна .Около 14.50 часа на 14 август по пътя Девня – Белослав, на кръстовището за кв. „Повеляново“, което е регулирано с пътен знак Б-2 „Спри! Пропусни движещите се по пътя с предимство“, 67-годишен водач на лек автомобил „Ситроен Берлинго“ не пропуска и се удря в движещия се по пътя с предимство лек автомобил „Шкода Октавия“, след което двата автомобила се блъскат в изчакващ на пътния знак Б-2 товарен автомобил „ДАФ“ (влекач). Вследствие на ПТП-то е пострадало 10-годишно момче, пътник в л.а. „Шкода“, което е получило охлузвания по брадата. Оказана му е медицинска помощ и е несочен за домашно лечение.", "date": "2018.08.15", "title": "Варна: 10-годишно дете е пострадало при катастрофа между два леки автомобила и влекач"}
{"url": "http://www.focus-news.net/news/2018/08/15/2556406/izpalnitelniyat-direktor-na-agentsiyata-po-vpisvaniyata-zornitsa-daskalova-shte-dade-preskonferentsiya.html", "text": "Изпълнителният директор на Агенцията по вписванията Зорница Даскалова ще даде пресконференция, съобщиха от  пресцентъра на агенцията . Пресконференцията ще се състои от 14.30 до 15.00 часа в сградата на Агенция по вписванията (ул. Елисавета Багряна 20, ет.3).", "date": "2018.08.15", "title": "Изпълнителният директор на Агенцията по вписванията Зорница Даскалова ще даде пресконференция"}
{"url": "http://www.focus-news.net/news/2018/08/15/2556408/pernik-stotitsi-grazhdani-se-sabraha-v-tsarkvata-uspenie-bogorodichno-v-kv-iztok-za-da-pochetat-praznika-golyama-bogoroditsa.html", "text": "Стотици граждани се събраха в църквата „Успение богородично“ в кв. „Изток“, за да почетат празника Голяма Богородица. Това съобщиха от пресцентъра на  Община Перник . В двора на храма се бяха събрали стотици жители и гости да почетат Успението на Божията майка. Празничният ден започна с отслужване на тържествена света Литургия. На нея присъстваха кметът Вяра Церовска и екипът ѝ, народният представител Красимир Велчев, кметът на населеното място Емил Костадинов, областният управител и стотици миряни.  \r\nПо традиция беше осветен и раздаден курбан за благополучието на перничани. Тази година имаше два курбана от риба и боб.  \r\n„Нека да бъдем здрави и благословени. Във всеки дом да има блага дума, доброта и силна вяра, да бъде изпълнен с щастие и любов. Честит имен ден и на всички, които празнуват днес! Бъдете верни на себе си и Богородица да ви пази и закриля“, пожела кметът Вяра Церовска. \r\nПразнично приветствие към присъстващите отправи кметът на квартал „Изток“ инж. Емил Костадинов. Той също пожела здраве, мъдрост и благоденствие и поздрави всички именици.  \r\nПразничната програма продължи с изпълненията на прекрасната народната певица Валерия Момчилова.", "date": "2018.08.15", "title": "Перник: Стотици граждани се събраха в църквата „Успение богородично“ в кв. „Изток“, за да почетат празника Голяма Богородица"}
{"url": "http://www.focus-news.net/news/2018/08/15/2556402/blagoevgrad-pet-tsarkvi-edin-manastir-i-nyakolko-paraklisa-ot-oblastta-otbelyazvat-hramov-praznik-na-uspenie-bogorodichno.html", "text": "Пет църкви, един манастир и няколко параклиса в област Благоевград отбелязват храмов празник на Успение Богородично, предаде репортер на  Радио „Фокус“ – Пирин . Църквите, носещи името „Успение Богородично“ се намират в градовете Гоце Делчев, Банско и Петрич и селата Делчево и Бело Поле. В село Баничан се намира Баничанският манастир „Успение Богородично“, а в община Симитли и по-специално в селата Брежани, Горно Ораново, Полето и Мечкул има изградени параклиси с името „Успение Богородично“. \r\nЦърквата „Успение Богородично“, разположена в гробищния парк на Банско, е най-старият храм в областта, носещ името „Успение Богородично“. Сегашният си облик църквата придобива във втората половина на ХVІІІ в., когато е изпълнявала функциите на енорийски храм на населеното място. Църквата е изградена върху основите на средновековна българска църква. Голямо богатство на храма е неговия иконостас, изпълнен с ажурна дърворезба. Неговият майстор е анонимен, но се предполага, че е дело на марангози от Дебърската школа. В началото на XIX в. част от иконостаса е демонтирана и изнесена зад граница, а на нейно място е поставен по-стар, вероятно принадлежал на същата църква преди. \r\nИзключителните икони са дело на Тома Вишанов-Молера, основоположника на Банската художествена школа. За съжаление на 7 септември 1958 г. църквата е опожарена. Интересен факт е, че при пожара църквата се е самоизгасила, и въпреки че е изгорял кръста и голяма част от иконостаса, две икони са останали непокътнати, това са иконите на св. Иван Рилски и Света Богородица. \r\nВъзрожденската черква „Успение Богородично“ в центъра на град Гоце Делчев също е един от старите храмове в областта. Решение за построяването на този внушителен храм в махалата Варош се взема още през 20-те години на XIX в., тъй като единствената по онова време действаща черква в града – „Събор на св. архангели Михаил и Гавраил“ не успява да покрие всички нужди на нарастващата българска християнска общност в Неврокоп. Позволението за строеж е дадено през 1830 г., а градежът започва в 1833 г., но скоро е прекъснат поради разразила се в града чумна епидемия. След нейното преминаване строителството е подновено. Храмът е осветен в 1838 г., но довършителни работи продължават до 1841 г. \r\nВ неврокопското село Делчево се намира храм „Успение Богоридчно“, обявен за паметник на култура. Църквата е строена през 1838 г. Иконостасът е рисуван с 10 сцени от Шестоднева, изобразени върху подиконните пана през XIX век. Царските двери са от края на XVI – XVII век, а иконите – 66 на брой от XIX век. \r\nПрез 1857 година в Мартин махала в Петрич също е изграден храм „Успение Богородично“. Ктитори на храма са Филчо Чавеев, Анго Василиев, Димитър Великов, Стоян Папазов, Георги Урумов и други. Църквата почти напълно изгаря на 17 ноември 1987 година. Унищожен е иконостасът с всички икони, стенописите в наоса и покрива. Оцеляват само външните стенописите и тези в притвора. Впоследствие храмът е основно обновен. \r\nНай-новата църква „Успение Богородично“ се намира в благоевградското село Бело поле. Храмът е открит през 2010 година и от тогава всяка година на днешния ден там се събират хиляди миряна от общината. \r\nЕдинственият манастир, носещ името „Успение Богородично“, е разположен над село Баничан, на 6 км от Гоце Делчев, възстановен е върху останките на древен манастир. \r\nВ симитлийска община са изградени параклиси в селата Горно Ораново, Полето, Мечкул и Брежани. За жителите на Брежани празника днес е особено специален, защото художникът от село Черниче Николай Кашев възстанови стенописите на параклиса, които са били унищожени почти на 100%. \r\nЛивия НИНОВА", "date": "2018.08.15", "title": "Благоевград: Пет църкви, един манастир и няколко параклиса от областта отбелязват храмов празник на Успение Богородично"}
{"url": "http://www.focus-news.net/news/2018/08/15/2556415/okrazhnata-prokuratura-vav-varna-razsledva-pozhar-na-borda-na-turski-korab-pri-koyto-e-zaginal-chlen-na-ekipazha.html", "text": "Окръжната прокуратура във Варна ръководи разследване на инцидент с кораб, плаващ под турски флаг, при който е загинал член на екипажа. Това съобщиха от пресцентъра на  Апелативна прокуратура – Варна . След полунощ в български териториални води в района на село Крапец е възникнал пожар на борда на турски кораб. При гасенето на пожара е загинал член на екипажа. Корабът е  провлачен на буксир до пристанище Варна, където следовател и инспектори от специализираното звено за разследване на морски произшествия при Министерството на транспорта ще извършат първоначалните действия по разследването. Разследването е поето от следовател от Окръжния следствен отдел към Окръжната прокуратура и се води по член 330, ал. 3 от Наказателния кодекс.", "date": "2018.08.15", "title": "Окръжната прокуратура във Варна разследва пожар на борда на турски кораб, при който е загинал член на екипажа"}
{"url": "http://www.focus-news.net/news/2018/08/15/2556414/prieta-e-naredba-za-monitoringa-upravlenieto-i-kontrola-na-kontsesiite.html", "text": "Правителството прие Наредба за мониторинга, управлението и контрола на концесиите. Одобри също Тарифа за таксите, които се събират в производствата по глава шеста от Закона за концесиите пред Комисията за защита на конкуренцията и пред Върховния административен съд. Това съобщиха от  правителствената информационна служба . \r\nПриемането на наредбата произтича от законовата делегация на чл. 44 от Закона за концесиите (ЗК), която е отчела необходимостта от по-подробна уредба на реда за осъществяване на мониторинга, управлението и контрола на концесиите. С наредбата се урежда и обхватът на контрола, който се извършва от Агенцията за приватизация и следприватизационен контрол. \r\nЗаконът за концесиите изисква мониторингът да обхваща прилагането на изискванията за възлагане на концесии и изпълнението на сключените концесионни договори. Мониторингът за прилагане на изискванията за възлагане на концесии е определен съобразно неговия обхват и включва наблюдение, анализ и оценка относно наличието на системни проблеми. Този вид мониторинг следва да се извършва от дирекция от специализираната администрация на Министерския съвет. Вторият вид мониторинг - на сключените концесионни договори се извършва от министрите и кметовете на общини - всеки относно сключените от него концесионни договори. С наредбата са определени обхватът на мониторинга и редът за неговото извършване, както и последиците от него. \r\nС наредбата е определен и обхватът на контрола, който се извършва от Агенцията за приватизация и следприватизационен контрол. Контролът е външен и независим, и обхваща изпълнението на определени концесионни договори. Контролът може да включва извършването както на планови проверки по план, одобрен от Министерския съвет, така и извънредни проверки по възлагане от Координационния съвет по концесиите. \r\nОдобряването на тарифа за таксите, които се събират в производства по глава шеста от ЗК произтича от чл. 158, ал. 3, т. 4 и от § 6. т. 3 от ПЗР на ЗК. Целта на одобряване на тарифата е да се гарантира възможността за обжалване на процедурите за определяне на концесионер и да се покриват разходите на компетентните органи, направени в съответните производства. Запазва се досегашния размер на таксите, събирани за производства по жалби срещу актове по процедури за определяне на концесионер над европейския праг в размер 1700 лв. Не е предвидено диференциране на таксите според вида на концесията, както е понастоящем, тъй като времето за извършване на проучването по жалбата, съответно - за постановяване на акт по нея, не е обвързано с вида (с или без трансграничен интерес) и със сложността на концесията, а сложността на концесията не е обвързана със стойността на концесията. По отношение на таксите, събирани от Върховния административен съд. размерът им ще се определя в размер 50 на сто от таксите, събирани от Комисията за защита на конкуренцията, аналогично на производствата по обжалване по реда на Закона за обществените поръчки. \r\nНаредбата и тарифата ще влязат в сила от датата на обнародване на постановлението в Държавен вестник. \r\nС постановлението се отменят три нормативни акта с отпаднало правно основание, доколкото в тях се засягат правоотношения, свързани с концесии и публично-частно партньорство, а именно: Правилника за прилагане на Закона за концесиите (обн., ДВ, бр. 54 от 2006 г., попр., бр. 59 от 2006 г., изм., бр. 84 от 2007 г., бр. 3 от 2010 г., изм. и доп., бр. 21 от 2011 г.); Правилника за прилагане на Закона за публично-частното партньорство и Наредбата за условията и реда за планиране и критериите за включване на проекти за публично-частно партньорство в оперативния план и в програмата за реализация на общинския план за развитие. \r\nС постановлението се изменят или изменят и допълват над 20 нормативни акта, приети от Министерския съвет, с цел привеждането им в съответствие с разпоредбите на Закона за концесиите.", "date": "2018.08.15", "title": "Приета е Наредба за мониторинга, управлението и контрола на концесиите"}
{"url": "http://www.focus-news.net/news/2018/08/15/2556411/stara-zagora-s-tarzhestvena-sveta-liturgiya-i-vodosvet-v-hram-uspenie-na-sv-bogoroditsa-v-shipka-be-postaveno-nachaloto-na-bogorodichni-praznitsi-2018.html", "text": "С тържествена Света литургия и водосвет в храм „Успение на Св. Богородица“ в Шипка бе поставено началото на Богородични празници 2018 г., предаде кореспондент на  Радио „Фокус“ . В рамките на четиридневна програма ще се състоят концерти, премиери на книги, демонстрации, ще бъдат открити изложби.  \r\nВ Етнографски музей ,,Чирпанлиева къща“ от 18.00 часа ще бъде открита изложба ,,Шипка в сърцата ни“. В четвъртък в рамките на програмата ще бъде направена демонстрация за изработване на сапун от билки и цветя в Работилница по сапунджийство. Вечерта в салона на НЧ „Светлина“ ще се състои детска театрална вечер. \r\nВ петъчния ден на 17 август пред Храм – паметник „Рождество Христово“ \r\nще бъде поставено началото на Екопоход „По пътеката на здравето“, а вечерта \r\nв Галерията на читалището ще бъдат представени книги на Георги Георгиев. Гост на вечерта ще бъде проф. Емилия Друмева. \r\nВ съботния ден 18 август е кулминацията на празнините прояви, когато пред кметството ще бъдат осветени празничен курбан и традиционните обредните хлябове, ще бъде представен спектакълът „Сказание за меча на Багатур“ на Прабългарска школа „Багатур“. Поредицата от събития ще приключи с музикален концерт – спектакъл „Шипка пее и танцува“. \r\nСлавяна ГАЙДАРОВА", "date": "2018.08.15", "title": "Стара Загора: С тържествена Света литургия и водосвет в храм „Успение на Св. Богородица“ в Шипка бе поставено началото на Богородични празници 2018"}
{"url": "http://www.focus-news.net/news/2018/08/15/2556418/pravitelstvoto-prie-naredba-za-reda-za-izbor-na-osiguryavane-vnasyane-i-razpredelyane-na-zadalzhitelnite-osiguritelni-vnoski-vnoskite-za-fond-garantirani-vzemaniya-na-rabotnitsite-i-sluzhitelite-i-za-obmen-na-informatsiya.html", "text": "Министерският съвет прие Наредба за реда за избор на осигуряване, внасяне и разпределяне на задължителните осигурителни вноски, вноските за фонд „Гарантирани вземания на работниците и служителите“ и за обмен на информация. Това съобщиха от  правителствената информационна служба . \r\nНаредбата урежда реда и начина за избор за промяна на осигуряване по чл. 46, чл. 4в от КСО и § 154, ал. 1 от преходните и заключителните разпоредби към Закона за изменение и допълнение на КСО. Създава се ред за внасяне и разпределяне на увеличената осигурителна вноска за Фонд „Пенсии“ и Фонд „Пенсии за лицата по чл. 69“ на държавното обществено осигуряване в размера на вноската за универсален пенсионен фонд за лицата, направили избор по чл. 46, ал. 1 от КСО, както и увеличената осигурителна вноска за Фонд „Пенсии“ на държавното обществено осигуряване в размера на съответната вноска за професионален пенсионен фонд за лицата, направили избор по чл. 4в, ал. 1 от КСО. \r\nРегламентира се редът за прехвърляне от универсален пенсионен фонд на натрупаните средства по индивидуалните партиди на лицата, направили избор по чл. 46, ал. 1 от КСО, в Държавния фонд за гарантиране устойчивост на държавната пенсионна система (ДФГУДПС). Определя се и редът за прехвърляне на натрупаните средства по индивидуалните партиди на лицата, направили избор по чл. 4в, ал. 1 КСО, във Фонд „Пенсии“ на държавното обществено осигуряване. Предвижда се и ред за прехвърляне на средствата от ДФГУДПС в избран универсален пенсионен фонд, когато осигурено лице е направило промяна на осигуряването си на основание чл. 124а, ал. 1 от КСО. \r\nС наредбата изрично е регламентиран и ред за изчисляване, внасяне и разпределяне на задължителните осигурителни вноски за държавното обществено осигуряване, НЗОК, Учителския пенсионен фонд, фондовете за ДЗПО и вноските за Фонд „Гарантирани вземания на работниците и служителите“, както и лихвите по тях и други приходи в НАП. \r\nОпределят се задълженията на компетентните институции (НАП, НОИ, НЗОК, МФ) и пенсионноосигурителните дружества и сроковете за обмен на информация във връзка с провеждане на осигуряването. \r\nС преходните и заключителните разпоредби на наредбата се създава специален ред за уреждане на всички случаи, възникнали в периода от отмяната на нормативния акт по чл. 179, ал. 3 от ДОПК до влизане в сила на новата наредба.", "date": "2018.08.15", "title": "Правителството прие Наредба за реда за избор на осигуряване, внасяне и разпределяне на задължителните осигурителни вноски, вноските за фонд „Гарантирани вземания на работниците и служителите“ и за обмен на информация"}
{"url": "http://www.focus-news.net/news/2018/08/15/2556417/v-sgradata-na-mvr-shte-se-provede-brifing-vav-vrazka-s-provedeni-aktsii-na-sdvr-i-gd-granichna-politsiya.html", "text": "В сградата на МВР ще се проведе брифинг във връзка с проведени акции на СДВР и ГД „Гранична полиция“. Това съобщиха от пресцентъра на  МВР . Събитието ще се състои от 14.00 часа днес.", "date": "2018.08.15", "title": "В сградата на МВР ще се проведе брифинг във връзка с проведени акции на СДВР и ГД „Гранична полиция“"}
{"url": "http://www.focus-news.net/news/2018/08/15/2556416/pravitelstvoto-vavezhda-po-podrobni-pravila-za-dostavchitsite-na-udostoveritelni-uslugi.html", "text": "Министерският съвет прие Наредба за отговорността и прекратяването на дейността на доставчиците на удостоверителни услуги. Това съобщиха от  правителствената информационна служба . \r\nС новата Наредба се въвеждат детайлни национални правила относно отговорността на доставчиците на удостоверителни услуги за вреди от неизпълнение на задълженията по Регламент (ЕС) № 9104/2014 и Закон за електронния документ и електронните удостоверителни услуги. \r\nОпределя се минимален размер на финансовите средства, които се поддържат от доставчиците на удостоверителни услуги, условия и редът за обезпечаване на засегнати лица в случай на настъпване на вреди, както и хипотезите за прекратяване дейността на доставчика или на отделни удостоверителни услуги.", "date": "2018.08.15", "title": "Правителството въвежда по-подробни правила за доставчиците на удостоверителни услуги"}
{"url": "http://www.focus-news.net/news/2018/08/15/2556419/balgariya-i-ungariya-shte-si-satrudnichat-po-vaprosite-na-yadrenoto-regulirane.html", "text": "Правителството одобри проект на Меморандум за разбирателство за сътрудничество и обмен на информация по въпросите на ядреното регулиране между Агенцията за ядрено регулиране на Република България и Унгарския държавен орган за атомна енергия като основа за водене на преговори. Това съобщиха от  правителствената информационна служба . \r\nПроектът на Споразумение предвижда предоставяне на информация между страните в областта на ядрената безопасност, радиационна защита, управлението на радиоактивни отпадъци, дейности свързани с гаранциите, аварийна готовност и реагиране, включително инциденти в ядрени съоръжения.", "date": "2018.08.15", "title": "България и Унгария ще си сътрудничат по въпросите на ядреното регулиране"}
{"url": "http://www.focus-news.net/news/2018/08/15/2556421/osiguryavat-se-blizo-400-000-lv-za-sportno-sastezatelni-deynosti-na-studentite.html", "text": "Правителството одобри отпускането на  417 387 лв. за спортно-състезателни дейности на студентите за 2018 година. Средствата се осигуряват за учебно-тренировъчната и спортно-състезателните дейности на студентите, както и за материално-техническото обезпечаване на тези дейности. Това съобщиха от  правителствената информационна служба . \r\nВисшите училища са кандидатствали за тях с разработени проекти за подпомагане на физическото възпитание и спорт на студентите в редовна форма на обучение. Целта е да се укрепят нагласите и да се създаде мотивация за системни занимания с физически упражнения и спорт у младите хора.", "date": "2018.08.15", "title": "Осигуряват се близо 400 000 лв. за спортно-състезателни дейности на студентите"}
{"url": "http://www.focus-news.net/news/2018/08/15/2556410/nezavisen-makedoniya-polet-v-pustoto-na-generala.html", "text": "„Когато през май тази година 55-годишният президент на България Румен Радев отпътува на двудневно посещение в Москва, обществеността побърза да разсее впечатлението, че бившият командващ на Военновъздушните сили е проруски човек. Изявленията, че България трябва да балансира между Кремъл и Вашингтон, инициативата да се получи директен газ от Москва, както и съдебният процес в София срещу бившия министър на отбраната Никола Ненчев, където Радев свидетелства, че е по-добре военните самолети да бъдат обслужвани в Русия, отколкото в Полша, засилва подобни претенции на прозападни медии. В края на краищата те открито пишат, че държавата със седем милиона души население се ръководи от човек, чиито убеждения са по-близко до Изтока, отколкото до Запада“ , пише Горан Адамовски в статия за скопското електронно издание  „Независен“ , която  Агенция „Фокус“   привежда в цялост и без редакторска намеса.  „Точно този ореол го следва от началото на политическата му кариера, която изненадващо достигна до звездни висоти през януари 2017 г. Тогава той успя да спечели втория тур на президентските избори с почти шестдесет на сто от гласовете срещу 36% за Цецка Цачева, кандидат на управляващата партия ГЕРБ. Радев бе независим кандидат, подкрепен от Българската социалистическата партия (БСП),корените на която са произлизат от бившите комунисти. Запознати твърдят, че гражданите наказаха поведение на премиера Бойко Борисов, който, опиянен от властта, не се постара да номинира силна фигура за президенсткото кресло, очаквайки лице, което ще следва сляпо неговата политика.. За разлика от него българите поискаха нещо ново и го получиха. Борисов по-късно се извини на поддръжниците си, признавайки, че е подценил противника. \r\n„Радев никога не е показвал особен афинитет към политиката. Мисля, че той влезе в политиката само защото не е съгласен с това, което направи Борисов и неговия екип, особено що се отнася до отношението му към Въоръжените сили. Той почувства, че има подкрепа от военната среда и от обществото, и следователно влезе в президентската надпревара. Нещо подобно е и с мен, аз изобщо нямаше да направя партия, ако не бяха пагубните политики  на Никола Груевски\", подчертава Илия Николовски, пенсиониран македонски генерал, който сега е част от управляващото мнозинство в парламента в Скопие. \r\nТой се среща няколко пъти с Радев, за когото изрича изключително достойни думи, що се отнася за професионалния му опит. \r\n„Той е преминал през всички военни училища на Изток и Запад, получил е образованието си както в Русия, така и в САЩ. Минава за полиглот, владеещ английски, немски и руски език. Когато влезе в политиката, той се оттегли от военния пост. Интересното е, че в България, както и в други страни от НАТО, няма ограничения за влизане на военни лица в политиката, както е при нас, където трябва да минат три години от оттеглянето от военната функция до влизането в политиката. По това се различаваме с нашите източни съседи, но и в нещо друго: там независимо, че президентът и премиерът не са в кохабитация, те са единодушни, когато става въпрос за националните интереси. Винаги казвам, че когато отидете някъде на посещение, не се говори лошо за страната, от която идвате, нито за страната, в която сте отишли“, заключава Николовски.  \r\nРадев има докторска дисертация по военни науки в областта на тактическото обучение на самолети и симулация на въздушния бой. През 2003 г. завършва колеж по авиация в САЩ и получава титлата „Магистър по военни стратегии\". \r\n„По-голямата част от всички тези аспекти за сигурност, операции, протоколи, тактики и стратегии ги е завършил в САЩ, а техните школи обръщат внимание на дипломатическото поведение и анализа, за разлика от Европа, където акцентът е поставен върху оперативността\", поясняват информирани лица.  \r\nЕдна от ключовите  точки в кампанията му за президент бе, че на България не бива да се позволява да става Мекка за мигрантите, настоявайки Русия и САЩ да разрешат конфликта в Сирия. България, макар и в много по-малка степен от Македония, бе засегната от мигрантска вълна. Реторика, напомняща тази, използвана от неговия македонски колега г-н Георги Иванов, с когото се срещаха наскоро в София. Радев бе единственият български държавник сред мнозинството, който прие Иванов след напускането му на срещата с Никола Димитров и Зоран Заев. Тези дни българският баща на нацията е във фокуса на интереса, защото се „нахвърли\" на македонския премиер заради изказване, че Илинденското въстание е българско. Той не прие извинението на Заев във „Фейсбук“ и поиска анекс към договора за добросъседство между Македония и България.  \r\n„Договорът за добросъседство създаде някои предпоставки за започване на нова ера на добри отношения, но враговете на евроатлантическа Македония се опитват да подкопаят тези положителни процеси. В този смисъл пряката намеса на Русия в отношенията между македонската държава и църква от една страна, и българската държава и църква от друга страна, играе ключова роля. Започна с решението на синода на БПЦ да замрази отношенията с МПЦ, повлияно от същия център на властта. Днес сме свидетели, че политици от България, които са повлияни от Изтока, настояват да създават проблем там, където го няма, с една цел: да изпълнят задачата на господарите си да попречат на Македония да влезе в НАТО чрез нарушаване на добросъседските отношения между двете страни. Вместо договорът да се прилага напрактика, има връщане към реториката на миналото, която никога не допринесла с нещо добро - нито за Македония, нито за България. Политиците, които служат на стереотипите от миналото трябва да престанат с опитите да режат клона на общата бъдеще на нас, младите поколения \", апелира Петър Богоески от реформаторското крило на ВМРО-ДПМНЕ. \r\nРумен Радев ще остане на президентския пост поне до януари 2022 г. Дотогава обществеността, най-малкото в Македония, го моли да изгаси двигателите и да „лети\" мирно в президентската резиденция“.  Тереза Герова", "date": "2018.08.15", "title": "„Независен“ (Македония): Полет в пустото на генерала"}
{"url": "http://www.focus-news.net/news/2018/08/15/2556422/namalyavat-se-taksite-za-predostavyane-na-elektronni-saobshtitelni-uslugi.html", "text": "Правителството прие изменение на Тарифата за таксите, които се събират от Комисията за регулиране на съобщенията по Закона за електронните съобщения. С решението се намаляват еднократната и годишната административни такси за предоставяне на електронни съобщителни услуги чрез мрежата с национален обхват 2.6 GHz, отпада и критерият за определяне на таксите според броя на жителите в обслужваната зона в обхвати 3.6 GHz и 26 GHz. Това съобщиха от  правителствената информационна служба . \r\nПриетите промени целят насърчаване на инвестициите в инфраструктурата, стимулиране на конкуренцията и иновациите при осъществяването на електронни съобщения. Това от своя страна ще доведе до ефективно ползване на ресурса и увеличаване в максимална степен ползата за потребителите.", "date": "2018.08.15", "title": "Намаляват се таксите за предоставяне на електронни съобщителни услуги"}
{"url": "http://www.focus-news.net/news/2018/08/15/2556424/pregled-na-mezhdunarodnite-novini-do-13-chasa-agentsiya-fokus.html", "text": "Продължава да се увеличава броят на жертвите на инцидента, при който мост на магистрала А10 в Италия рухна. По последни данни загиналите са 38, предава  AFP . \r\n„Към момента можем да потвърдим 38 загинали, няколко души са в неизвестност“, обяви министърът на външните работи на Италия Матео Салвини. Очаква се по-късно той да пристигне на мястото на инцидента край Генуа. \r\nПо-рано се съобщаваше за най-малко 35 загинали, сред които и десетгодишно дете. \r\nЧаст от гигантския мост „Моранди\", намиращ се в индустриална зона западно от Генуа, се срина малко преди 12:00 часа местно време във вторник (13:00 часа българско време). На фона на опасенията от множество жертви и пострадали, италианският министър на транспорта Данило Тонинели изрази страховете си от превръщането на инцидента в „огромна трагедия“. \r\nПояснено бе, че в последните дни в Генуа са паднали обилни превалявания, които може са повлияли на устойчивостта на моста. „Сцената е наистина апокалиптична, изглежда сякаш бомба е ударила тази важна артерия, която свързва Пиемонт и Ломбардия с източната част на Лигурия\", бе коментарът на репортер на един от водещите ежедневници в страната. \r\nИталианското правителство заяви в сряда, че иска да отмени договора, сключен с компанията, която управлява автомагистралите на страната. Решението на Рим е взето след рухването на мост край Генуа, в резултат на което загинаха най-малко 35 души. Уточнява се, че на компанията ще бъде наложена и солидна глоба.  \r\n„Първото нещо, което трябва да се случи, е ръководителите на Autostrade per l Italia да напуснат. И при наличието на нарушения (на договора), обявявам, че сме започнали процес на евентуално разтрогване, ще бъде наложена глоба от 150 милиона евро (170 милиона долара)\", заяви министърът на транспорта Данило Тонинели в съобщение, публикувано в социалната мреба „Туитър“. \r\n***  Втори състав на Съда за тежки престъпления в Измир отхвърли молбата за промяна на мярката за неотклонение на задържания американски пастор Ендрю Крейг Брънсън, пише вестник  „Джумхуриет” . Адвокатът му Исмаил Джем Халавурт оповести съдебното решение, потвърждаващо запазването на мярката „домашен арест с подписка”. Вчера той е пледирал неговият довереник да бъде освободен от домашния арест и да може да пътува зад граница. \r\nОбвинението срещу Брънсън е за „извършване на престъпление в името на Кюрдската работническа партия (ПКК) и т.нар. Терористична организация на гюленистите/Паралелна държавна структура (ФЕТО/ПДС)”. Прокуратурата иска налагане на наказание затвор със срок до 35 години.  \r\nСъщият Втори състав на Съда за тежки престъпления отхвърли подобно искане за промяна на мярката за неотклонение на 30 юли. Сегашното повторно решение ще бъде обжалвано пред по-висша инстанция – Трети състав на Съда за тежка престъпление пак в Измир. „Обвинителният акт, който се основава само на твърденията на лъжливи свидетели, изначално е мъртво роден. С подобен обвинителен акт и тези „доказателства” не е възможно да бъдат ограничавани правата и свободите на моя довереник”, аргументира се адвокат Исмаил Джем Халавурт, цитиран от „Джумхуриет”. \r\n***  Властите на Израел отвориха повторно контролно-пропускателен пункт „Карем Шалом“ с Ивицата Газа, основната входна точка за прехвърляне на стоки на територията на Палестинската автономия, предава  AFP . \r\nАгенцията припомня, че КПП-то бе затворено да 9 юли след месеци на напрежение по границата. Решението е отговор на относително спокойствие през последните дни.  \r\nЖурналист на AFP съобщава, че десетки камиони, превозващи различни видове стоки, включително гориво, са започнали да преминават на територията на блокирания палестински анклав. Както израелски, така и палестински официални лица потвърдиха, че движението през „Карем Шалом“ е бил възобновено. \r\n***  С решение, обявено в Държавен вестник, на 15 август влизат в сила новите турски мита върху вноса на редица американски стоки като ориз, тютюневи изделия, превозни средства, въглища, алкохол и козметика, съобщава вестник  Hurriyet . \r\nОт публикуваното решение на управляващите в Анкара, в зависимост от продукта увеличението на тарифите за внос от САЩ се увеличава до 120%. Турският вицепрезидент Фуат Октай поясни в съобщение в социалната мрежа „Туитър“, че митата са определени на „принципа на реципрочност в отговор на наложените от САЩ икономически санкции“.  \r\nАнкара обвини Вашингтон във водене на „икономическа война“ като част от заговор за нанасяне на щети на турската държава.  \r\nСАЩ наложиха финансови санкции на двама турски министри и удвои тарифите за стомана и алуминий за внос от Турция заради отказа на Анкара да освободи задържания в страната по подозрение за тероризъм американски пастор Андрю Брънсън.  \r\nРешението за налагане на нови тарифи бе обявено един ден, след като президентът Реджеп Тайип Ердоган заяви, че Турция ще бойкотира американски електронни стоки, макар да не поясни как точно ще наложи този „бойкот“. Той препоръча на турците да купуват местни или корейски телефони, вместо популярния iPhone. \r\n***  Министърът на отбраната на Гърция и лидер на „Независими гърци“ -  младшия партньор в управляващата коалиция, Панос Каменос, е телефонирал на турския си колега Хулуси Акар, за да му благодари за освобождаването на двамата военнослужещи на Атина, съобщава електронното издание на гръцкия вестник  Kathimerini . В рамките на разговора Каменос е поканил Акар да посети Гърция. \r\n„Това е страхотен ден за нашата родина“, подчерта Каменос пред репортери, визирайки датата 15 август, на която православните християни отбелязват празника Успение Богородично. На същия ден през 1940 г. край остров Тинос италиански кораб торпелира гръцки военен плавателен съд. „Надявам се, че освобождаването им ... ще се превърне в нов ден и за гръцко-турските отношения. Можем да живеем заедно в мир, в полза и на двата народа\", допълни Каменос.  \r\nДвама гръцки войници, освободени след месеци, прекарани в турски затвор в Одрин, се върнаха в родината си в ранните часове на деня. Решението за освобождаването им бе неочаквано, подчертават от редакцията. \r\nВоеннослужещите-  лейтенант Ангелос Миретодис и сержант Димитрис Куклацис - бяха посрещнати лично от Каменос, от началника на щаба на Въоръжените сили на Гърция и от почетна гвардия. Те кацнаха на летището в северния пристанищен град Солун в три часа сутринта.  \r\n„Всичко, което искам да кажа, е благодаря\", бяха първите думи на Митредодис пред репортери след завръщането в страната му.  \r\nДвамата войници бяха арестувани на 1 март за незаконно влизане на територията на Турция след пресичането на силно милитаризираната сухопътна граница. В последвалите месеци Гърция апелираше категорично за освобождаването им, като подчертаваше, че навлизането им на турска земя е станало случайно заради лошите метеорологични условия, довели до дезориентацията на военнослужещите, патрулирали в района. \r\n***  „Какъв лицемер. Първо с оръжия, насилие и престъпление разруши границата на Сърбия, а сега иска промяната й. На коя граница? Кога е имало граница между Сърбия и Косово?“ С тези думи първият дипломат на Белград коментира за пореден път предложението на държавния глава на Косово Хашим Тачи за корекция на границата между двете съседни държави, отбелязва електронното издание на сръбския ежедневник  Vecernje Novosti . \r\nИзявлението на Дачич бе по повод публикация на Тачи в социалната мрежа „Туитър“, с която приветства изявлението на германския канцлер Ангела Меркел, съгласно което „промяна на границите на Балканите няма да има“.  \r\nМинистърът на външните работи на западната ни съседка подчерта, че в резултат от едностранното провъзгласяване на Косово 200 хил. сърби са били изгонени от домовете си.  \r\n„И аз съм против промяната на границите чрез сила, но откога разчитаме, че този принцип ще бъде приложен? Първо разрушихте границите на Сърбия, а сега сте се присетили да кажете, че няма да има повече промени“, продължи Дачич. \r\nПодчертавайки, че Косово не е международно призната държава, сръбският външнен министър отбеляза, че „на Тачи не му пречи да призове Ангела Меркел да окаже натиск върху петте страни от Европейския съюз, които не са признали“ най-младата държава на Балканите.  \r\n„Процесът на оттегляне на признаването на Косово ще продължи. Тези страни, които са признала Косово, нямат право да говорят за непроменяемост на границите. Не съм учуден, че Тачи прави това. Изненадам съм единствено, че Джилас, Йеремич, Обрадович, Чедомир Йованович, а и други все още не са дали признаци на благодарност, след като Меркел е против Вучич и моята идея. Призивите за държавен преврат и омразата към Вучич преминават бързо към омраза на сръбските национални интереси\", заключи Дачич в изявление за сръбската държавна информационна агенция, цитирано от изданието. \r\n***", "date": "2018.08.15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/08/15/2556423/nikolay-hadzhiev-odmvr-blagoevgrad-ot-nachaloto-na-godinata-sa-otkriti-i-unishtozheni-okolo-58-tona-surov-kanabis.html", "text": "От началото на годината са открити и унищожени около 58 тона суров канабис. Това каза на брифинг в село Първомай (община Петрич) Николай Хаджиев, директор на ОДМВР - Благоевград, предаде репортер на  Радио „Фокус” - Пирин . „Има образувани 27 съдебни производства, като са задържани 12 лица. Повечето от тях са с парична гаранция. От началото на сезона до момента има по-голямо количество намерен и унищожен канабис в сравнение с предходната година”, каза още Хаджиев. По думите му миналата година са задържани малко над 500 килограма сух канабис. При акциите често вината се поема от възрастни хора, а целта е да се избегне наказателна отговорност. Всяка постъпила информация се проверява от полицията и отработва. Местни жители също подават сигнали. Районът на Петричко е благоприятен за отглеждане на този вид насаждения. Пазарната цена на килограм сух канабис е от порядъка на 3 000 и 5 000 лева, като стойността зависи от качеството и количеството. От 10 килограма суров канабис излизат между 800 грама и 1 килограм сух канабис. Насажденията са разположени предимно в двете планини Беласица и Огражден.  \r\nЛора КАЛЧЕВА", "date": "2018.08.15", "title": "Николай Хаджиев, ОДМВР - Благоевград: От началото на годината са открити и унищожени около 58 тона суров канабис"}
{"url": "http://www.focus-news.net/news/2018/08/15/2556426/osigureni-sa-sredstva-na-obshtinite-za-optimizatsiya-v-sferata-na-obrazovanieto.html", "text": "Общините ще получат средства по Националната програма „Оптимизация на вътрешната структура на персонала в институциите от системата на предучилищното и училищното образование“. Това съобщиха от  правителствената информационна служба . Средствата са предназначени за изплащане на обезщетения за 2018 г. на персонала поради промяна в структурата на състава му, както и при прекратяване на трудовите правоотношения на друго основание. Включени са и обезщетения за служители при преструктурирането на мрежата от институции в системата на предучилищното и училищното образование. \r\nДопълнителните средства в размер на 14 860 981 лв. ще са за сметка на намаление на утвърдените разходи по бюджета на Министерството на образованието и науката за 2018 година.", "date": "2018.08.15", "title": "Oсигурени са средства на общините за оптимизация в сферата на образованието"}
{"url": "http://www.focus-news.net/news/2018/08/15/2556425/burgas-osmiyat-turnir-po-konen-sport-za-kupata-na-burgas-shte-se-provede-na-17-i-18-avgust.html", "text": "Осмият турнир по конен спорт за Купата на Бургас ще се проведе на 17 и 18 август. Това каза на пресконференция Веселина Деведжиева, началник на отдел „Спорт, превенции и младежки дейности“, предаде репортер на  Радио „Фокус“ – Бургас . \r\nНа събитието присъстваха още Теодор Шейтанов, главен секретар на Българската федерация по конен спорт и Христо Георгиева, председател на клуб по конен спорт, който е съорганизатор на състезанието. „Турнирът е по прескачане на препятствие. Това е най-масовата и най-атрактивната дисциплина, а Община Бургас оказва подкрепа за провеждането ѝ през всичките 8 години на състезанието. То се е превърнало като едно от най-очакваните за състезателите по конен спорт от цялата страна. Очакват се по близо 200 старта на ден, а конете, които ще участва, са повече от 120“, каза Теодор Шейтанов. По думите му Бургас е представен от 3 клуба, а общо в състезанието участие ще вземат са 24 клуба. Най-малките участници ще се представят в надпревара с понита и ще бъдат между 6 и 9 години, като участие ще вземе и първият държавен шампион и първият двукратен шампион в страната Елиза Чолакова с понито Олаф. \r\nОфициалното откриване ще бъде в петък (17 август) между 18.30 и 19.00 часа, а специален гост на 18 август ще бъде рок певицата Милена Славова. Награденият фонд от 16 000 лева е осигурен от Община Бургас, а входът е свободен. \r\nВеселина НИКОЛОВА", "date": "2018.08.15", "title": "Бургас: Осмият турнир по конен спорт за Купата на Бургас ще се проведе на 17 и 18 август"}
{"url": "http://www.focus-news.net/news/2018/08/15/2556427/plovdiv-vazstanoven-e-rabotniyat-protses-v-sektor-patna-politsiya.html", "text": "Възстановен е работният процес в сектор „Пътна полиция“ в Пловдив. Това съобщи за  Радио „Фокус“ - Пловдив  говорителят на ОДМВР. Обслужването на граждани бе прекратено към 10.50 часа поради възникнала авария. \r\nЦветана ТОНЧЕВА", "date": "2018.08.15", "title": "Пловдив: Възстановен е работният процес в сектор „Пътна полиция“"}
{"url": "http://www.focus-news.net/news/2018/08/15/2556420/odobreni-sa-taksi-za-kandidatstvane-i-obuchenie-v-tehnicheskiya-universitet-sofiya.html", "text": "Правителството одобри промяна в решението си за таксите за кандидатстване и за обучение в държавните висши училища за учебната 2018/2019 година по професионалните направления „Педагогика“ и „Информатика и компютърни науки“ в Техническия университет-София и по специалност „Хранителни технологии в бита и туризма“ в колежа в Сливен на Техническия университет. Това съобщиха от  правителствената информационна служба . \r\nТаксите са разработени от висшето училище след приемането на  Решение №286 на Министерския съвет. Във връзка с кампанията по приема на студенти от Техническия университет в София предлагат таксите да бъдат допълнени в решението.", "date": "2018.08.15", "title": "Одобрени са такси за кандидатстване и обучение в Техническия университет-София"}
{"url": "http://www.focus-news.net/news/2018/08/15/2556428/dobrich-sdruzhenieto-regionalno-upravlenie-na-otpadatsite-region-dobrich-ne-prie-proekta-za-sformirane-na-komisiya-ot-trite-obshtini-kavarna-balchik-i-shabla.html", "text": "Сдружението „Регионално управление на отпадъците – регион Добрич“ не  е приело проекта за сформиране на комисия от трите общини Каварна, Балчик и Шабла, предаде кореспондент на  Радио „Фокус” – Варна . Според предложения проект председателят на сдружението трябваше да сформира комисия от трите морски общини. При гласуването четирима са гласували „за“, четирима – „въздържал се“ и 1 – „против“. Целта на тази комисия е да осъществява текущ контрол относно качеството на извършваните от оператора на Претоварната станция за отпадъци дейности по сепарация на постъпилите отпадъци, да дава предписания за отстраняване на констатирани несъответствия, като при необходимост да сезира сдружението и съответните контролни органи. След приключване на своята работа, комисията трябва да уведоми Общото събрание на Сдружение „Регионално управление на отпадъците – Добрич“ и да излезе със становище. Решението е в отговор на постъпило писмо на Община Каварна, в което се сигнализира за нарушения при функционирането на Претоварна станция за отпадъци в град Балчик. Общото събрание на сдружението на своето последно заседание е приело предложение за изграждане на втора клетка към обект „Регионално депо за отпадъци Стожер“. Протоколът от проведеното заседание на Общото събрание е публикуван на страницата на Община град Добрич.  \r\nЖулиета НИКОЛОВА", "date": "2018.08.15", "title": "Добрич: Сдружението „Регионално управление на отпадъците – регион Добрич“ не прие проекта за сформиране на комисия от трите общини Каварна, Балчик и Шабла"}
{"url": "http://www.focus-news.net/news/2018/08/15/2556429/saldoto-po-konsolidiranata-fiskalna-programa-kam-kraya-na-parvoto-polugodie-na-2018-g-e-polozhitelno-v-razmer-na-17-mlrd-lv.html", "text": "Министерският съвет одобри информация за касовото изпълнение на държавния бюджет и на основните показатели на консолидираната фискална програма за първото полугодие на 2018 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет.  \r\nПо данни от месечните отчети на първостепенните разпоредители с бюджет салдото по КФП на касова основа към месец юни 2018 г. е положително в размер на 1 713,9 млн. лв. (1,6 % от прогнозния БВП) и се формира от излишък по националния бюджет в размер на 2 014,4 млн. лв. и дефицит по европейските средства в размер на 300,5 млн. лева. Това съобщиха от  правителствената информационна служба . \r\nПостъпилите приходи и помощи по КФП към юни 2018 г. са в размер на 19 210,1 млн. лв. или 50,3 % от годишните разчети. Съпоставени със същия период на предходната година, данъчните и неданъчните приходи нарастват с 1 699,5 млн. лв. (10,1 %), а постъпленията от помощи са близки по размер (увеличение с 27,4 млн. лв. или 4,1 %). \r\nОбщата сума на данъчните постъпления, вкл. приходите от осигурителни вноски, възлиза на 16 021,0 млн. лв., което представлява 51,4 % от планираните за годината приходи. Съпоставено с данните към месец юни 2017 г., данъчните постъпления нарастват номинално с 10,2 % (1 482,7 млн. лева). \r\nПриходите от преки данъци са в размер на 3 113,9 млн. лв. или 54,1 % от предвидените в разчетите за годината, като спрямо същия период на предходната година нарастват с 342,9 млн. лева (12,4 %). \r\nПриходите от косвени данъци са в размер на 7 646,2 млн. лв., което е 50,4 % от разчетите за годината. Съпоставено с данните към юни 2017 г., постъпленията в групата нарастват с 536,0 млн. лв. (7,5 %). Постъпленията от ДДС са в размер на 5 101,5 млн. лв. или 52,2 % от планираните. Размерът на невъзстановения ДДС към 30.06.2018 г. е 61,1 млн. лева. Приходите от акцизи възлизат на 2 408,4 млн. лв. (46,8 % от разчетените за годината). Постъпленията от мита са 118,2 млн. лв. или 62,2 % от разчета за годината. \r\nПостъпленията от други данъци (вкл. имуществени данъци и др. данъци по ЗКПО) са в размер на 676,3 млн. лв. или 61,6 % изпълнение на годишните разчети. \r\nПриходите от социално и здравноосигурителни вноски са 4 584,6 млн. лв., което представлява 50,2 % от разчетените за годината. Съпоставено със същия период на предходната година, приходите от осигурителни вноски нарастват номинално с 13,8 % (555,6 млн. лева). \r\nНеданъчните приходи са в размер на 2 491,2 млн. лв., което представлява 53,0 % изпълнение на годишните разчети. \r\nПриходите от помощи са в размер на 697,9 млн. лева.  \r\nРазходите по КФП (вкл. вноската на Република България в бюджета на ЕС) към юни 2018 г. възлизат на 17 496,1 млн. лв., което е 44,5 % от годишните разчети. За сравнение, разходите за същия период на предходната година са в размер на 15 737,3 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи. \r\nНелихвените разходи са в размер на 16 495,6 млн. лв., което представлява 44,3 % от годишните разчети. Текущите нелихвени разходи към юни 2018 г. са в размер на 15 154,7 млн. лв. (48,7 % от разчета за годината), капиталовите разходи (вкл. нетния прираст на държавния резерв) възлизат на 1 312,1 млн. лв. (21,3 % от разчетите към ЗДБРБ за 2018 г.). Предоставените текущи и капиталови трансфери за чужбина са в размер на 28,8 млн. лв. Лихвените плащания са в размер на 424,2 млн. лв. или 58,7 % от планираните за 2018 година. \r\nЧастта от вноската на Република България в бюджета на ЕС, изплатена към 30.06.2018 г. от централния бюджет, възлиза на 576,3 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година. \r\nРазмерът на фискалния резерв* към 30.06.2018 г. е 10,83 млрд. лв., в т.ч. 9,87 млрд. лв. депозити на фискалния резерв в БНБ и банки и 0,96 млрд. лв. вземания от фондовете на Европейския съюз за сертифицирани разходи, аванси и други. \r\n* Обхватът на показателя фискален резерв е в съответствие с §1, т. 41 от Допълнителните разпоредби на Закона за публичните финанси.", "date": "2018.08.15", "title": "Салдото по консолидираната фискална програма към края на първото полугодие на 2018 г. е положително в размер на 1,7 млрд. лв."}
{"url": "http://www.focus-news.net/news/2018/08/15/2556432/episkon-sioniy-igumen-na-troyanskiya-manastir-mnogo-hora-poseshtavat-manastira-za-da-se-dokosnat-na-praznika-do-velikata-sveta-bogoroditsa-troeruchitsa-izvarshila-bezbroy-chudesa.html", "text": "На празника Успение Богородично Светата ни обител се посещава от толкова много хора, защото всички искат да се докоснат до тази велика Светиня Света Богородица Троеручица, иконата която е извършила в историята безброй чудеса. Това каза в интервю за  Агенция „Фокус“  игуменът на Троянския манастир епискон Сионий. По думите му иконата и до днес извърша чудеса за тези, които с вяра са престъпили към нея, за тези, които трябва да се утвърдят във вярата и да стигнат до благодатен живот. „Празникът е многолюден, радостен и изпълнен с голяма надежда, че Света Майка Богородица ще бди над всички нас, че тя ще излее своята благодат и сила, нейните молитви са чути и тя пази, закриля и укрепява православния род“, обясни игуменът на Троянския манастир. Той уточни, че Светата обител е възстановена през 1600 година и бележи своето обновление с донасянето на тази икона в манастира. Според него нейната древна история още от Първото и Второто българско царство не са запазени много сведения, но се знае, че на сегашното място на манастира е имало древна света обител, в чийто руини през 1600 година са живели монаси. „Пристигането на иконата при тях е дало началото на възстановяването на обителта и обръщането отново в благодатно общение на поробения български народ“, коментира още игуменът. Епископ Сионий обясни, че иконата е прочута с чудесата, които е вършила с изцеляването на много хора. „Прочута е също с това, че помага на жени, които нямат деца, на бездетни семейства и дава благодатни чудеса за утвърждаване във вярата, а и много хора е върнала в благодатния път. Изчезнали или погубени са се върнали в благодатното царство на църквата“, посочи епископ Сионий.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.08.15", "title": "Епискон Сионий, игумен на Троянския манастир: Много хора посещават манастира, за да се докоснат на празника до великата Света Богородица Троеручица, извършила безброй чудеса"}
{"url": "http://www.focus-news.net/news/2018/08/15/2556437/sport-maurides-podgoni-rekord-na-gara-dembele.html", "text": "С двата си гола срещу Славия бразилският централен нападател на ЦСКА Мауридес излезе начело в листата на стрелците в Първа лига през настоящия сезон. Южноамериканецът има вече 4 попадения в първенството, а и също толкова в Лига Европа само за 7 мача с червената фланелка. Той не успя да се разпише единствено в шампионатния мач с Витоша, но тогава прибави асистенция към сметката си. \r\nС това Мауридес се доближи до най-добрия старт на чужденец у нас досега - французина с малийски корени Гара Дембеле за Левски през есента на 2010 година, който започна с 9 гола в първите си 7 мача във всички надпревари. \r\nДо края на знаменития си сезон Дембеле се разписа 37 пъти в 39 срещи за сините - 26 гола в 24 шампионатни двубоя, 3 попадения в 3 дуела за Купата на България и 8 в 12 мача от евротурнирите. \r\nВенцислав ДРАГОМАНОВ", "date": "2018.08.15", "title": "Спорт: Мауридес подгони рекорд на Гара Дембеле"}
{"url": "http://www.focus-news.net/news/2018/08/15/2556431/pazardzhik-tsarkvata-sveta-bogoroditsa-v-selo-patalenitsa-otbelyazva-hramoviya-si-praznik.html", "text": "Църквата „Света Богородица“, разположена в старото село Баткун, което вече е обединено с пазарджишкото село Паталеница, отбелязва днес своят храмов празник. Това каза за  Радио „Фокус“ - Пазарджик  Ангел Налбатски, кмет на населеното място. Той добави, че празничната Литургия се е извършила още рано в сутрешните часове на деня, а след това е раздаден курбан за здраве. Много вярващи се събират в този ден, за да запалят свещ и да се помолят за късмет и здраве в семейството. „Църквата в бившето село Баткун е построена през 1892 г., на мястото на стар параклис. Тя е еднокорабна, висока, невкопана в земята, защото е строена след Освобождението и има балкон в западната си част. Църковният иконостас е дървен, без дърворезби, с два реда икони, рисувани предимно в края на ХІХ век“, каза Налбатски и допълни, че празникът ще продължи и във вечерните часове с много песни, танци и забавления. \r\nРадослава МУРДЖЕВА", "date": "2018.08.15", "title": "Пазарджик: Църквата „Света Богородица“ в село Паталеница отбелязва храмовия си празник"}
{"url": "http://www.focus-news.net/news/2018/08/15/2556436/gd-granichna-politsiya-intenziven-e-trafikat-na-granitsite-s-gartsiya-turtsiya-sarbiya-i-rumaniya.html", "text": "Интензивен е трафикът на границите с Гърция, Турция, Сърбия и Румъния. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.00 часа. На българо-сръбската граница трафикът е интензивен на всички гранични контролно-пропускателни пунктове. На българо-гръцката граница на ГКПП „Кулата“ и ГКПП „Маказа“ трафикът е интензивен. На българо-турската граница на ГКПП „Капитан Андреево“ и ГКПП „Лесово“ трафикът е интензивен на изход. На българо-румънската граница на ГКПП „Дунав мост“ трафикът е интензивен от товарни автомобили на изход. На българо-македонската граница трафикът е нормален на всички гранични контролно-пропускателни пунктове.", "date": "2018.08.15", "title": "ГД „Гранична полиция“: Интензивен е трафикът на границите с Гърция, Турция, Сърбия и Румъния"}
{"url": "http://www.focus-news.net/news/2018/08/15/2556433/mariya-gospodinova-pensionerski-klub-nadezhda-v-s-dyulevo-vsyaka-godina-klubat-postavya-razlichni-aktsenti-v-rabotata-si-tazgodishniyat-e-svarzan-s-istoriyata-na-balgariya.html", "text": "Всяка година Пенсионерският клуб „Надежда“ в село Дюлево поставя различни акценти, тазгодишният е свързан с историята на България, защото миналото не бива да бъде забравяно. Това каза в дневния блок  „Добър ден“  по  Радио „Фокус“  председателят на клуба – Мария Господинова. „Всяка година, когато правим плана за работата на пенсионерския клуб, определяме една тема, по която ще работим. Тази година погледите ни са отправени към историята на България. Макар, че сме възрастни хора, ние ще разкажем на децата и внуците си, които не бива да забравят да обръщат поглед назад към историята на България, защото знаем, че народ, който не знае своето минало, не може да гради свое бъдеще. Нашата цел е да припомним тези велики събития, които винаги ни карат да казваме с гордост, че сме българи. Затова отправяме взор към миналото, не само, за да го познаваме, но и младите да го познават. Най-важното е да оставим едно добро наследство, към което децата да се обръщат назад във времето“, каза тя. Мария Господинова обясни, че във връзка с историческия акцент, който членовете на персионерски клуб „Надежда“ поставят тази година, на 17 септември – Денят на Вяра, Надежда и Любов, когато клубът отбелязва своя празник, ще почетат и паметта на всички воини от Дюлево, загинали по време на Първата световна война.", "date": "2018.08.15", "title": "Мария Господинова, Пенсионерски клуб „Надежда“ в с. Дюлево: Всяка година клубът поставя различни акценти в работата си, тазгодишният е свързан с историята на България"}
{"url": "http://www.focus-news.net/news/2018/08/15/2556434/kontrabandni-tsigari-na-obshta-stoynost-nad-922-000-lv-sa-otkriti-pri-pretarsvane-na-pet-pomeshteniya-v-sofiya.html", "text": "Под надзора и ръководството на Окръжна прокуратура – Бургас е извършено претърсване на пет помещения в град София, район „Кремиковци“, при които са открити контрабандни цигари на обща стойност над 922 000 лв. Откритите цигари са укрити в дървен материал, точно като тези намерени в пристанище \"Бургас\" преди няколко дни. Това съобщиха от пресцентъра на  Окръжна прокуратура - Бургас . В тях са открити 122 999 кутии контрабандни цигари. Общата стойност на откритото е над 922 000 лв. Цигарите са марка „Режина“ и са били укрити в складиран дървен материал. Действията по делегация са извършени от служители на СДВР и Главна дирекция „Гранична полиция“.  \r\nКонтрабандни цигари укрити в нарочно направени кухини в дървен материал бяха открити по време на митническа проверка на контейнер, който е бил пренесен от кораб и доставен на Пристанище \"Бургас\" на 1 август 2018 г. Откритите тогава акцизни стоки бяха 111 312 кутии на обща стойност 834 840 лв. Случаят бе оповестен пред медиите от Административния  ръководител на Окръжна прокуратура – Бургас – прокурор Георги Чинев и г-н Юлиян Мирков – Заместник-директор на Агенция „Митници“. \r\nРаботата по случая продължава под надзора и ръководството на Окръжна прокуратура – Бургас.", "date": "2018.08.15", "title": "Контрабандни цигари на обща стойност над 922 000 лв. са открити при претърсване на пет помещения в София"}
{"url": "http://www.focus-news.net/news/2018/08/15/2556430/dots-petya-bankova-etnolog-v-obraza-na-deva-mariya-mogat-da-badat-otkriti-po-drevni-predstavi-svarzani-s-obshtochoveshkiya-kult-kam-velikata-boginya-mayka.html", "text": "В образа на Дева Мария могат да бъдат открити по-древни представи, свързани с общочовешкия култ към Великата богиня майка. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за  Агенция „Фокус“  за народните вярвания на Голяма Богородица.  По думите й Великата богиня майка се приема за носителка на женското начало. „Интересен факт представляват традиционните вярвания за силата на богородичната благословия, която може да дари жената с най-скъпия дар – дете. По архивни източници, които могат да бъдат издирени в архива на Института за етнология и фолклористика с Етнографски музей при Българска академия на науките, може да се намери информация за това, че на времето бездетните жени оставяли специални дарове пред иконата на Богородица“, коментира доц. Банкова. По думите й много интересно е и изследването на доц. Вихра Баева със заглавие „Нишката на живота. Между коланчето за рожба и Богородичния пояс“. Доц. Банкова коментира, че Дева Мария е приемана като закрилница на дома и семейството, на бременността, раждането и отглеждането на децата. „Това е отразено в голяма степен в родилната обредност. Така например, според предписанията на традиционната култура, за да роди по-бързо и по-лесно, родилката се доверявала на опитната акушерка, бабата, която помагала при раждането с различни билки и мехлеми, с които лекувала родилката. На родилката давали да пие вода, в която всички домашни натопявали ръцете си, вода, в която са погасени живи въгленчета или е натопена билката Богородична ръчица. Веднага щом се появяло детето на бял свят се месела т.нар. Богородична погача, която се раздавала на близки и съседи като благодарност за помощта на Богородица при раждането“, поясни етнологът. Тя обясни, че някъде наричат тази погача „бърза“, защото се вярвало, че тя трябва да бъде омесена бързо, за да нагостят Светицата и да я освободят, за да помага на други родилки. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.15", "title": "Доц. Петя Банкова, етнолог: В образа на Дева Мария могат да бъдат открити по-древни представи, свързани с общочовешкия култ към Великата богиня майка"}
{"url": "http://www.focus-news.net/news/2018/08/15/2556438/varna-intenziven-e-trafikat-kam-kurortnite-kompleksi-kray-grada-kakto-i-po-patya-varna-burgas.html", "text": "Интензивен е трафикът към курортните комплекси край Варна, както и по пътя Варна – Бургас, предаде репортер на  Радио „Фокус“ – Варна . От полицията призовават шофьорите да се движат с повишено внимание и съобразена скорост. Във Варна движението също е интензивно,  на много от кръстовищата се образуват задръствания. Затруднено е преминаването по част от булевардите „Сливница“, „Вл. Варненчик“ и „Цар Освободител“ заради изграждането на новия бул. „Васил Левски“. По старата част на трасето трафикът се осъществява двупосочно в едната лента заради ремонтни дейности. Натоварено е движението по крайезерния път, както и по околовръстното шосе. Двата паркинга на Морска гара – Варна остават затворени заради предстоящи концерти. Работи се още по бул. „Народни будители“ в кв. „Аспарухово“, като движението в посока Варна е затруднено.  Подобна е ситуацията и в посока квартал „Виница“, където също се извършват ремонтни дейности. Водачите трябва да бъдат търпеливи и да предвидят повече време за придвижване. \r\nМарияна ВАЛЕНТИНОВА", "date": "2018.08.15", "title": "Варна: Интензивен е трафикът към курортните комплекси край града, както и по пътя Варна – Бургас"}
{"url": "http://www.focus-news.net/news/2018/08/15/2556439/6-000-kutii-tsigari-i-nad-1700-butilki-alkohol-sa-zadarzhani-pri-opit-za-nelegalen-iznos-prez-gkpp-dunav-most-2.html", "text": "Мобилен екип на Митница „Лом“ предотврати нелегален износ на 6 000 кутии цигари и 1 751 бутилки с етилов алкохол. Това съобщиха от пресцентъра на  Агенция „Митници“ . Голямото количество акцизни стоки е открито в товарен автомобил, превозващ групажен товар от България за страна от Европейския съюз. \r\nКамионът е спрян за проверка на 13 август 2018 г. около 22.00 часа. По документи товарната композиция превозвала текстилни изделия и метални цилиндри. При извършената щателна митнически проверка в три от палетите, под пакети с кроасани и ядки, инспекторите откриват 12 кашона с цигари и стекове с  бутилки водка и уиски. Всички укрити акцизни стоки са с валиден български бандерол. \r\nЗа превозваната акцизна стока не са представени необходимите, съгласно ЗАДС, опростени придружителни документи. Количествата са задържани в склад на Митницата Лом. Образувано е административнонаказателно производство.", "date": "2018.08.15", "title": "6 000 кутии цигари и над 1700 бутилки алкохол са задържани при опит за нелегален износ през ГКПП „Дунав мост 2“"}
{"url": "http://www.focus-news.net/news/2018/08/15/2556443/ruse-dvama-mazhe-sa-zadarzhani-pri-aktsiya-sreshtu-razprostranenieto-na-narkotitsi.html", "text": "Двама мъже са задържани при акция срещу разпространението на наркотици. Това съобщиха от пресцентъра на  МВР . Иззети са наркотици, пистолет и боеприпаси. На 13 август около 22.30 часа на кръстовището между улиците „Рила“ и „Драган Цанков“, екип от Първо РУ спрял за проверка лек автомобил „Мерцедес“, зад волана на който бил 26-годишен русенец, в колата пътувал и негов съгражданин на 24 години. При последвалите полицейски и процесуално-следствени действия в 24-годишния са открити електронна везна, полиетиленов плик с няколко кристалообразни бучки, сгъваем нож и пистолет, а в автомобила - бучка, увита в станиол, боеприпаси и полиетиленов плик с оранжеви хапчета. Близо до колата, на пътното платно, бил намерен и полиетиленов плик със свитъци от станиол с неправилна форма. Двамата мъже са задържани, а разследването по случая продължава в рамките на образуваното досъдебно производство. Предстои изясняване на количествата и вида на намерените вещества.", "date": "2018.08.15", "title": "Русе: Двама мъже са задържани при акция срещу разпространението на наркотици"}
{"url": "http://www.focus-news.net/news/2018/08/15/2556441/mariya-zaharova-sasht-ne-se-spraviha-s-rolyata-na-supermen-v-razreshavaneto-na-mezhdunarodnite-konflikt.html", "text": "Подчертавайки своята изключителност, САЩ не успяха да се справят с ролята на супермен в разрешаването на международните конфликти. Това заяви говорителят на Министерството на външните работи на Руската федерация Мария Захарова в реч, изнесена на младежкия образователен форум „БалтАртек\" в Светлогорск, предава  TACC . \r\nСъгласно думите й, страните биха могли да подкрепят концепцията за изключителността на САЩ, ако Вашингтон  „реално можеше да допринесе за стабилността в този свят, като засили сигурността, помири държавите, предотвратява и потушава новите конфликти. Кой би бил против? Това е огромна политическа, финансова, морална отговорност. Да бъдеш този супермен, който идва на помощ, оказва я и си отива. Но по някаква причина САЩ не се справиха с тази роля“, коментира руският дипломат.  \r\nЗахарова подчерта: „Тъкмо обратното, конфликтите станаха още повече, още по-мащабни. Макар мнозина да разчитаха на САЩ“.  Тереза Герова", "date": "2018.08.15", "title": "Мария Захарова: САЩ не се справиха с ролята на супермен в разрешаването на международните конфликт"}
{"url": "http://www.focus-news.net/news/2018/08/15/2556440/pazardzhik-42-godishen-mazh-e-zadarzhan-za-proyava-na-agresiya-kam-zhandarmerist-v-kvartal-iztok.html", "text": "42-годишен мъж е задържан за проява на агресия към жандармерист в квартал „Изток“. Това съобщиха от пресцентъра на  МВР . Мъжът е жител на квартал „Изток“ и е ударил жандармериста снощи около 22.30 часа. Екип на местния полицейски участък извършвал съвместно патрулиране с колегите си от ЗЖУ - Пловдив. Полицаите имали задача да следят за спазване на обществения ред и спокойствието на гражданите. Преминавайки покрай къща на улица „Марица“, те установили, че на двора се вихри тържество. Празникът бил съпътстван от силна музика, идваща от мощна озвучителна уредба. Когато униформените разпоредели на празнуващите да спрат музиката, защото пречат на останалите жители на квартала, 42-годишен мъж започнал да обижда, псува и да се заканва на полицаите. Демонстративно отказал да представи и личната си карта за установяване на самоличността. Патрулът предприел задържане, при което мъжът оказал яростна съпротива и ударил с юмрук в лицето служител на жандармерията. Секунди по-късно той бил с белезници на ръцете и отведен в ареста на РУ - Пазарджик. Служителят е прегледан от лекар в областната болница, констатирани са повърхностни наранявания по лицето му. По случая е образувано полицейско производство.", "date": "2018.08.15", "title": "Пазарджик: 42-годишен мъж е задържан за проява на агресия към жандармерист в квартал „Изток“"}
{"url": "http://www.focus-news.net/news/2018/08/15/2556442/kyustendil-55-godishen-mazh-e-zadarzhan-za-ubiystvoto-na-bezdomno-kuche-v-dupnitsa.html", "text": "55-годишен мъж е задържан за убийството на бездомно куче в Дупница. Това съобщиха от пресцентъра на  МВР . Вчера служители на РУ - Дупница са установили стрелецът, който уби бездомното куче в Дупница в края на миналата седмица. 55-годишният мъж е застрелял кучето с въздушна пушка от жилището си в града. При извършените издирвателни и процесуално следствени действия служителите са открили в собствеността му - 3 въздушни пушки и арбалет, нерегистрирани по законовия ред, които са иззети. Извършителят е задържан с полицейска заповед за 24 часа в ареста на РУ – Дупница. Срещу него е започнато досъдебно производство, уведомен е дежурен прокурор.", "date": "2018.08.15", "title": "Кюстендил: 55-годишен мъж е задържан за убийството на бездомно куче в Дупница"}
{"url": "http://www.focus-news.net/news/2018/08/15/2556444/plovdiv-nad-16-000-dushi-ot-grada-praznuvat-imen-den-na-uspenie-bogorodichno.html", "text": "Над 16 000 души от град Пловдив празнуват имен ден на Успение Богородично. Това съобщиха за  Радио „Фокус“ - Пловдив  от отдел „Гражданска регистрация и административно обслужване” (ГРАО). Над 10 000 са жените с име Мария, които днес празнуват своя имен ден. Значително по-малко са представителите на нежния пол, носещи имената Мариана, Марияна, Мариела и Мариета. Сред мъжете най-много са празнуващите, които носят имената Марин, Мариан и Мариян. Близо 300 са мъжете с име Марио, които днес също празнуват своя имен ден. \r\nДнес Православната църква чества Успението на Пресветата Божия Майка – Голяма Богородица. Според Светото писание, това е денят, в който Божията Майка напуска земния живот и отива при сина си. \r\nТони МИХАЙЛОВ", "date": "2018.08.15", "title": "Пловдив: Над 16 000 души от града празнуват имен ден на Успение Богородично"}
{"url": "http://www.focus-news.net/news/2018/08/15/2556445/blagoevgrad-nad-77-kg-tyutyun-bez-banderol-sa-izzeti-pri-proverka-na-chasten-imot-v-selo-valkosel.html", "text": "Над 77 кг тютюн без бандерол са иззети при проверка на частен имот в село Вълкосел. Това съобщиха от  ОДМВР - Благоевград . На 14 август 2018 г. от полицейски служители на РУ - Гоце Делчев, е извършена проверка на пристройка, прилежаща към къща в село Вълкосел, община Сатовча, обитавани от 54-годишен мъж от село Вълкосел, при която е намерена самоделно направена машина за нарязване на тютюн, а в помещение приспособено за гараж е намерен и иззет около 77,900 килограма ситно нарязан тютюн. За случая е уведомена РП - Гоце Делчев. Образувано е досъдебно производство. Работата продължава.", "date": "2018.08.15", "title": "Благоевград: Над 77 кг тютюн без бандерол са иззети при проверка на частен имот в село Вълкосел"}
{"url": "http://www.focus-news.net/news/2018/08/15/2556449/veliko-tarnovo-mbal-d-r-stefan-cherkezov-otbelyazva-patronen-praznik.html", "text": "Областната болница във Велико Търново почете паметта на своя патрон д-р Стефан Черкезов, предаде репортер на  Радио „Фокус“ – Велико Търново . Днес се навършват 55 години от героичния подвиг на медика, спасил 47 души от горящ автобус с цената на живота си. „Връщайки се от служебна командировка, участъковият лекар в село Стрелец пътува в автобус, който катастрофира и избухва в пламъци. Сам изважда 47 пътници, като спасява живота им и получава тежки изгаряния, от които на следващия ден умира“, припомня д-р Галина Гарева, медицински директор на лечебното заведение. \r\nД-р Христо Димитров, председател на регионалното сдружение на общопрактикуващите лекари  посочи, че д-р Черкезов е извършил не само професионален, а един човешки подвиг на милосърдие и грижа за близките. „В този ден искам да помоля всеки от нас да си зададе въпроса, готови ли сме на такъв чисто човешки подвиг, ако не дай Боже, се наложи. Нека всеки от нас прави нещата, които прави по най добрия начин, да си помагаме всички и да ставаме по-добри“, каза в словото си д-р Димитров. \r\nПред паметника на медика в двора на великотърновската болница, лекари и медицински сестри положиха венци и цветя. С едноминутно мълчание и вой на сирени на линейки беше почетена паметта на всички медици, загинали при изпълнение на служебния си дълг. \r\nВсяка година на тази дата честваме Деня на спасението. Той е обявен за национален празник през 2005 г. по инициатива на д-р Тотко Найденов, известен журналист и публицист. Почита се паметта на всички загинали при изпълнение на служебния си дълг медици и на пострадалите при всички професии. \r\nМария НЕДЕВА", "date": "2018.08.15", "title": "Велико Търново: МБАЛ „Д-р Стефан Черкезов“ отбелязва патронен празник"}
{"url": "http://www.focus-news.net/news/2018/08/15/2556435/beta-sarbiya-kmetove-na-deset-srabski-obshtini-v-kosovo-izpratiha-otvoreno-pismo-do-aleksandar-vuchich.html", "text": "Кметове на десет общини в Косово с преобладаващо сръбско мнозинство изпратиха отворено писмо в подкрепа на президента на Сърбия Александър Вучич, с което го призовават да не се отказва от борбата за справедлив компромис и устойчиво решение, които ще донесат по-добро бъдеще не само на сърбите в Косово, но и цялата сръбска нация, предава информационната агенция  Beta . \r\nВ текста се подчертава, че „здравият разум трябва да надделее над емоции\" и че политиката на Вучич е единствената надежда за запазване на вековните огнища на сръбската нация.  \r\n„Уважаеми президент, въпреки че сте повече от наясно, Ви напомняме, че ако сега се откажете от борбата, която за нас, в Косово и Метохия, означава живот, това ще бъде най-голямото историческо поражение в най-новата история на Сърбия, а също и най-голямата победа на нашите врагове“, категорични са авторите на писмото.  \r\nКметовете заявиха, че ще подкрепят всяко решение, независимо дали то включва „демаркация, корекция или нещо друго\". \r\n„С това писмо бихме искали да Ви кажем, че ние сме наясно с тежестта, която носите, и че често от най-невъзможните ситуации извличате максималното, затова Ви уверяваме, че ще подкрепим всяко решение, което може да бъде постигнато, което би означавало повече права за гражданите на Сърбия, по-безопасна среда за гражданите и запазване на нашите светини, и възможност за по-добро икономическо състояние. Независимо дали то включва демаркация, корекция или нещо друго\", уверяват кметовете.   Тереза Герова", "date": "2018.08.15", "title": "Beta (Сърбия): Кметове на десет сръбски общини в Косово изпратиха отворено писмо до Александър Вучич"}
{"url": "http://www.focus-news.net/news/2018/08/15/2556448/radio-mof-makedoniya-bosnenski-veteran-otvori-restorant-za-bezplatna-kuhnya-za-migranti.html", "text": "Босненски ветеран отвори ресторант, в който предлага на мигрантите безплатна храна, предава македонското  Радио МОФ . \r\nВ Босна и Херцеговина, новата транзитна страна към Европейския съюз, бежанци и мигранти получават благотворителна помощ и подкрепа от местното население, което още помни собствените си проблеми от не толкова далечното минало, съобщава македонското  Радио МОФ  в материал, в който разказва за босненски ветеран, открил ресторант за безплатна храна на търсещите убежище.  \r\nПреди четири месеца около 70 мигранти са пристигнали в Бихач, град, разположен близо до границата с Хърватия, и са опънали палатки в центъра на града. Кметът Шурет Фазлич им е предложил да се премести в бетонна сграда в покрайнините на града. \r\n„По време на войната Бихач беше обсаден за 1200 дни. Изпитваме голяма емпатия към тези хора“, разказва местният кмет. \r\nВ момента около 1000 души живеят в незавършената сграда. Малцина от тях обаче искат да останат в Босна и Херцеговина – главно заради липсата на възможности. Често връщани назад от хърватските граничари, тези хора са добре дошли за голяма част от местните жители.  \r\nАсим Латич, собственик на ресторант във Велика Кладуса, друг граничен град, разказва: „През февруари видях човек, който стоеше на улицата в снега. Попитах го дали е гладен и каза, че няма пари. Казах, че няма значение и го нахраних. Момчето каза на приятелите си  и на следващия ден пак дойдоха. Пристигнаха още хора и трябваше да затворя ресторанта. Оттогава сме раздали 68 000 порции\".  \r\n63-годишният Латич получава средства от Международната организация по миграция (МОМ), но през първите два месеца той и трима негови приятели финансират инициативата. „Ние сме ветерани от войната. Знаем какво означава да нямаме нищо, знаем какво означава да бъдем гладни\", призна Латич по време на интервюто с медията, дадена в задната част на заведението му, където междувременно десетки мигранти са се хранили.   Тереза Герова", "date": "2018.08.15", "title": "Радио МОФ (Македония): Босненски ветеран отвори ресторант за безплатна кухня за мигранти"}
{"url": "http://www.focus-news.net/news/2018/08/15/2556450/premierat-boyko-borisov-razporedi-na-ministrite-nankov-i-moskovski-da-predlozhat-plan-za-ednovremenno-remontirane-na-mostovete-po-patnata-i-zhp-infrastruktura.html", "text": "Министър-председателят Бойко Борисов разпореди на министрите Николай Нанков и Ивайло Московски да предложат решение, което да дава възможност ремонтите на мостовете по пътната и транспортна инфраструктура да се реализират едновременно. Това става ясно от стенограмата на днешното правителствено заседание, съобщиха от  правителствената информационна служба .  \r\n„Знаете, откакто са построени в България мостовете не бяха ремонтирани по магистралите, имаме по над 120 метра високи мостове и в момента продължаваме да ги укрепваме и да им правим основни ремонти, по „Тракия“ и по „Витиня“ те са по план. Искам решение и не един по един да ги правим, а едновременно да влезем и да ги правим всички мостове“, отбелязва премиерът на днешното правителствено заседание.", "date": "2018.08.15", "title": "Премиерът Бойко Борисов разпореди на министрите Нанков и Московски да предложат план за едновременно ремонтиране на мостовете по пътната и жп инфраструктура"}
{"url": "http://www.focus-news.net/news/2018/08/15/2556447/kravata-penka-e-v-otlichno-zdravoslovno-sastoyanie-dva-mesetsa-sled-reshenieto-da-ne-bade-evtanazirana.html", "text": "Кравата Пенка е в отлично здравословно състояние, два месеца след решението да не бъде евтаназирана. Това каза за  Агенция Фокус  собственикът на животното Иван Харалампиев. По думите му кравата е у дома - в с. Мазарачево, и е в много добро състояние. Храни се и излиза редовно на паша. „Животното се радва на свободата“, посочи той.  Собственикът на кравата Пенка сподели, че все още има медиен и публичен интерес към нея. „Непрекъснато ми се обаждат нашите радиа и телевизии,  от Германия също ме търсиха и се интересуваха за състоянието на кравата“, коментира той.   \r\nХаралампиев благодари на всички медии, че са обърнали внимание и са били ангажирани със случая и така са помогнали за спасяването на кравата.  \r\nДаяна ДЮЛГЕРОВА", "date": "2018.08.15", "title": "Кравата Пенка е в отлично здравословно състояние, два месеца след решението да не бъде евтаназирана"}
{"url": "http://www.focus-news.net/news/2018/08/15/2556453/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. Летните месеци са едно доста динамично време, особено за хората, занимаващите се с опазването и съхранението на горите. Причините са няколко, но двете водещи са повишената опасност от пожари и незаконната сеч с цел снабдяване с дърва за огрев за предстоящата зима. Това от своя страна ни подтикна да потърсим директора на Държавно горско стопанство „Симитли“ инж. Иван Герин, за да разберем какво се случва с горите в Симитли към момента и има ли някакви сериозни проблеми. Освен това нека не забравяме, че през лятото горските масиви са чудесно място за отдих и почивка, но има някои основни правила за сигурност, които трябва да спазваме. По тези и други теми ще говорим с инж. Герин. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.08.15", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/08/15/2556451/blagoevgrad-kmetat-na-bansko-georgi-ikonomov-i-narodniyat-predstavitel-aleksandar-matsurev-otkriha-novoizgradenata-ulitsa-gotse-delchev-v-grada.html", "text": "Кметът на Банско Георги Икономов и народният представител Александър Мацурев откриха новоизградената улица „Гоце Делчев“ в града, предаде репортер на  Радио „Фокус“ – Пирин . Тя бе изградена на три етапа, като първата копка бе положена през 2015 година и от тогава се работеше активно по улицата, която е чакана за всички, които живеят на нея. \r\n„Хората чакаха нейното изграждане повече от 30 години – едно кално и прашно пространство, обрасло с бурени. Срещнахме се с жителите на улицата през март 2013 година и изслушахме тяхното виждане за това как искат да изглежда тя. Проектирахме я съгласно тяхното желание. И така, от 2015 година, се заехме с изграждането й – в типичния за града ни архитектурен стил, с вадите, с каменните плочи, с мостчетата, с обособени места за игра и почивка“, каза кметът Георги Икономов. \r\nСредствата, използвани за трите етапа на строителството, са в размер на 3 600 000 лева. Кметът на Банско пожела на всички да ползват улицата със здраве и да я пазят.", "date": "2018.08.15", "title": "Благоевград: Кметът на Банско Георги Икономов и народният представител Александър Мацурев откриха новоизградената улица „Гоце Делчев“ в града"}
{"url": "http://www.focus-news.net/news/2018/08/15/2556452/sofiyski-gradski-sad-shte-provede-zasedanie-po-deloto-sreshtu-bivshiya-predsedatel-na-us-na-api-lazar-lazarov-na-16-avgust.html", "text": "15-и състав на Софийски градски съд ще проведе заседание по делото срещу бившия председател на УС на АПИ Лазар Лазаров. Това съобщиха от пресцентъра на  Софийски градски съд . Заседанието ще започне в 10.00 часа на 16 август. Разпоредителното заседание по делото срещу Лазар Лазаров, бивш председател на управителния съвет (УС) на Агенция \"Пътна инфраструктура\" (АПИ), е по дело за умишлена безстопанственост в особено големи размери и представляваща особено тежък случай.", "date": "2018.08.15", "title": "Софийски градски съд ще проведе заседание по делото срещу бившия председател на УС на АПИ Лазар Лазаров на 16 август"}
{"url": "http://www.focus-news.net/news/2018/08/15/2556454/predsedatelyat-na-pg-na-gerb-tsvetan-tsvetanov-dade-start-na-stroitelno-remontnite-deynosti-po-izgrazhdaneto-na-tsentar-za-kultura-i-obrazovanie-v-selo-tsarevets.html", "text": "Председателят на ПГ на ГЕРБ и зам.-председател на партията Цветан Цветанов и кметът на Свищов Генчо Генчев дадоха старт на строително-ремонтните дейности по изграждането на Център за култура и образование в бившето ОУ „Д-р Асен Златаров“ в село Царевец. Заедно с тях в свищовското село бяха и председателят на Общински съвет-Свищов д-р Кристиян Кирилов и кметът на населеното място Марин Любенов. Това съобщиха от пресцентъра на  ПП ГЕРБ . \r\nСъс съдействието на Цветанов и колегата му от ПГ на ГЕРБ Станислава Стоянова, статутът на закритото през 2000 г. училище бе успешно променен. Това позволи на Община Свищов да кандидатства с проект за развитие на културния туризъм по Програмата за трансгранично сътрудничество. Спечеленото финансиране в размер на 914826.93 лв. ще позволи да се извърши ремонт, преустройство и промяна на сградното предназначение на имота, който в момента пустее и се руши. Това включва външна облицовка и топлоизолация, смяната на дограми и врати, вътрешно боядисване на всички помещения, подмяна на фаянс и санитария, нови подови настилки и др. През 2019 г. новият Център за култура и образование ще започне пълноценното си функциониране. \r\nПо време на събитието Цветан Цветанов съобщи, че след разговори с Министерството на финансите и Министерство на културата  е поет ангажимент и за субсидирането на 15 щатни бройки, които да осигурят продължаване работата на Центъра и устойчивост на проекта след изтичането му и ще осигури работа на 15 специалисти, които с труда си ще са полезни на обществото. „Свищов има късмет с толкова инициативен кмет и за нас е отговорност и радост да му помагаме, за да стигат средства до всяко населено място в общината”, каза още Цветан Цветанов. Той подчерта, че фирмата изпълнител на проекта е местна, което допълнително стимулира бизнеса в общината.  \r\nПо думите на кмета на Свищов Генчо Генчев това ще оживи района и ще даде възможност за развитие на интернационалното културно наследство. Генчев благодари за подкрепата, която неизменно среща в лицето на Цветан Цветанов и депутатите от ГЕРБ, а също и от държавата, благодарение на които селата в общината са се преобразили.", "date": "2018.08.15", "title": "Председателят на ПГ на ГЕРБ Цветан Цветанов даде старт на строително-ремонтните дейности по изграждането на Център за култура и образование в село Царевец"}
{"url": "http://www.focus-news.net/news/2018/08/15/2556460/ministar-nikolay-nankov-zapochva-speshen-remont-na-oshte-17-mostovi-saorazheniya-po-avtomagistralite-koito-sa-v-nedobro-sastoyanie.html", "text": "Започва спешен ремонт на още 17 мостови съоръжения по автомагистралите, които са в недобро състояние. Това заяви пред журналисти министърът на регионалното развитие и благоустройството Николай Нанков, който присъства на откриването на рехабилитираните близо 30 км от пътя Старо Оряхово – Долни Чифлик – Гроздьово – Провадия, с финансиране по Оперативна програма „Региони в растеж“, предаде репортер на  Радио \"Фокус\" - Варна . Министър Нанков заяви, че по мостовите съоръжения всяка година се прави планова поддръжка и те се поддържат в добро експлоатационно състояние, въпреки че някои от тях не са ремонтирани повече от 30 години.  \r\n\"През миналата година са осъществени 7 планови ремонта на мостови съоръжения, тази година се правят 5, но остават 17 в недобро състояние, които ще отремонтираме спешно\", допълни министър Нанков. Той отбеляза, че проектите за всички мостови съоръжения, които се нуждаят от належащ ремонт, са готови. \"В понеделник предстои да бъде представен и финансовият план и разчет за тези 17 мостови съоръжения, които са в тежко състояние. По проекти са нужни около 130 млн. лева. Ще започнем максимално бързо планово и тяхното отремонтиране\", заяви министър Нанков. По думите му за ремонт на мостови съоръжения през тази и миналата година са инвестирани над 110 млн. лева. \"Не говорим за палиативни или кризисни мерки. В България мостовите съоръжения са се поддържали и сега се поддържат още по-добре\", подчерта министър Николай Нанков. \r\nДиана СТОЕВА", "date": "2018.08.15", "title": "Министър Николай Нанков: Започва спешен ремонт на още 17 мостови съоръжения по автомагистралите, които са в недобро състояние"}
{"url": "http://www.focus-news.net/news/2018/08/15/2556457/st-komisar-ivaylo-ivanov-sdvr-tsigari-na-stoynost-nad-900-hil-leva-sa-otkriti-v-skladove-v-sofiya.html", "text": "В София бяха установени складови помещения, наети от фирмата. В 20 дървени палета, много добре укрити, бяха открити 122 999 кутии, около 246 мастербокса. Количеството е доста голямо, а стойността е над 900 хил. лева. Това каза на брифинг в МВР директорът на СДВР старши комисар Ивайло Иванов, предаде репортер на  Агенция „Фокус“ . „В Бургас беше извършена проверка и беше задържано голямо количество цигари“, обясни той. „Бяха извършени действия по установяване на фирмата получател на цигарите, която е със седалище София“, посочи Ивайло Иванов и допълни, че складовете, в които са намерени цигарите са на фирмата получател. „Установени са ползвателите на помещенията, имат си редовни договори“, обяви ст. комисар Иванов. „Дъските са издълбани на фреза, в тях са укрити кутии цигари, без акцизен български бандерол. Марката им е „Реджина“. Дъските са били покрити с идентичен фурнир, който да заличи интервенцията“, поясни Ивайло Иванов. „И към момента се извършват доста голям брой процесуално-следствени и оперативно-издирвателни мероприятия. На всички е ясно, че това е съществуващ канал за контрабандни цигари. Надяваме се, че с успешните ни действия сме го прекратили“, каза още той. \r\nБиляна ИВАНОВА", "date": "2018.08.15", "title": "Ст. комисар Ивайло Иванов, СДВР: Цигари на стойност над 900 хил. лева са открити в складове в София"}
{"url": "http://www.focus-news.net/news/2018/08/15/2556459/pazardzhik-gradskiyat-plazh-na-peshtera-veche-raboti.html", "text": "Плажът в Пещера вече работи, след като през октомври миналата година беше одобрен концесионер на общинския плувен комплекс. Това съобщи за  Радио „Фокус“ – Пазарджик  Стоян Йовчев от Община Пещера. Той обясни, че до процедурата се е стигнало, след като предишният концесионер се е отказал, което остави плажа затворен за няколко години. „Вече са ремонтирани двата басейна, площите около тях и сградният фонд, предстои да бъде отворен детски център. Всичко това е в изпълнение на концесионните условия, според които за период от 3 години концесионерът трябва да инвестира в обекта 250 000 лева, да разкрие 9 работни места. Да функционират плувен басейн за възрастни, детски плувен басейн, плаж, детски център и обществено хранене. Много преди да е изтекъл този срок в обновяването на мястото са вложени над 300 000 лева“, уточни Йовчев. Той допълни, че концесионерът Стоян Аргиров и кметът на Община Пещера Николай Зайчев са прерязали лентата на обновения комплекс. Освен определения размер на инвестицията, цената на концесията, с гратисен период от 5 години, е 186 000 лева без ДДС, тя се заплаща чрез годишни вноски, всяка под формата на годишно концесионно възнаграждение, платимо по сметка на Община Пещера. Срокът на концесията е 35 години. \r\nВаня НИКОЛОВА", "date": "2018.08.15", "title": "Пазарджик: Градският плаж на Пещера вече работи"}
{"url": "http://www.focus-news.net/news/2018/08/15/2556461/st-komisar-ivaylo-ivanov-sdvr-pri-proverka-na-targovsko-druzhestvo-sa-izzeti-kashoni-s-imitirashti-produkti-na-izvestni-marki.html", "text": "В отдел „Икономическа полиция“ на СДВР постъпи сигнал за търговско дружество, което извършва нарушение на данъчното законодателство и произвежда имитиращи продукти на известни търговски марки, които използват за дейността си. Това каза на брифинг в МВР директорът на СДВР старши комисар Ивайло Иванов, предаде репортер на  Агенция „Фокус“ . „Беше извършена проверка на дружеството и бяха иззети 58 кашона с автоаксесоари, 49 кашона с дъвки \"Орбит\", 9 кашона с очила „Рей-Бан“, 17 кашона с ароматизатори „Еъруик“, 44 кашона с ароматизатори „Амбипур“ и 2 палета с аерозолна смазка“, обясни той. „Реализациите ни са плод на съвместни действия на всички институции, които имат задължение да противодействат на контрабандата на страната“, каза още Ивайло Иванов.  \r\nБиляна ИВАНОВА", "date": "2018.08.15", "title": "Ст. комисар Ивайло Иванов, СДВР: При проверка на търговско дружество са иззети кашони с имитиращи продукти на известни марки"}
{"url": "http://www.focus-news.net/news/2018/08/15/2556446/", "text": "Управлението на ГЕРБ в София започва да се амортизира, градът има нужда от съвсем друга посока на развитие. Това каза в предаването  „Добър ден“  на  Радио „Фокус“  председателят на групата на БСП в Столичния общински съвет Калоян Паргов в коментар за пътните ремонти в столицата. Той каза още, че често пъти се налага обекти да се „доремонтират“ и попита каква е тази инспекция, която е допуснала ремонт на ремонта. Паргов сравни сумата за ремонта на пешеходната зона „Граф Игнатиев“ с тази за построяването на един километър магистрала и изложи пример. “За един ремонт на „Граф Игнатиев“, за една пешеходна зона ще дадем 25 млн. лв., която може би има километър и нещо. Ако направим съпоставка с една магистрала, излиза, че пешеходната зона на „Граф Игнатиев“ ще ни излезе по-скъпо от километър магистрала. А тези пари можеха да бъдат дадени за строителство например на десет нови детски градини. В момента 4 000 родители са в патова ситуация, не знаейки в кое заведение за дневно отглеждане ще бъдат настанени децата им. Ако километър магистрала, според министър Нанков, строим за 3,5 млн. до 7 млн. евро, една пешеходна зона каквато е „Граф Игнатиев“ струва 25 млн. лв. Очевидно, че нещо не е както трябва“, коментира той. \r\nВреме е да се обърне внимание на инфраструктурата в крайните квартали, а не да се правят ремонти единствено в централната градска част, каза още Паргов.", "date": "2018.08.15", "title": "Калоян Паргов, БСП-София: Управлението на ГЕРБ в София започва да се амортизира, градът има нужда от съвсем друга посока на развитие"}
{"url": "http://www.focus-news.net/news/2018/08/15/2556462/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и  Община Белово  ще гостуваме на жителите на село Сестримо, което отбелязва празника си на Успение Богородично. От кмета на населеното място Стефан Джамов ще научите повече за неговата история и съхранените традиции, за параклисите край селото и за това как преминава днешния празник. В предаването ще разговаряме и с Ангел Стоев, старши специалист „Спортни бази и спорт за всички“ в община Белово. От него ще научите какви инициативи в областта на спорта и туризма предстоят в общината. Във втората част на предаването ще гостуваме и в село Дъбравите, където Музейната сбирка в Белово провежда своите летни занимания с децата. От Севдалина Попова, старши експерт „Музейно дело“ в община Белово, ще чуете повече за програмата на тези занимания. Ще разговаряме и с някои от децата, които участват в нея.  \r\nПредаването „Белово – градът на трите планини“ се излъчва всяка сряда по  Радио „Фокус“ – Пазарджик , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.08.15", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/08/15/2556463/st-komisar-ivaylo-ivanov-sdvr-vse-oshte-nyama-povdignati-obvineniya-za-otkritite-tsigari-v-burgas-i-sofiya-nyakolko-dushi-se-izdirvat.html", "text": "Все още няма повдигнати обвинения за откритите цигари в Бургас и София. Това каза на брифинг в МВР директорът на СДВР старши комисар Ивайло Иванов, предаде репортер на  Агенция „Фокус“ . „Към този момент се издирват няколко човека“, обяви Иванов. „Действията в София са извършени по делегация и са одобрени от Софийската градска прокуратура“, посочи той и допълни, че досъдебното производство е под надзора на Окръжна прокуратура-Бургас. „Когато бъде документирана и разкрита цялата схема, ще дадем повече подробности“, коментира Ивайло Иванов. „Вносът на цигарите е бил на пристанище Бургас, транспортирани са се до София. На този етап мога да оповестя само това“, обяви ст. комисар Иванов. „Не мога да кажа откъде идва стоката засега“, поясни Ивайло Иванов. Той каза още, че откритите цигари в Бургас и София са на стойност близо 2 млн. лева. „Доколкото знам, ще има брифинг и в Бургас“, посочи той.  \r\nБиляна ИВАНОВА", "date": "2018.08.15", "title": "Ст. комисар Ивайло Иванов, СДВР: Все още няма повдигнати обвинения за откритите цигари в Бургас и София, няколко души се издирват"}
{"url": "http://www.focus-news.net/news/2018/08/15/2556467/haskovo-kmetat-dobri-belivanov-prisastva-na-osveshtavaneto-na-10-metrov-krast-kray-selo-garvanovo.html", "text": "Кметът на Община Хасково Добри Беливанов присъства на освещаването на 10-метров кръст край село Гарваново. Това съобщиха от пресцентъра  Общината . Ритуалът бе отслужен от отец Златко в днешния ден, в който Православната църква чества Успение на св. Богородица. \r\nМеталният кръст има монтирано и неоново осветление, за да се вижда и през нощта. Децата от селото са посадили туи около християнския символ  и лично ги поливат. Кметът на селото Иван Христов каза, че предвижда на мястото да се направят чешмичка и беседка за отдих.", "date": "2018.08.15", "title": "Хасково: Кметът Добри Беливанов присъства на освещаването на 10-метров кръст край село Гарваново"}
{"url": "http://www.focus-news.net/news/2018/08/15/2556465/premierat-boyko-borisov-130-mln-tryabvat-za-mostove-estakadi-i-viadukti-v-losho-sastoyanie.html", "text": "130 млн. трябват за мостове, естакади и виадукти в лошо състояние. Някои от тях не са ремонтирани от няколко десетилетия. Това съобщи край Провадия министър-председателят Бойко Борисов, предаде репортер на  Радио  „Фокус” - Варна . „Отдавна сме направили проверка на мостовете. Разпоредих финансиране и незабавно строителство да не се чака програмата, за да не се стига до инциденти като в Италия. Защото 7 сме направили, 5 се правят. Затова са тук министрите Горанов и Нанков и ще се съвещаваме, така че още следващата седмица да вкараме всички тези места, които не са ремонтирани от 40 - 45 години”, каза още премиерът.  „Празнодумците говорят всеки ден, но не са сложили една лопата бетон да ги стабилизират. Имаше проблемни участъци на „Тракия”, но всички опасни места сме направили, за да не създаваме паника. Но има други в лошо състояние”, добави Борисов. \r\nДиана СТОЕВА", "date": "2018.08.15", "title": "Премиерът Бойко Борисов: 130 млн. трябват за мостове, естакади и виадукти в лошо състояние"}
{"url": "http://www.focus-news.net/news/2018/08/15/2556468/dobrich-na-31-avgust-izticha-srokat-za-predlozheniya-za-nominatsii-za-natsionalnata-literaturna-nagrada-dora-gabe.html", "text": "На 31 август изтича срокът за предложения за номинации за Националната литературна награда „Дора Габе“, предаде кореспондент на  Радио „Фокус” – Варна . Предложения могат да се депозират в основната административна сграда на Община град Добрич или по електронен път. Според статута носители на отличията могат да бъдат физически и юридически лица. Отличията могат да се връчват за съавторство, но не могат да се поделят между две или повече физически или юридически лица. Те не се присъждат посмъртно или при закриване на юридическото лице. Средствата за наградата се обезпечават от Община град Добрич, също чрез дарения или по линия на проекти. Консултативна комисия разглежда предложенията и взема решение с обикновено мнозинство. След това кметът на Община град Добрич внася проектопредложение за носители на Националната литературна награда „Дора Габе\" и отличията на заседание на Общински съвет. Отличия се присъждат за принос в научното изследване и популяризиране на творчеството на Дора Габе, както и за принос в превода на художествени произведения. Наградата е учредена през 2002 г. и се връчва за първи път през 2003 г. по повод 115 години от рождението на поетесата. С наградата се удостояват автори със значителни художествени постижения в духа на посланията на Дора Габе и принос в националната ни литература. През 2018 година наградата и отличията ще бъдат връчени през месец октомври за четвърти пореден път. Сред носителите на престижната награда са Елка Няголова, Лиляна Стефанова, Рада Москова.  \r\nЖулиета НИКОЛОВА", "date": "2018.08.15", "title": "Добрич: На 31 август изтича срокът за предложения за номинации за Националната литературна награда „Дора Габе“"}
{"url": "http://www.focus-news.net/news/2018/08/15/2556456/makfaks-makedoniya-pravitelstvoto-v-skopie-ne-znae-kolko-sredstva-shte-badat-izrazhodvani-za-kampaniyata-za-referenduma.html", "text": "Кампанията за референдума за името ще се финансира от средства на министерствата, но правителството в Скопие все още не знае колко пари ще бъдат похарчени, заяви говорителят Мохамед Ходжа, цитиран от македонската информационна агенция  „Макфакс“ . \r\nВ отговор на журналистически въпрос дали референдумът е по-важен от проектите на министерствата, Ходжа заяви: „Според нас въпросът за референдума е много важен за бъдещето на Македония\". \r\nТой добави, че кампанията все още не е започнала. „В периода, който следва , ще бъде изяснено как ще се провежда“, увери Ходжа, въпреки че в социалните мрежи вече са публикувани реклами, свързани с членството на Македония в ЕС и НАТО, подчертава агенцията. \r\nСпоред Венецианския кодекс на добрите практики за референдуми, приет в рамките на Съвета на Европа, член на който е и Македония, използването на публични средства от страна на властите в кампания за референдум трябва да бъде забранено.  Тереза Герова", "date": "2018.08.15", "title": "„Макфакс“ (Македония): Правителството в Скопие не знае колко средства ще бъдат изразходвани за кампанията за референдума"}
{"url": "http://www.focus-news.net/news/2018/08/15/2556472/targovishte-nad-5000-kub-m-darva-za-ogrev-shte-poluchat-zhitelite-na-14-sela-ot-dls-cherni-lom.html", "text": "5 150 кубически метра дърва за огрев ще получат от ДЛС - Черни Лом жителите на селата Сеячи, Ломци, Садина, Захари Стояново, Глогинка, Кошничари, Росина, Голямо Ново, Дралфа, Кръшно, Миладиновци, Маково, Еленово и Козица. Това съобщиха от  Североизточното държавно предприятие . Заявките се изпълняват регулярно като на хората вече са доставени 1 493 кубика от заявените количества. „Само в пет от селата, които влизат в обхвата на ДЛС - Черни Лом, все още не сме доставили количествата дърва за огрев, които хората са ни поискали. До края на месец септември ще се издължим към всички желаещи, за да могат да посрещнат зимата спокойно. Нямаме проблем с доставките и смятам, че ще се справим в срок“, коментира директорът на ловното стопанство инж. Симеон Давидков. Той каза още, че всяка година предоставят на жителите на селата малко над 5 000 кубически метра дърва за огрев. „Хората са доволни, не сме имали проблем с доставките, дори и при лоши метеорологични условия“, допълни инж. Давидков.", "date": "2018.08.15", "title": "Търговище: Над 5000 куб. м дърва за огрев ще получат жителите на 14 села от ДЛС - Черни Лом"}
{"url": "http://www.focus-news.net/news/2018/08/15/2556464/kaloyan-pargov-bsp-sofiya-tryabvashe-da-ima-ostra-reaktsiya-ot-balgarskoto-pravitelstvo-zaradi-izyavlenieto-na-makedonskiya-premier-zoran-zaev-che-ilindensko-preobrazhenskoto-vastanie-e-makedonsko.html", "text": "Трябваше да има остра реакция от българското правителство и най-вече от външния министър изявлението на македонския премиер Зоран Заев, че Илинденско-Преображенското въстание е македонско. Това каза в дневния блок „Добър ден“ на Радио „Фокус“ лидерът на БСП – София Калоян Паргов и добави, че е време нашите управляващи да проявят смелост и да защитят интересите на българите, така както го правят останалите страни за техните малцинства в Македония като Сърбия, Гърция и Албания. Паргов определи като слабост на дипломацията ни това, че година след подписването на договора за добросъседство между България и Македония, той не пречи на властите в Скопие да правят провокативни изказвания и го сравни с договора между Гърция и Македония. „В договора на Гърция с Македония нещата са много ясно разписани, слагащи точка на всякакви възможности за спекулация. Нашият договор за приятелство не пречи на македонските официални власти, без значение дали е премиер или някой друг, да правят подобни изявления. Защото ние много лесно можем да кажем, и е нещо, което е обективно доказано и е истина, историческа истина, че имаме две държави и един народ и че всъщност македонският език е част от българския език. Това обективно се доказва от всички, които сме наследници на онези хиляди българи, които загинаха за свободата на тази част от България“. \r\nЕвроатлантическата интеграция на Македония и Западните Балкани е единствената перспектива, която е в интерес на България, коментира още Паргов.", "date": "2018.08.15", "title": "Калоян Паргов, БСП-София: Трябваше да има остра реакция от българското правителство заради изявлението на македонския премиер Зоран Заев, че Илинденско-Преображенското въстание е македонско"}
{"url": "http://www.focus-news.net/news/2018/08/15/2556471/vratsa-pozhar-e-goryal-v-chitalishteto-na-selo-glozhene.html", "text": "Горял е пожар в читалището на село Гложене. Това съобщиха за  Агенция „Фокус“  от  кметството  на село Гложене. За момента пожарът е овладян, няма пострадали лица, но все още не е ясна причината за неговото пламване. От кметството обясниха, че няма информация за размерите на щетите от пожара, но се очаква до утре да бъдат изяснени подробностите.  \r\nДаяна ДЮЛГЕРОВА", "date": "2018.08.15", "title": "Враца: Пожар е горял в читалището на село Гложене"}
{"url": "http://www.focus-news.net/news/2018/08/15/2556469/krum-zarkov-bsp-direktorat-na-agentsiyata-po-vpisvaniyata-i-ministar-tsacheva-da-ponesat-otgovornost-za-krizata-s-targovskiya-registar-i-da-napusnat-postovete-si-nezabavno.html", "text": "Директорът на  Атгенцията по вписванията Зорница Даскалова и министър Цецка Цачева да понесат отговорност за кризата с Търговския регистър и да напуснат постовете си незабавно. Това каза заместник-председателят на ПГ на „БСП за България“ Крум Зарков по време на пресконференция във връзка с проблема с достъпа до Търговския регистър, предаде репортер на  Агенция „Фокус“ . Зарков поясни, че от БСП очакват отговори на редица въпроси. „Но не от председателската на Агенцията по вписванията, не от г-жа Цачева. Те трябва да понесат отговорноснт и да напуснат постовете си незабавно“, заяви Зарков.  Според него оставките им се налагат поради безсмисленото им мълчание през последните дни. \r\nДеница КИТАНОВА", "date": "2018.08.15", "title": "Крум Зарков, БСП: Директорът на Агенцията по вписванията и министър Цачева да понесат отговорност за кризата с Търговския регистър и да напуснат постовете си незабавно"}
{"url": "http://www.focus-news.net/news/2018/08/15/2556470/dzhumhuriet-govoritelyat-na-erdogan-turtsiya-e-na-pat-da-prevarne-krizata-vav-vazmozhnost-i-e-silno-razocharovana-ot-sasht.html", "text": "Говорителят на турското Президентство Ибрахим Калън заяви, че страната е „на път да превърне сегашната криза в една отлична възможност”, пише вестник  „Джумхуриет” . Говорителят на Ердоган информира, че предстои визита на емира на Катар, на което Анкара отдава голямо значение. Освен това днес Ердоган ще проведе телефонен разговор с канцлера на Германия Ангела Меркел, а утре – с президента на Франция Емануил Макрон. Искането за тях е от отсрещната страна, уточни Ибрахим Калън. \r\nОсвен това на дневен ред е търговията с местна валута с Китай, Русия и Иран. За това е разговаряно и с други държави. За целта е ангажирана Централната банка, продължават дейностите в тази насока и е отбелязан значителен напредък.  \r\nИбрахим Калън отказа да отговори на въпроса дали ще бъде закрита ВВС базата в Инджирлик, която е съвместен турско-американски военен обект.  \r\n„Те (американците) докараха двустранните отношения буквално до пълно прекратяване и то заради един поп. Виждаме, че не предприемат нищо по въпроса за спешните заплахи за националната сигурност на Турция и нашата легитимна борба срещу тях. Става въпроса както за Кюрдската работническа партия (ПКК), така и за т.нар. Терористична организация на гюленистите/Паралелна държавна структура (ФЕТО/ПДС). Ние ще отговорим на всякакви положителни стъпки. Засега обаче нямаме никакви планове за разговори с американската администрация.”, посочи Ибрахим Калън по отношение на диалога със САЩ. \r\nВъв връзка с тиражирани съобщения за „дълбокото разочарование от Турция на президента Доналд Тръмп, Ибрахим Калън контраатакува и обобщи: „Ако говорим за някакво разочарование, нека да споменем, че Турция е още по-дълбоко разочарована”, подчертава още „Джумхуриет”.  Георги Димов", "date": "2018.08.15", "title": "„Джумхуриет”: Говорителят на Ердоган: Турция е на път да превърне кризата във възможност и е силно разочарована от САЩ"}
{"url": "http://www.focus-news.net/news/2018/08/15/2556466/denitsa-zlateva-bsp-rezultat-na-nekompetentnost-e-krizata-s-targovskiya-registar-i-reaktsiyata-na-otgovornite-institutsii.html", "text": "Резултат на некомпетентност е кризата с Търговския регистър и реакцията на отговорните институции. Това каза заместник-председателят на БСП Деница Златева по време на пресконференция във връзка с проблема с достъпа до Търговския регистър, предаде репортер на  Агенция „Фокус“.  Тя поясни, че от БСП са изчакали да тръгне поне частично Търговския регистър и да се види кой ще понесе отговорност за тази безпрецедентна криза, израз на лошо управление на Агенцията по вписвания и Министерство на правосъдието. По думите ѝ са последвали две почти безименни прессъобщения, че са сезирани ДАНС, МВР и Прокуратурата. „Днес става ясно, че четири диска от Агенцията по вписванията са изгорели и се полагат усилия за възстановяване на информацията. Другата новина от заседанието на МС е, че ще се прави мегахранилище за архиви на електронните данни след срива на Търговския регистър“, каза Златева.  \r\nДеница КИТАНОВА", "date": "2018.08.15", "title": "Деница Златева, БСП: Резултат на некомпетентност е кризата с Търговския регистър и реакцията на отговорните институции"}
{"url": "http://www.focus-news.net/news/2018/08/15/2556455/kathimerini-gratskite-vlasti-potvardiha-smartta-na-oshte-edin-postradal-pri-pozharite-v-iztochna-atika.html", "text": "Гръцките противопожарни служби потвърдиха смъртта на още един пострадал при пожарите в Източна Атика, с което броят на жертвите достигна до 96, съобщава електронното издание на вестник  Kathimerini . \r\nПочиналият е 68-годишен човек, 13-тият издъхнал в болница от получените рани. Съгласно разпространените данни, в различни болници в Атика остават настанени 29 души, трима от които са настанени в интензивни отделения.   Тереза Герова", "date": "2018.08.15", "title": "Kathimerini: Гръцките власти потвърдиха смъртта на още един пострадал при пожарите в Източна Атика"}
{"url": "http://www.focus-news.net/news/2018/08/15/2556476/sport-kubrat-pulev-trenira-s-shampiona-na-amerika.html", "text": "Шампионът на Америка в тежка категория на WBC Карлос Негрон е сред боксьорите, които ще водят подготовка с Кубрат Пулев. Това обяви мениджърът Ивайло Гоцев. 30-годишният пуерториканец спечели титлата с успех над Дерик Роси през 2017-а, но оттогава не се е качвал на ринга. Негрон трябва да помогне на Кобрата да влезе в по-добра форма за битката с Хюи Фюри. Двамата ще се изправят един срещу друг на 27 октомври в \"Арена Армеец\" в София, като победителят ще стане официален претендент за световната титла на Антъни Джошуа във версия IBF. Ивайло Гоцев обяви, че единият тренировъчен лагер на Кубрат ще бъде в България, другият в Германия. Последните пет седмици преди мача ще има силни спаринги. В това число класния хърватин Филип Хъргович (Пулев се контузи преди мача с Джошуа след спаринг именно срещу него), Карлос Негрон (20 победи, 16 с нокаут и 1 загуба) и поне още двама. Промоутърът посредничи в преговорите между Зауерланд и хората на Фюри за уреждане на битката.", "date": "2018.08.15", "title": "Спорт: Кубрат Пулев тренира с шампиона на Америка"}
{"url": "http://www.focus-news.net/news/2018/08/15/2556473/premierat-boyko-borisov-vsichki-mostove-viadukti-i-saorazheniya-koito-se-pravyat-v-momenta-se-remontirat-iz-osnovi.html", "text": "Всички мостове виадукти и съоръжения, които се правят в момента, се ремонтират из основи. Това коментира пред журналисти край Провадия министър-председателят Бойко Борисов, предаде репортер на  Радио „Фокус” - Варна . „Искам да кажа на тези, които минават и на пръв поглед не виждат работници, че долу, в основите, се работи. На 100-120 метра има високи колони. Съблича се цялата колона, фундаментите се правят, пак се облича. Не са пипани от 40 години. Не смея да рискувам да чакам ще намерим финансиране. Колкото и пари да са необходими, мисля, че когато стане трагедията, не може да се върне животът”, обясни премиерът. По думите му водата е един от основните фактори по отношение на състоянието на съоръженията. „Не помня някой да е правил ремонти на мостовете, естакадите, виадуктите”, коментира министър-председателят. Той добави, че постоянно е имало критики към правителството, че се непрекъснато се строи и „асфалтът не се яде”. „Днес е много хубав празник, нека не го разваляме с това кой какво е казал”, посочи още той. \r\nДиана СТОЕВА", "date": "2018.08.15", "title": "Премиерът Бойко Борисов: Всички мостове виадукти и съоръжения, които се правят в момента, се ремонтират из основи"}
{"url": "http://www.focus-news.net/news/2018/08/15/2556477/d-r-emil-kabaivanov-kmet-na-karlovo-na-dneshniya-praznik-golyama-bogoroditsa-tryabva-da-se-poklonim-pred-obraza-na-maykata-kato-zakrilnitsa-i-pazitelka-na-zdravoto-semeyno-ognishte.html", "text": "На днешния празник „Голяма Богородица“ трябва да се поклоним пред образа на майката, като закрилница и пазителка на здравото семейно огнище. Това каза в интервю за дневния информационен блок на Радио „Фокус“ кметът на Карлово д-р Емил Кабаиванов. Освен всичко друго майката е символ и на българския семеен и християнски морал, добави кметът. По думите му празника в града винаги се отбелязва изключително тържествено. „Тази година отбелязахме „Голяма Богородица“ дори още по-тържествено, защото успяхме да защитим интереса на карловци и да осигурим работата за още дълги години напред на Акушеро-гинекологичното отделение и като цяло на карловската болница“, коментира Кабаиванов.", "date": "2018.08.15", "title": "Д-р Емил Кабаиванов, кмет на Карлово: На днешния празник „Голяма Богородица“ трябва да се поклоним пред образа на майката, като закрилница и пазителка на здравото семейно огнище"}
{"url": "http://www.focus-news.net/news/2018/08/15/2556478/sofiya-lek-avtomobil-i-tir-sa-katastrofirali-na-bul-mihay-eminesku-v-rayona-na-krastovishteto-pri-rumanskoto-posolstvo.html", "text": "Лек автомобил и ТИР са катастрофирали на бул. „Михай Еминеску“ в района на кръстовището при румънското посолство, предаде репортер на  Агенция „Фокус“ . Инцидентът стана в платното в посока телевизоинната кула. Няма пострадали, нанесени са само материални щети. Движението в района е затруднено, тъй като инцидентът е станал в непосредствена близост до спирка на градския транспорт.", "date": "2018.08.15", "title": "София: Лек автомобил и ТИР са катастрофирали на бул. „Михай Еминеску“ в района на кръстовището при румънското посолство"}
{"url": "http://www.focus-news.net/news/2018/08/15/2556458/rtk-live-kosovo-v-kosovo-e-v-hod-informatsionna-kampaniya-za-vizovata-liberalizatsiya.html", "text": "В косовската столица Прищина бе стартирана информационна кампания за това какво всъщност представлява визовата либерализация, предава телевизионният канал  RTK Live . \r\nВ съобщение, публикувано в социалната мрежа „Фейсбук“, министърът на европейската интеграция Дурата Ходжа поясни, че кампанията има за цел да отговори на три основни въпроса: какво трябва да знаете за либерализирането на визовия режим, какво е либерализирането на визовия режим и какво не е това. \r\n„Ние знаем значението на либерализацията и работихме усилено, за да я постигнем възможно най-скоро\", пише Ходжа в социалната мрежа. \r\nВизовата либерализация за гражданите на Косово бе обещана като награда за Прищина след ратификацията на споразумението за демаркация на границата с Черна гора. Косовските представители обявиха, че ако ЕК не спази обещанието си, Прищина ще прекъсне диалога с Белград за нормализиране на двустранните отношения. Миналият месец европейският комисар по миграция, вътрешни работи и гражданство Димитрис Аврамопулос потвърди, че Косово отбелязва прогрес и е изпълнило условията за визова либерализация.   Тереза Герова", "date": "2018.08.15", "title": "RTK Live (Косово): В Косово е в ход информационна кампания за визовата либерализация"}
{"url": "http://www.focus-news.net/news/2018/08/15/2556475/zornitsa-daskalova-agentsiya-po-vpisvaniyata-ot-16-avgust-potrebitelite-na-targovskiya-registar-shte-mogat-da-izvarshvat-spravki-po-egn.html", "text": "От 16 август потребителите на търговския регистър ще могат да извършват справки по ЕГН. Това каза по време на пресконференция изпълнителният директор на Агенцията по вписванията Зорница Даскалова, предаде репортер на  Агенция „Фокус“ . \r\n„Искам да поднеса извинения на всички, защото този срив, който имаме, засегна всички граждани на страната. Утре ще могат да се извършват и справки по ЕГН. Утре ще реализираме и връзка със системата RegiX – държавния обмен на информацията, от която администрацията тегли данни за гражданите“, обясни Даскалова. \r\nТя уточни, че до момента няма представен официален доклад от фирмата, която поддържа регистъра, за причините за проблема. „Работи се по отстраняването им. Не можем да се ангажираме с точна дата и срок, но най-вероятно другата седмица по някое време ще бъдат възстановени всички функции. Искам да успокоя всички, че манипулации и изчезване на данни не са възможни и няма как да се получат“, каза още Даскалова и уточни, че няма да има изгубена информация вследствие на аварията. \r\n„Мащабът на това, което се е случило, е огромен. Причините тепърва предстои да се установят. Важно е хората да се успокоят. Благодарим за разбирането. Работи се денонощно, има хора, които с дни не са спали, за да продължат процесите по възстановяване“, обясни Даскалова. По думите ѝ процесите по разследването на случая от прокуратурата, ДАНС и МВР ще започнат след възстановяването на дейността на Търговския регистър. \r\nЦветилена СИМЕОНОВА", "date": "2018.08.15", "title": "Зорница Даскалова, Агенция по вписванията: От 16 август потребителите на Търговския регистър ще могат да извършват справки по ЕГН"}
{"url": "http://www.focus-news.net/news/2018/08/15/2556474/dots-petya-bankova-etnolog-imeto-mariya-e-mnogo-razprostraneno-kakto-v-minaloto-taka-i-v-savremennostta.html", "text": "Името Мария е много разпространено както в миналото, така и в съвременността. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за  Агенция „Фокус“ \r\nДеница КИТАНОВА Пълния текст на интервюто четете в „Мнение”", "date": "2018.08.15", "title": "Доц. Петя Банкова, етнолог: Името Мария е много разпространено както в миналото, така и в съвременността"}
{"url": "http://www.focus-news.net/news/2018/08/15/2556480/petar-kanev-bsp-kato-vtora-politicheska-i-osnovna-opozitsionna-sila-bsp-izleze-s-viziya-za-razvitieto-na-stranata-i-e-normalno-upravlyavashtite-da-se-nahvarlyat-varhu-nas.html", "text": "Като втора политическа и основна опозиционна сила БСП излезе с визия за развитието на страната и е нормално управляващите да се нахвърлят върху нас. Това каза народният представител от ПГ на „БСП за България“ и председател на Комисията по икономическа политика и туризъм към Народното събрание в интервю за  Агенция „Фокус“  за проекта на левицата „Визия за България“. По думите му обаче „Визия за Българи“ не е Бюджет 2019 г., нито проектопрограма. „Има доста идеи в нея, на които и аз самият гледам скептично. Тази визия не е предложена, за да се приеме и гласува единодушно, а да има дебат по нея. Както виждате чисто секторно колегите от „Позитано“ започнаха да провеждат срещи с неправителствените организации. Две или три подобни срещи вече преминаха. Есента ще бъде много по-интересна, тъй като ни предстоят срещи със синдикати и работодателски организации, както и с браншови съюзи“, каза Кънев. Той поясни, че разбира защо се превъзбуждат някои политици. „Това не е бюджет. Като дойде време 2019 г. да гледаме бюджет в парламента, тогава ще имаме по-сериозни дебати по отношение на цифрите“, коментира Кънев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.15", "title": "Петър Кънев, БСП: Като втора политическа и основна опозиционна сила БСП излезе с визия за развитието на страната и е нормално управляващите да се нахвърлят върху нас"}
{"url": "http://www.focus-news.net/news/2018/08/15/2556481/ministar-nikolay-nankov-utre-zapochva-realnoto-stroitelstvo-na-uchastaka-ot-belokopitovo-do-targovishte-na-avtomagistrala-hemus.html", "text": "Утре започва реалното строителство на участъка от Белокопитово до Търговище на автомагистрала „Хемус“. Това заяви пред журналисти министърът на регионалното развитие и благоустройството Николай Нанков, който присъства на откриването на рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“, предаде репортер на  Радио „Фокус\" - Варна . Министър Николай Нанков подчерта, че автомагистрала „Хемус“ е основен приоритет за правителството, като утре ще започне реалното строителство на още 16.5 км. До края на месец август или до първата седмица на месец септември ще стартират обществените поръчки за други 52 км. „От Ябланица до разклона за Тетевен строим 9.3 км, отбеляза министър Нанков. \r\nДиана СТОЕВА", "date": "2018.08.15", "title": "Министър Николай Нанков: Утре започва реалното строителство на участъка от Белокопитово до Търговище на автомагистрала „Хемус“"}
{"url": "http://www.focus-news.net/news/2018/08/15/2556482/premierat-boyko-borisov-vazlozhil-sam-na-kfn-i-finansoviya-ministar-da-proveryat-sluchaya-s-olimpik-no-balgarite-tryabva-da-podbirat-zastrahovatelite-si.html", "text": "На тези 200 000 българи ще кажа, когато си застраховат колите, да подбират застрахователя. С усилия, воля, работа и засилен контрол ще направим така виновните да носят тежки санкции. Това каза премиерът Бойко Борисов във връзка с фалита на четвъртия по големина застраховател у нас - кипърската компания „Олимпик”, предаде репортер на Радио „Фокус“ - Варна. \r\n„За съжаление такива изпълнители играят на най-ниските обществени поръчки. Да могат след това с евтините продукти, които продават да става такъв катаклизъм. На Комисията за финансов надзор и министър Владислав Горанов съм възложил да направят проверка”, коментира Бойко Борисов. По повод срива на търговския регистър премиерът заяви: „Работили сме тези дни много усърдно, извадили сме си изводите. Не искам да хвърлям на никого вина, защото това не е прогресивно. Правим един секретен склад, всички агенции, министерства с електронни носители ще бъдат длъжни да качват веднъж седмично информацията”.  \r\nДиана СТОЕВА", "date": "2018.08.15", "title": "Премиерът Бойко Борисов:  Възложил съм на КФН и финансовия министър да проверят случая с „Олимпик”, но българите трябва да подбират застрахователите си"}
{"url": "http://www.focus-news.net/news/2018/08/15/2556479/ria-novosti-turtsiya-shte-pribegne-do-yuridicheski-merki-v-sluchay-na-otkaz-na-sasht-za-dostavkata-na-f-35.html", "text": "Турция ще прибегне до юридически мерки срещу САЩ, ако блокират доставките на изтребителите F-35. Това увери говорителят на турския президент Реждеп Тайип Ердоган – Ибрахим Калън, предава  РИА Новости . \r\nПодписаният от държавния глава на САЩ Доналд Тръмп бюджет за отбрана, в който се съдържа положение за забрана на доставките на самолетите за Турция, е част от общ закон, по който все още няма решение. Докато бъде обявено такова, турските пилоти ще продължават да се обучават за управление на F-35. „Разтрогването на договора не е толкова лесно. Изпълнихме всички условия, направихме и плащане. Ако САЩ го нарушат, ще защитаваме интересите си посредством правото“, подчерта Калън. \r\nПо-рано стана ясно, че Конгресът на САЩ ще блокира доставките на американските изтребители от пето поколение заради плановете на Анкара за придобиването на руските зенитно-ракетни системи С-400. Сенаторите внесоха в бюджета на Пентагона поправка, с която задължиха министъра на отбраната на САЩ да представи доклад с оценка за потенциалните „значителни промени“ в доставките на самолетите за Турция. Докато документът не бъде представен, доставките ще бъдат замразени, припомня агенцията.   Тереза Герова", "date": "2018.08.15", "title": "РИА Новости: Турция ще прибегне до юридически мерки в случай на отказ на САЩ за доставката на F-35"}
{"url": "http://www.focus-news.net/news/2018/08/15/2556483/zornitsa-daskalova-agentsiya-po-vpisvaniyata-ostavkata-e-politichesko-reshenie-v-takava-krizisna-situatsiya-tryabva-da-bada-na-rabotnoto-si-myasto.html", "text": "В такава кризисна ситуация съм нужна тук и трябва да бъда на работното си място и да координирам действията. Оставката е политическо решение и не е предмет на разговора. Това каза по време на пресконференция изпълнителният директор на Агенцията по вписванията Зорница Даскалова, предаде репортер на  Агенция „Фокус“ . \r\nДаскалова посочи, че 4 дискови устройства са дефектирали и обясни, че няма изгубена информация. \"Все още не е ясно кой е виновен, това ще стане ясно след възстановяването на дейността на Търговския регистър и се проведе проверка от МВР, ДАНС и прокуратурата“, коментира тя.  \r\nЦветилена СИМЕОНОВА", "date": "2018.08.15", "title": "Зорница Даскалова, Агенция по вписванията: Оставката е политическо решение, в такава кризисна ситуация трябва да бъда на работното си място"}
{"url": "http://www.focus-news.net/news/2018/08/15/2556487/d-r-emil-kabaivanov-kmet-na-karlovo-reshavaneto-na-kazusa-karlovo-shte-predopredeli-sadbata-na-vsichki-bolnichni-lechebni-zavedeniya-v-stranata.html", "text": "Решаването на казуса „Карлово“ ще предопредели съдбата на всички болнични лечебни заведения в страната. Това каза в интервю за дневния информационен блок на  Радио „Фокус“  кметът на Карлово д-р Емил Кабаиванов във връзка със спасяването на Акушеро-гинекологичното отделение в карловската болница. По думите на Кабаиванов ще бъде направено необходимото за осигуряването на нова апаратура за отделението. Кметът на Карлово припомни, че преди 3 години апаратурата в болницата също е била обновена с уреди на стойност около 4 милиона лева. „С какво може Общината винаги е помагала на болницата. Но борбата за запазване на карловската болница и на общинското здравеопазване в България ще продължим и в бъдеще. На първия Управителен съвет на Сдружението на общините през месец септември ще разискваме бъдещето на общинското здравеопазване и ще настояваме министърът на здравеопазването да спази своя ангажимент и към 6-те милиона, с които министерството на здравеопазването подпомага отдалечените и рискови болници, да се добавят още 4 милиона“, коментира Кабаиванов. Той добави, че за следващата година ще бъдат поискани близо 16 милиона лева за финансиране на общинските болници в страната. „Целта на заделените пари е да послужат за покриване разходите на болниците за ток, вода и други консумативи“, поясни Кабаиванов. Според него осигуряването на тези средства ще гарантира сигурността на един от основните стълбове в българското здравеопазване – общинската болнична грижа.", "date": "2018.08.15", "title": "Д-р Емил Кабаиванов, кмет на Карлово: Решаването на казуса „Карлово“ ще предопредели съдбата на всички болнични лечебни заведения в страната"}
{"url": "http://www.focus-news.net/news/2018/08/15/2556489/vechernyaya-moskva-rusiya-burgas-sochi-i-barselona-sa-nay-populyarnite-destinatsii-za-zhitelite-na-moskva.html", "text": "Най-популярните дестинации за почивка на жителите на Москва в периода юни-юли 2018 г. са Бургас, Сочи и Барселона, съобщава столичният ежедневник  „Вечерняя Москва“ , като се позовава на представител на международната туристическа услуга momondo в Русия – Ирина Рябовол.  \r\nСъгласно разпространените данни, в разглеждания период българският черноморски град Бургас е бил най-предпочитаното направление на московчани. На второ място се нарежда руският курорт Сочи, следван от каталунската столица Барселона. В „Топ 10“ на най-посещаваните дестинации се нареждат черногорският град Тиват и Ларнак на остров Кипър, а също и Санкт Петербург. Пета и шеста позиция са традиционно предпочитаните от руснаците Истанбул и Анталия. След тях се нареждат Тбилиси (Грузия) и Ереван (Армения), които привличат посетители от Московската област с достъпни цени и безвизов режим.   Тереза Герова", "date": "2018.08.15", "title": "„Вечерняя Москва“ (Русия): Бургас, Сочи и Барселона са най-популярните дестинации за жителите на Москва"}
{"url": "http://www.focus-news.net/news/2018/08/15/2556490/premierat-boyko-borisov-zadelihme-oshte-blizo-20-mln-leva-za-obrazovanie-i-nauka.html", "text": "Още близо 20 милиона лева са заделени за образование, наука, иновации и стипендии на младите учени. Това коментира пред журналисти при посещението си в района на Провадия министър-председателят Бойко Борисов, предаде репортер на  Радио „Фокус”-Варна .  \r\nНа въпрос на журналисти по отношение на новия етап от „битката на патриотите за шума”, премиерът коментира: „Не искам да се меся в работата на другите три партии”.  \r\nДиана СТОЕВА", "date": "2018.08.15", "title": "Премиерът Бойко Борисов: Заделихме още близо 20 млн. лева за образование и наука"}
{"url": "http://www.focus-news.net/news/2018/08/15/2556486/predsedatelyat-na-pg-na-gerb-tsvetan-tsvetanov-se-sreshtna-s-kmetove-na-15-te-sela-v-obshtina-svishtov.html", "text": "Председателят на ПГ на ГЕРБ и зам.-председател на партията Цветан Цветанов се срещна в Свищов с кметове на 15-те села в общината. Товяа съобщиха от пресцентъра на  партията . На срещата, организирана по настояване на местните управници, присъстваха кметът на Свищов Генчо Генчев, великотърновският му колега Даниел Панов, депутатът от ГЕРБ-Свищов Станислава Стоянова и председателят на Общински съвет – Свищов д-р Кристиян Кирилов. \r\nПо време на срещата зам.-председателят на ГЕРБ изтъкна, че стабилността на държавата в момента позволява проблеми, натрупвани с години, да се решават. „Правим всичко това за гражданите. Все пак нашата работа, като техни избраници, е да сме им полезни с каквото можем“, коментира Цветанов. \r\nНа свой ред кметът Генчо Генчев подчерта, че Община Свищов среща огромна подкрепа от правителството, от Цветан Цветанов и от народните представители от ГЕРБ, както и от председателя на НСОРБ Даниел Панов. По думите на Генчев, никога в свищовските села не са инвестирани толкова средства, както при управлението на премиера Бойко Борисов.  \r\nПо време на разговора Георги Георгиев, който шести мандат управлява село Морава, заяви, че през всичките тези години не е виждал такава грижа.  \r\nПрез септември в свищовските населени места започва преасфалтиране на улици, за което ще се вложат 500 000 лева, отпуснати от държавата. 200 000 лева пък са за ремонти в самия град, като за рехабилитация на улици в общината правителството одобри общо 700 000 лв. \r\n„Други 200 000 лв. пък са отпуснати за подмяна на водопреносната мрежа в с. Хаджидимитрово, където повече от 20 години хората страдат от безводие“, каза кметът на населеното място Емил Тодоров. Той и колегите му предадоха благодарност от името на жителите в 15-те села, които по-рано са тънели в забвение.", "date": "2018.08.15", "title": "Председателят на ПГ на ГЕРБ Цветан Цветанов се срещна с кметове на 15-те села в община Свищов"}
{"url": "http://www.focus-news.net/news/2018/08/15/2556484/dzhumhuriet-nova-moda-v-turtsiya-poyaviha-se-veche-i-antidolarovi-molitvi.html", "text": "Група жители на село в околия Силлифкели на провинция Мерсин на средиземноморското крайбрежие, излязоха на своеобразна „антидоларова молитва”, пише вестник  „Джумхуриет” . Молбата им към Аллах е да  спре възхода на американския долар спрямо турската лира. Първоначално групата се помоли в местната джамия, а след това се събра на селския площад. Там вместо традиционната „молитва за дъжд”, се проведе „молитва срещу омразния долар”. \r\nЕдин от молещите се изрази надежда курсът на долара час по-скоро да падне; да приключи „икономическата война” срещу Турция; икономиката на страната отново „да се оправи”; а турската лира пак „да укрепне”. „Стоим твърдо зад правителството, за да опазим нашата Турция. Да е проклето името на долара. Не искаме никакви долари. Те разбиха икономиката ни.”, жалва се друг жител, цитиран от „Джумхуриет”.   Георги Димов", "date": "2018.08.15", "title": "„Джумхуриет”: Нова мода в Турция: Появиха се вече и „антидоларови молитви”"}
{"url": "http://www.focus-news.net/news/2018/08/15/2556488/ministar-nikolay-nankov-asparuhov-most-vav-varna-i-dunav-most-pri-ruse-sa-v-dobro-eksploatatsionno-sastoyanie.html", "text": "Аспарухов мост във Варна и Дунав мост при Русе са в добро експлоатационно състояние. Това заяви пред журналисти министърът на регионалното развитие и благоустройството Николай Нанков, който присъства на откриването на рехабилитираните близо 30 км от пътя Старо Оряхово – Долни Чифлик – Гроздьово – Провадия, с финансиране по Оперативна програма „Региони в растеж“, предаде репортер на  Радио „Фокус“ – Варна . Министър Николай Нанков припомни, че ремонтът на Аспарухов мост, планиран за тази есен, се отлага, като причината е изграждането на бул. „Васил Левски“ в град Варна.  \r\n„Той не е в критично състояние, не е в тежко експлоатационно състояние в тази му част. Съобразяваме се с българските шофьори – от една страна с тяхното здраве и безопасно преминаване, от друга страна сме критикувани често, че създаваме предпоставки за задръстване в отпускарските летни месеци“, коментира министър Нанков. Той отбеляза, че тежкотоварният трафик е изнесен от автомагистрала „Хемус“ в тежките участъци, като камионите ползват алтернативни маршрути. В момента денонощно се работи по мостовите съоръжения при км 34 и км 37. По отношение на Дунав мост - Русе министър Николай Нанков посочи, че мостовото съоръжение не е включено в последното обследване по автомагистралите и първокласните пътища, като за състоянието на моста са отговорни и двете правителства – на България и на Румъния. „Дунав мост не е в тежко експлоатационно състояние“, заяви министър Нанков. Той припомни, че на автомагистрала „Черно море“ е приключил ремонтът на едното съоръжение на моста, а предстои да се ремонтира и другото. „С лимитирания ни бюджет правим и невъзможното, догодина от тол-таксите ще има повече средства“, каза още министър Николай Нанков. \r\nДиана СТОЕВА", "date": "2018.08.15", "title": "Министър Николай Нанков: Аспарухов мост във Варна и Дунав мост при Русе са в добро експлоатационно състояние"}
{"url": "http://www.focus-news.net/news/2018/08/15/2556485/krum-zarkov-bsp-ako-ne-posledvat-ostavkite-na-tsacheva-i-daskalova-v-parvite-dni-na-parlamenta-tova-shte-e-osnovna-tochka-koyato-shte-raziskvame.html", "text": "Ако не последват оставките на Цачева и Даскалова - в първите дни на парламента това ще е основна точка, която ще разискваме. Това каза заместник-председателят на ПГ на „БСП за България“ Крум Зарков по време на пресконференция във връзка с проблема с достъпа до Търговския регистър, предаде репортер на  Агенция „Фокус“ . „Безпрецеднтната криза с един от най-важните електронни регистри в страната не може да остане просто така. Щетите за фирмите и неправителствените организации, т.е. за онези юридически лица, които са пряко засегнати от срива на базите данни, тепърва ще се изяснява. Последиците за бизнес климата, за доверието в институциите, способността на българската държава да изгради ефективно електронно управление, са ясни. Те са трагични. Затова трябва да се носи отговорност“, коментира Зарков. Според него пряката отговорност е на директора на Агенцията по вписванията Зорница Даскалова, която е допуснала това да се случи, а политическата отговорност е на министър Цецка Цачева, защото тя е била запозната с неакватността на управлението в агенцията и не е взела никакви мерки. „Казвам съвсем убедено, че министър Цачева е знаела за проблемите, не само защото агенцията ѝ е подресорна. Разполагаме с доклад, адресиран до нея, който е съставен от Инспектората към нейното министерство. Докладът е постъпил при нея в началото на тази година. Той е от извършена проверка в Агенцията по вписванията. В него се съдържат тежки констатации за начина на управление на г-жа Даскалова и завършва с много ясна препоръка към министъра: „да се потърси дисциплинарна отговорност на Зорница Даскалова, изпълнителен директор на Агенцията по вписванията, на основание на чл. 187, ал. 1, точка 10 от Кодекса на труда“, обясни Зарков. Той поясни, че този текст от Кодекса на труда засяга неизпълнение на трудови задължения предвидени в закона. „Т.е. поне от февруари насам министър Цачева е знаела, че Зорница Даскалова не изпълнява трудовите си задължения по закон и не е предприела никакви действия за това“, допълни заместник-председателят на ПГ на „БСП за България“. По думите му информацията, че са сезирани Прокуратурата, ДАНС и МВР оставя впечатление, че става дума за външна атака - нещо, което самата агенция опроверга. „Не сме далече от мисълта, че първоначалното внушение за хакерска атака имаше за цел да прикрие небрежността и некомпетентността при този чувствителен регистър“, поясни Зарков и обърна внимание, че последствията от тези действия ще се чувстват дълго време. „Основната цел на Търговския регистър е да осигури яснота и сигурност в търговския оборот, вместо това днес какво се случва? Как се случва? Има ли възможности за злоупотреби, манипулации? Това са въпроси, които витаят в цялото общество“, допълни Крум Зарков. По думите му тези съмнения не могат да бъдат разсеяни от Министерство на правосъдието и от директора на Агенцията по вписванията, не и при това ръководство.  \r\nДеница КИТАНОВА", "date": "2018.08.15", "title": "Крум Зарков, БСП: Ако не последват оставките на Цачева и Даскалова - в първите дни на парламента това ще е основна точка, която ще разискваме"}
{"url": "http://www.focus-news.net/news/2018/08/15/2556492/mvr-stolichni-politsai-izzeha-golyamo-kolichestvo-artikuli-imitirashti-izvestni-targovski-marki.html", "text": "Столични полицаи иззеха голямо количество артикули, имитиращи известни търговски марки. Това съобщиха от пресцентъра на  МВР . Действията по реализацията стартирали след постъпил сигнал за търговско дружество. Според информацията то е извършвало нарушения на данъчното законодателство и произвеждало имитиращи продукти на известни търговски марки.  \r\nСлед проведено разследване, служители на „Икономическа полиция“ в  СДВР, съвместно със служители на ТД НАП, предприели проверка на дружеството. В хода на инспекцията са установени и иззети 58 кашона с автоаксесоари, 49 кашона с дъвки, 9 кашона с очила, 61 кашона с ароматизатори, два европалета с аерозолна смазка - продукти, реплики на известни търговски марки.  \r\nМатериалите са докладвани в Софийска районна прокуратура. По случая е образувано досъдебно производство, работата по което продължава под ръководството на прокуратурата.", "date": "2018.08.15", "title": "МВР: Столични полицаи иззеха голямо количество артикули, имитиращи известни търговски марки"}
{"url": "http://www.focus-news.net/news/2018/08/15/2556495/shumen-69-godishna-zhena-e-stanala-zhertva-na-telefonna-izmama-s-blizo-7-000-leva-izvarshitelite-sa-zadarzhani.html", "text": "Полицейски служители установили помагачи в телефонна измама, която била извършена на 16 юли във Велики Преслав. Това съобщиха от пресцентъра на  Община Шумен . Жертвата, 69-годишна местна жителка, била подлъгана по използваната  в последно време схема “помощ на полицията“. Неизвестен мъж позвънил на домашния й телефон и се представил за полицейски служител. Обяснил, че в града се провежда акция за залавяне на телефонни измамници, заловени били трима, а четвъртият се издирвал. Казали на жената, че в задържаните бил намерен списък с телефонни номера на  потенциални жертви и нейният номер фигурирал в списъка. Казали й да очаква обаждане и ако получи такова я помолили да окаже съдействие на полицията за задържане на измамника. Малко по- късно на телефона й се обадил мъж, който започнал да сипе закани и заплахи, в случай че не му бъде предадена конкретна парична сума. Жената веднага разбрала, че става дума за измама. Малко след това и позвънил „полицаят“  и й казал да остави пред вратата на жилището си в найлонова торба всички налични парични средства, за да може измамникът да бъде задържан на място. С идеята, че помага на полицията жената събрала 6 920 лева, поставила ги в торба и ги оставила пред дома си. Получила указания да се прибере, за да не пострада, ако има престрелка при задържането на измамника. Малко по-късно установила, че била измамена и подала сигнал в полицията. Проведените издирвателни действия дали резултат и помагачите- двама жители  на град Нови пазар са били установени. Разпитани са от полицейски служители. С. К (19 г.) и С. И. (27 г.) направили пълни самопризнания. Обяснили, че били наети на работа след пусната в сайт за продажба на автомобили обява за продажба на лек автомобил. С тях се свързал мъж, който им предложил да работят за него, докато продадат автомобила. „Работодателят“ им се представил за търговец на автомобили. Казал, че има клиенти, от които трябва да прибират капаро за поръчките му. Така ги изпратил във Велики Преслав. Парите за капарото на лек автомобил пък трябвало да оставят в маратонка на пътя в гр. Ветово. За „работата“ си получили по 200 лева.  Мъжете не са криминално проявени, работата по документиране на случая продължава.", "date": "2018.08.15", "title": "Шумен: 69-годишна жена е станала жертва на телефонна измама с близо 7 000 лева, извършителите са задържани"}
{"url": "http://www.focus-news.net/news/2018/08/15/2556496/sofiya-zadarzhan-e-17-godishen-mladezh-otkradnal-avtomobil-ot-parkinga-na-magazin-ot-golyama-targovska-veriga-v-stolitsata.html", "text": "Задържан е 17-годишен младеж, откраднал автомобил от паркинга на магазин от голяма търговска верига в столицата. Това съобщиха от пресцентъра на  Прокуратурата на Р България . \r\nС. Р., на 17 години, е привлечен към наказателна отговорност за извършено от него престъпление по чл. 346, ал. 2, т. 1, вр. ал. 1, вр. чл. 63, ал. 1, т. 3 НК, за това, че: \r\n- За времето от 23.10. часа на 13 август 2018 г., до 04.30 часа на 14 август 2018 г., в град София, от паркинга на магазин „БИЛЛА“ в кв. „Хаджи Димитър“, като непълнолетен, но можещ да разбира свойството и значението на извършеното и да ръководи постъпките си, противозаконно е отнел чуждо моторно превозно средство – автомобил марка „Опел“, модел „Астра“, собственост на К. И., без нейно съгласие, с намерение да го ползва. Впоследствие Р. е нанесъл повреда на превозното средство, удряйки го в телена ограда. \r\nПредвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му  в сградата на СРС на 16.08.2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.08.15", "title": "София: Задържан е 17-годишен младеж, откраднал автомобил от паркинга на магазин от голяма търговска верига в столицата"}
{"url": "http://www.focus-news.net/news/2018/08/15/2556497/sport-organizatorite-na-us-open-pokaniha-vavrinka-i-azarenka.html", "text": "Бившият шампион Стан Вавринка и бившата номер 1 в света Виктория Азаренка получиха покани за участие на Откритото първенство на САЩ. Друго известно име сред участващите с “уайлд кард” ще бъде Светлана Кузнецова, която също има титла от последния за годината турнир от Големия шлем. \r\nВавринка спечели трофея през 2016 година, но 12 месеца по-късно контузия в коляното го спря от участие. Докато отсъстваше, той се смъкна от трето до 151-о място в ранглистата. \r\nАзаренка има две титли от Австралия и два финала в Ню Йорк. Тя не игра миналата година заради съдебно дело, а сега заема 87-о място в ранглистата. Едно място зад нея е победителката от 2004 година Кузнецова. \r\nВенцислав ДРАГОМАНОВ", "date": "2018.08.15", "title": "Спорт: Организаторите на US Open поканиха Вавринка и Азаренка"}
{"url": "http://www.focus-news.net/news/2018/08/15/2556498/sofiya-katastrofa-mezhdu-lek-avtomobil-i-dzhip-na-bul-mihay-eminesku.html", "text": "Катастрофа между лек автомобил и джип стана преди минути на бул. Михай Еминеску\" в непосредствена близост до спирката \"Румънско посолство\" в посока Телевизионната кула, предаде репортер на  Агенция \"Фокус\" . Няма пострадали хора. Движението не е затруднено.  \r\nДаяна ДЮЛГЕРОВА", "date": "2018.08.15", "title": "София: Катастрофа между лек автомобил и джип на бул. \"Михай Еминеску\""}
{"url": "http://www.focus-news.net/news/2018/08/15/2556500/devetiyat-mezhdunaroden-meditsinski-kongres-na-yugoiztochno-evropeyskiyat-meditsinski-forum-shte-se-provede-v-perioda-6-9-septemvri-v-bosna-hertsegovina-i-republika-srabska.html", "text": "Деветият международен медицински конгрес на Югоизточно-европейският медицински форум (ЮЕМФ) ще се проведе в периода 6-9 септември в Босна, Херцеговина и Република Сръбска. Това съобщиха от  ЮЕМФ . \r\nТазгодишният форум ще се фокусира в приоритетни за Европа теми като репродуктивното здраве, сърдечно-съдовите заболявания, онкология, диабет, детска хирургия, неврология и психиатрия, други масови незаразни болести и спешни състояния, както и морални принципи и етика при практикуването на медицинската професия. \r\nПредстоящият конгрес е сред най-големите форуми за здраве в Европа и платформа, която събира на едно място европейския лекарски елит – представители на световни и европейски медицински асоциации, съсловни организации и камари, директори и мениджъри на здравни заведения, представители на академичната и научна общност и видни медицински специалисти.", "date": "2018.08.15", "title": "Деветият международен медицински конгрес на Югоизточно-европейският медицински форум ще се проведе в периода 6-9 септември в Босна, Херцеговина и Република Сръбска"}
{"url": "http://www.focus-news.net/news/2018/08/15/2556501/tass-vladimir-putin-e-izrazil-gotovnost-za-provezhdaneto-na-sreshta-na-varha-sas-severnokoreyskiya-lider.html", "text": "Държавният глава на Руската федерация Владимир Путин е изразил готовност да се срещне лично с лидера на Северна Корея Ким Чен-ун. Това се казва в телеграма, изпратена от лидера на Кремъл до Пхенян по повод годишнината от освобождаването на Корея (15 август), предава  TACC , като се позовава на информационната агенция ЦТАК. \r\n„По случай националния празник на Северна Корея, Деня на освобождението, Ви отправям искрени поздрави. Русия цени високо това, че във Вашата страна споменават благоговейно войниците от Червената армия, която са се борили рамо до рамо с корейските патриоти в името на свободата и независимостта на Корея“, цитира севернокорейската агенция изпратената от Кремъл телеграма.  \r\n„Уверявам Ви, че за обсъждането на актуални въпроси от двустранните отношения и важни регионални теми съм готов да се срещна с Вас в близко време“, се казва още в телеграмата. \r\nПутин е заявил също, че отношенията между двете страни имат „приятелски и конструктивен характер“. Той е изразил увереност, че Москва и Пхенян могат „без прекъсване да развиват взаимноизгодно сътрудничество, включително реализирането на тристранни програми, в които участват Руската федерация, Северна Корея и Южна Корея“, пише още в телеграмата на Путин.  \r\nПо-рано руският президент покани Ким Чен-ун да посети страната. Съгласно думите му, лидерът на Северна Корея може да пристигне в Русия за участие в Източния икономически форум, който ще се проведе през септември във Владивосток, но не се изключва възможността и за отделна визита. В началото на юли говорителят на Кремъл Дмитрий Песков заяви, че Москва все още не е получила окончателно потвърждение на срещата между Путин и Ким Чен-ун на форума.   Тереза Герова", "date": "2018.08.15", "title": "ТАСС: Владимир Путин е изразил готовност за провеждането на среща на върха със севернокорейския лидер"}
{"url": "http://www.focus-news.net/news/2018/08/15/2556505/afp-pone-25-dushi-sa-zaginali-sled-vzriv-na-bomba-v-afganistan.html", "text": "Поне 25 души са загинали след взрив на бомба в столицата на Афганистан, Кабул, съобщават властите в страната, цитирани от  AFP . \r\nГоворителите на вътрешното и здравното министерство потвърдиха за новите загинали и заявиха, че поне 35 души са били ранени от взрив в образователен център в шиитската част на града.  Йонислав Дочев", "date": "2018.08.15", "title": "AFP: Поне 25 души са загинали след взрив на бомба в Афганистан"}
{"url": "http://www.focus-news.net/news/2018/08/15/2556499/veliko-tarnovo-stolichniyat-futbolen-klub-levski-specheli-kupata-trifon-ivanov-na-ednoimenniya-turnir-za-detsa-malkite-etartsi-sa-na-prestizhno-vtoro-myasto.html", "text": "Столичният футболен клуб „Левски“ спечели купата „Трифон Иванов“ на стадион „Ивайло“ във Велико Търново. Това съобщиха от пресцентъра на  Община Велико Търново . На финала на едноименния турнир за деца, родени след 1 януари 2007 година, „сините“ надвиха домакините от „Етър“-Велико Търново. „Виолетовите“ също се представиха много достойно в надпреварата, след като категорично победиха друг столичен отбор – „ЦСКА“, като завоюваха второто място в крайното класиране.  \r\nКупите и медалите бяха връчени от заместник-кмета на Велико Търново проф. Георги Камарашев, председателя на Зоналния съвет на БФС Бончо Генчев, майката на Трифон Иванов – леля Маринка и главния мениджър на „Етър ВТ“ Красимир Балъков.  \r\nТретото издание на детския футболен турнир „Трифон Иванов“ бе и финал на първенството в категорията Футбол 9 /осем полеви играчи и вратар/. На отличния терен в Старата столица премериха сили шест отбора от България – „Левски“-София-, „Етър“-Велико Търново, „Черноморец 1919“-Бургас, „ЦСКА“-София, „Берое“-Стара Загора и „Локомотив“-Горна Оряховица.  \r\nТурнирът „Трифон Иванов“ се провежда от лятото на 2016 година по инициатива на кмета на Старата столица Даниел Панов и е в памет на легендарния български защитник и почетен гражданин на Велико Търново. Организатори са Община Велико Търново, Зоналният съвет на Българския футболен съюз и Общинско предприятие „Спортни имоти и прояви“. Първото издание бе спечелено от „Лудогорец“-Разград, а второто – от отбора на „Левски“ /София/.", "date": "2018.08.15", "title": "Велико Търново: Столичният футболен клуб „Левски“ спечели купата „Трифон Иванов“ на едноименния турнир за деца, малките „етърци“ са на престижно второ място"}
{"url": "http://www.focus-news.net/news/2018/08/15/2556491/miliet-predlozhenie-na-natsionalisticheski-lider-vlyubenite-v-dolara-da-badat-lisheni-ot-tursko-grazhdanstvo.html", "text": "Генералният председател на Партия „Велик съюз” (ПВС) Мустафа Дестиджи предложи драконовски мерки срещу „националните предатели, които не могат да преглътнат и понесат възхода на Турция”, пише вестник  „Милиет” . Искането му е, „влюбените в американския долар - моментално да бъдат лишени от турско гражданство”. В момента Мустафа Дестиджи е депутат в Меджлиса, избран с листата на управляващата Партия на справедливостта и развитието (ПСР). Националистическата му формация ПВС споделя силни ислямистки мотиви и ценности. \r\n„Вече е крайно време за очна ставка с онези, които ръкопляскат на спекулациите на база американски долар. Трябва да се установят любителите на атаки, при които Турция е потърпевша спрямо САЩ заради долара; като те бъдат изправени пред цялото общество. Те следва да бъдат порицани и незабавно лишени от турско гражданство, аргументира се депутатът от управляващата ПСР, цитиран от „Милиет”.  Георги Димов", "date": "2018.08.15", "title": "\"Милиет”: Предложение на националистически лидер: Влюбените в долара да бъдат лишени от турско гражданство"}
{"url": "http://www.focus-news.net/news/2018/08/15/2556507/veliko-tarnovo-ot-16-avgust-vazstanovyavat-dvizhenieto-na-gradskite-avtobusi-kam-tsarevets-i-kv-asenov.html", "text": "От утре (16 август) възстановяват движението на градските автобуси, които пътуват към крепостта Царевец и квартал „Асенов“. Това съобщиха от пресцентъра на  Община Велико Търново . Промяната влиза в сила от 09.00 часа сутринта. Ходът на ремонтните дейности по водопроводната мрежа под улица „Велчо Джамджията“ вече позволява пропускането на обществения транспорт.  \r\nЗаради строителните работи, касаещи водопроводите под ул. „Иван Вазов“, автобусите ще се движат двупосочно по улица „Никола Пиколо“. По този маршрут ще преминават линиите с номера 20 и 40, чиято крайна точка отново става площад „Цар Асен I”, както и автобуси с номера 50 и 110 – те отново ще пътуват до кв. „Асенов“. Възстановено ще бъде и регулярното движение на автобусна линия №5.  \r\nУчастъкът между площадите „Велчова завера“ и „Цар Асен I“ остава затворен за движение за автомобили и други превозни средства, с изключение на обществения транспорт. Пътуващите следва да ползват обходния маршрут през Южния пътен възел, улица „Магистрална“, главен път I-4 София – Варна, улица „Теодосий Търновски“, ул. „Димитър Найденов“, ул. „Сливница“, път зад крепостта Царевец – каменен мост в кв. „Асенов“.  \r\nПо същото трасе следва да се движат и автомобилите по направлението Велико Търново – Арбанаси – Горна Оряховица и обратно.  \r\nВременната организация на движение е въведена със заповед на кмета на Старата столица Даниел Панов и ще важи до приключване на строителните дейности, но не по-късно от 31 август.", "date": "2018.08.15", "title": "Велико Търново: От 16 август възстановяват движението на градските автобуси към Царевец и кв. „Асенов“"}
{"url": "http://www.focus-news.net/news/2018/08/15/2556506/ministar-nikolay-nankov-nad-155-mln-leva-sa-investirani-v-obshtina-provadiya-prez-poslednite-dve-godini.html", "text": "Над 15,5 млн. лева са инвестирани в община Провадия през последните две години. Това заяви пред журналисти министърът на регионалното развитие и благоустройството Николай Нанков, който присъства на откриването на рехабилитираните близо 30 км от пътя Старо Оряхово – Долни Чифлик – Гроздьово – Провадия, с финансиране от Оперативна програма „Региони в растеж“, предаде репортер на  Радио „Фокус“ – Варна . Министър Николай Нанков посочи, че в рехабилитираните близо 30 км са инвестирани 18 млн. лева. „Това е дългоочакван път, поредният в Северна България, който реализираме този път с европейско финансиране по програма „Региони в растеж“. Част от пътя е алтернатива на автомагистрала „Черно море“ и свързва максимално бързо Провадия и морската община Долни чифлик“, допълни министър Николай Нанков.  \r\nНа събитието присъства и кметът на Община Долни чифлик Красимира Анастасова, която благодари на правителството. „Това е едно обещание, поето още през 2015 година. Благодаря на правителството“, каза кметът на Община Долни чифлик Красимира Анастасова. \r\nДиана СТОЕВА", "date": "2018.08.15", "title": "Министър Николай Нанков: Над 15,5 млн. лева са инвестирани в община Провадия през последните две години"}
{"url": "http://www.focus-news.net/news/2018/08/15/2556504/bogdan-kirilov-e-noviyat-izpalnitelen-direktor-na-izpalnitelnata-agentsiya-po-lekarstvata.html", "text": "Богдан Кирилов е новият изпълнителен директор на Изпълнителната агенция по лекарствата, считано от 17 август 2018 г. Това съобщиха от  Министерство на здравопазването . От ноември 2017 г. до момента той е заместник изпълнителен директор на ИАЛ. Богдан Кирилов е член на Управителния съвет на Европейската агенция по лекарствата, а през 2016/2017 г. е бил член и на Централна комисия по Eтика към Български фармацевтичен съюз.  \r\nМагистър-фармацевт Богдан Кирилов е завършил „Фармация“ във Фармацевтичен факултет, Медицински университет - София. Придобива и специалност „Обществено здраве и здравен мениджмънт“ във Факултет по обществено здраве, Медицински университет - София.  \r\nПроф. Асена Стоименова напуска поста изпълнителен директор на Изпълнителната агенция по лекарствата по лични причини.  \r\nПроф. Стоименова ще бъде съветник на министъра на здравеопазването в областта на лекарствената политика. Тя остава член на Управителния съвет на Европейската агенция по лекарствата, член на CHMP (Комитет за лекарствените продукти в хуманната медицина), както и програмен координатор за СЗО в областта на достъпа до лекарства и реимбурсиране на лекарствените продукти.", "date": "2018.08.15", "title": "Богдан Кирилов е новият изпълнителен директор на Изпълнителната агенция по лекарствата"}
{"url": "http://www.focus-news.net/news/2018/08/15/2556494/denitsa-zlateva-bsp-ne-me-uchudva-sled-kato-softuerna-firma-dostavya-vaksini-po-obshtestvena-porachka-frizyorski-salon-da-nadgrazhda-it-sistemite-na-agentsiyata-po-vpisvaniyata.html", "text": "Не ме учудва след като софтуерна фирма доставя ваксини по обществена поръчка, фризьорски салон да надгражда IT системите на Агенцията по вписванията. Това каза заместник-председателят на БСП Деница Златева по време на пресконференция във връзка с проблема с достъпа до Търговския регистър, предаде репортер на   Агенция „Фокус“.  Тя поясни, че се е запознала с два европейски проекта на Агенцията по вписванията за надграждане на търговския и имотния регистър. „Признавам си, няма как да си обясня дейност на козметичен салон в проекти на Оперативна програма „Добро управление“ за надграждане на търговския или имотния регистър на стойност над 3,5 млн. лв. Още по-притеснителното е, че тази дори и доста добра професионална козметичка, в проекта е заедно с държавната фирма „Информационно обслужване“, близка до властта фирма и туристическа агенция. Златева обяви, че изникват редица въпроси към Агенцията по вписванията, към Министерство на правосъдието и от ресорните държавни агенции, които се занимават с електронното правителство. „Първият въпрос е вярно ли е, че за периода август 2017 – юни 2018 Агенцията по вписванията е оставена без извънгаранционно обслужване, включително на сървърите, дисковите устройства и устройствата за архивиране и че цялото това извънгаранционно обслужване е правено от пет души в Агенцията по-скоро аварийно\", коментира Златева. Тя попита дали е вярно, че поради забавяне на вписванията на заявления в Търговския регистър, е закъсняло изпълнението на поръчката за разширяване и надграждане на капацитета на сървърите, архивиращите устройства и това многократно отлагане - пореден пример за лошо управление в Агенцията по вписвания. „Има ли разписана политика за управление и сигурност на информацията, спазва ли се тя, кога последно е била одитирана и от кого и какви са предписанията на одитиращата институция? Правена ли е оценка на риска от Агенцията по вписвания и Министерство на правосъдието? Съгласно едни международни стандарти, на които Агенцията по вписванията е обучавана, но те не са внедрени, срив на системата е риск от много висока степен\", допълни тя. Златева зададе въпроса и има ли политика и процедури за архив? „От днешното заседание на Министерски съвет стана ясно, че Държавна агенция „Електронно управление“ започна да прави одит на всички информационни системи. Резонният въпрос е какво са правили до момента?“, попита Златева.  \r\nНа въпрос във връзка със заканата на президента Румен Радев, че при предсрочни парламентарни избори, при следващо служебно правителство ще \"омете\" всички кадри на ГЕРБ от администрацията, Деница Златева отговори, че тези въпроси трябва да бъдат зададени в друга сграда, а не в централата на БСП. По отношение на предсрочни парламентарни избори, Златева заяви, че БСП се готви за такива, както се готви за местните и европейските.  \r\nВ отговор на питане какво прави на Бузлуджа председателят на синдикат \"Защита\" Красимир Митев, който е подстрекавал стачката на \"Български пощи\", заместник-председателят на БСП обясни, че партията има политическо ръководство и работна група, което избира ораторите на събора.  \r\nДеница КИТАНОВА", "date": "2018.08.15", "title": "Деница Златева, БСП: Не ме учудва, след като софтуерна фирма доставя ваксини по обществена поръчка, фризьорски салон да надгражда IT системите на Агенцията по вписванията"}
{"url": "http://www.focus-news.net/news/2018/08/15/2556508/ministerstvoto-na-vatreshnite-raboti-otbelyaza-denya-na-spasenieto.html", "text": "За пореден път днес се отбелязва Деня на спасението. На 15 август почитаме паметта на над 150 лекари и медицински сестри, загинали в опит да спасят човешки живот. Почит с едноминутно мълчание бе отдадена и на всички полицаи, пожарникари, спасители и граждани, рискували себе си в името на други хора. Това съобщиха от пресцентъра на  МВР . В тържествената церемония, която се състоя пред Паметника на медицинските чинове, загинали във войните, който се намира пред Военно-медицинската академия, участваха зам.-министърът на вътрешните работи Стефан Балабанов и директорът на ГД „Пожарна безопасност и защита на населението“ гл. комисар Николай Николов. Венци и цветя бяха положени и от други държавни структури и обществени организации.  \r\nПрипомняме, че Денят на спасението е иницииран през 2005 година по предложение на д-р Тотко Найденов, гл. редактор на в. „Български лекар“, с подкрепата на ВМА и със съдействието на Министерството на здравеопазването, Българският лекарски съюз, БЧК и синдикални организации. От 20-ти декември 2012 година честването е официализирано с решение на Министерски съвет.", "date": "2018.08.15", "title": "Министерството на вътрешните работи отбеляза Деня на спасението"}
{"url": "http://www.focus-news.net/news/2018/08/15/2556509/ministar-nikolina-angelkova-osazhdam-nasilieto-varhu-kamerierkata-udarena-ot-chuzhdestranen-turist-v-hotel-na-zlatni-pyasatsi.html", "text": "Осъждам насилието върху камериерката, ударена от чуждестранен турист в хотел на „Златни пясъци“. Това написа министърът на туризма Николина Ангелкова в профила си в социалната мрежа  „Фейсбук“  по повод инцидента от 13 август, при който 33-годишен австрийски турист е ударил 51-годишна камериерка. „И гостите, и българските граждани трябва да спазват законите на страната ни. Изключително важно е да запазим България като спокойна и сигурна дестинация, предлагаща качествен туризъм. Министерството на туризма следи състоянието на жената и при нужда е готово да съдейства“, е написала още Николина Ангелкова.", "date": "2018.08.15", "title": "Министър Николина Ангелкова: Осъждам насилието върху камериерката, ударена от чуждестранен турист в хотел на „Златни пясъци“"}
{"url": "http://www.focus-news.net/news/2018/08/15/2556502/predsedatelyat-na-pg-na-gerb-tsvetan-tsvetanov-prisastva-na-hramoviya-praznik-na-svishtovskiya-manastir-pokrov-bogorodichen.html", "text": "Председателят на ПГ на ГЕРБ и зам.-председател на партията Цветан Цветанов почете храмовия празник на свищовския манастир „Покров Богородичен“. Заедно с кмета на Свищов Генчо Генчев, кмета на Велико Търново Даниел Панов и председателя на Общински съвет – Свищов д-р Кристиян Кирилов, той присъства на празничната литургия, отслужена от Отец Христо. За днешния празник в светата обител се стекоха стотици миряни от цялата община. Това съобщиха от пресцентъра на  ПП ГЕРБ . \r\nКъм манастира „Покров Богородичен“ никога досега не е имало асфалтова улица, но пътят до храма вече е нов и асфалтиран, благодарение на отпуснати от правителството на Бойко Борисов средства. За втора поредна година пък светата обител получава от Дирекцията по вероизповеданията към Министерски съвет транш за неотложни ремонти. \r\nВ знак на уважение и признателност игуменът отец Христо поднесе на Цветан Цветанов три специално писани и осветени икони. Копие на чудотворното изображение на Богородица, което се пази в свищовския манастир, е дар за премиера Бойко Борисов.  \r\nКато подарък за Цветанов духовниците са избрали икона на Свети Йоан Предтеча. Лично от свищовския кмет за Цветанов пък е специално изработена от етърски майстор голяма икона на Света Богородица Йерусалимска. Градоначалникът Генчо Генчев обясни, че иконата е рисувана половин година, а за основа е избрано крушово дърво. \r\nПредседателят на парламентарната група на ГЕРБ Цветан Цветанов бе трогнат от жеста и пожела светинята да остане в свищовския манастир, където силата й ще бъде още по-голяма. Жестът му бе посрещнат с аплодисменти от намиращите се в храма миряни.", "date": "2018.08.15", "title": "Председателят на ПГ на ГЕРБ Цветан Цветанов присъства на храмовия празник на свищовския манастир „Покров Богородичен“"}
{"url": "http://www.focus-news.net/news/2018/08/15/2556511/4189-motorni-prevozni-sredstva-sa-provereni-vchera-v-hoda-na-spetsaktsii-po-patishtata-v-stranata-otneti-sa-69-shofyorski-knizhki.html", "text": "4189 моторни превозни средства са проверени вчера в хода на спецакции по пътищата в страната, отнети са 69 шофьорски книжки. Това съобщават от пресцентъра на  МВР . Продължават ежедневните засилени полицейски проверки по пътищата на страната. Вчера акцентът бe: проверки за скорост, употреба на алкохол, наркотични вещества и/или техните аналози, за ползването на обезопасителни колани и система, неспазването на предимство на пешеходни пътеки и неправилно пресичане от пешеходците, неправоспособни водачи, техническа неизправност на автомобилите и неправилно изпреварване.  \r\nВ хода на операцията полицейските екипи са проверили 4189 моторни превозни средства и 5725 души. Установени са 3249 нарушения, като са издадени 1655 фиша, 642 акта за установяване на административно нарушение и са констатирани 952 случая на превишена скорост.  \r\nОтнети са 69 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 250 електронни фиша.", "date": "2018.08.15", "title": "4189 моторни превозни средства са проверени вчера в хода на спецакции по пътищата в страната, отнети са 69 шофьорски книжки"}
{"url": "http://www.focus-news.net/news/2018/08/15/2556503/premierat-boyko-borisov-nikoga-ne-sam-delil-kmetovete-po-partii.html", "text": "Никога не съм делил кметовете по партии. Това заяви пред журналисти премиерът Бойко Борисов, който присъства на откриването на рехабилитираните близо 30 км от пътя Старо Оряхово – Долни Чифлик – Гроздьово – Провадия, с финансиране по Оперативна програма „Региони в растеж“, предаде репортер на  Радио „Фокус“ – Варна . „Господ да пази всички, които минават по това 30-километрово трасе, което свързва Старо Оряхово (пътят Бургас – Варна) и Провадия“, допълни премиерът при официалното откриване на участъка. Бойко Борисов подчерта, че никога не е делил кметовете по партии. „Всички кметове работят с мен. Никой не е намерил разлика в отношението, да е бил мачкан или унижаван“, добави премиерът Борисов в отговор на критиките, че правителството подкрепя само свои кметове. \r\nДиана СТОЕВА", "date": "2018.08.15", "title": "Премиерът Бойко Борисов: Никога не съм делил кметовете по партии"}
{"url": "http://www.focus-news.net/news/2018/08/15/2556513/obshtina-burgas-moldova-iska-otkrivane-na-pochetno-konsulstvo-v-burgas.html", "text": "Посланикът на Република Молдова у нас Негово Превъзходителство Штефан Горда и кметът Димитър Николов обсъдиха на среща идеята да бъде открито почетно консулство на Република Молдова в Бургас. Това съобщиха от пресцентъра на  Община Бургас . \r\n175 000 са молдовските граждани, които са посетили България за една година. В бургаските университети пък учат десетки студенти от Молдова, стана ясно още от разговора. \r\nНа срещата бяха обсъдени възможностите за побратимяване на Бургас с град Тараклия, където живее най-голямата българска общност в Молдова. \r\nТема на разговора бяха още възможностите за културен обмен и организирането на бизнес форум с цел увеличаване на търговските контакти. \r\nПред кмета на Бургас Негово Превъзходителство Штефан Горда отново препотвърди, че европейската интеграция е национален приоритет на Молдова. „България може да ни помогне в този път и ние можем да се учим от вас“, заяви още посланикът.", "date": "2018.08.15", "title": "Община Бургас: Молдова иска откриване на почетно консулство в Бургас"}
{"url": "http://www.focus-news.net/news/2018/08/15/2556512/pazardzhik-selo-sestrimo-otbelyazva-na-uspenie-bogorodichno-svoya-praznik.html", "text": "Село Сестримо отбелязва на Успение Богородично своя празник, каза за  Радио „Фокус“ – Пазарджик  кметът на беловското село Стефан Джамов. Той обясни, че на този празник във всяка къща се пече агне, посрещат се гости, на площада се правят традиционните народни борби, следвани от народно веселие. „Всички се събираме на площада в центъра на село Сестримо, който е голям. Някога хората са излизали над селото на поляните, но сега са избрали да празнуват в центъра“, коментира Джамов. Той допълни, че над Сестримо има три параклиса. Единият носи името на Свети Георги, другият  е Света Богородица. „Този параклис съществува още от заселването на Сестримо. Първоначално е бил дъсчен, но после е построен с тухли. Третият параклис носи името на Света Троица“, уточни Джамов. Той каза също, че днешният празник е по-известен в Сестримо с името Голяма Богородица. \r\nВаня НИКОЛОВА", "date": "2018.08.15", "title": "Пазарджик: Село Сестримо отбелязва на Успение Богородично своя празник"}
{"url": "http://www.focus-news.net/news/2018/08/15/2556518/varna-vazstanoveno-e-dvizhenieto-po-pat-iii-9004-varna-konstantinovo-pri-km-5.html", "text": "Възстановено е движението по път III-9004 Варна – Константиново при км 5. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.15", "title": "Варна: Възстановено е движението по път III-9004 Варна – Константиново при км 5"}
{"url": "http://www.focus-news.net/news/2018/08/15/2556514/predsedatelyat-na-pg-na-gerb-tsvetan-tsvetanov-poseti-detska-gradina-chipolino-v-svishtov.html", "text": "Председателят на Парламентарната група (ПГ) на ГЕРБ и зам.-председател на партията Цветан Цветанов посети детска градина „Чиполино” в Свищов. Това съобщиха от пресцентъра на  ПП ГЕРБ . Заедно с него бяха кметът на града Генчо Генчев и председателят на Общински съвет – Свищов д-р Кристиян Кирилов  \r\nПлощадката и парковата част към заведението се ремонтират в момента със средства по проект „Красива България”. Детските съоръжения са били поставени през далечната 1972 година и за подмяната им вече са били издадени предписания. Благодарение инициативността на управниците, сега те се подменят с нови, съобразно изискванията за безопасност. Готови са четири от площадките за различните възрастови групи. Те са преоборудвани с нови настилки и уреди.  \r\nРемонтните дейности включват и нова дъждовна канализация, което ще реши проблема с влагата в самата сграда. Поставени са и нови и удобни за малчуганите външни чешми.  \r\nВ Детска градина „Чиполино“ се полагат грижи за  150 деца, включително на яслена възраст.", "date": "2018.08.15", "title": "Председателят на ПГ на ГЕРБ Цветан Цветанов посети детска градина „Чиполино” в Свищов"}
{"url": "http://www.focus-news.net/news/2018/08/15/2556516/patriarh-neofit-vze-uchastie-v-tarzhestvenata-sveta-liturgiya-v-troyanskiya-manastir-po-povod-uspenie-bogorodichno.html", "text": "„В днешния ден Пресветата Дева показва на всички нас изпълнението на онова, към което сме призвани и ние – кръстените в името на нейния божествен Син. С края на своя земен живот тя ни сочи онова, което трябва да бъде и лична съдба на всеки от нас, които изповядваме Христа Спасителя, които живеем в Неговата Църква и според силите си се движим по посочения ни от Него тесен път към спасението”, каза в словото си Светейшият патриарх Неофит след края на тържествената св. Литургия, в която той взе молитвено участие в Троянската св. обител, съобщиха от  Светия Синод . \r\nМолитвено съучастваха и стотици православни християни от цялата страна. В ранната утрин бе извършена полунощница и литийно шествие с плащаницата, на която е изобразен празникът Успение Богородично. \r\nТайнството Евхаристия предстоя Негово Високопреосвещенство Пловдивският митрополит Николай и съслужи с Мелнишки епископ Герасим, главен секретар на Св. Синод, Велички епископ Сионий, игумен на Троянската св. обител и Белоградчишки епископ Поликарп, викарий на Софийския митрополит, архим. Васиан, представител на Руския патриарх у нас, архим. Василий, протосингел на Софийска св. митрополия, братя от манастира, свещ. ик. Нелуц Опря, представител на Румънския патриарх у нас, свещеници и дякони от столицата. \r\nВ края на богослужението Негово Светейшество се обърна със слово към събралото се множество. В словото си той каза, че „както животът на Божията майка е образец и пример за живота на всекиго от нас, така и нейното славно Успение е онзи славен завършек на всеки християнски живот и онзи свят венец, който Всеблагият и човеколюбив Бог иска да бъде завършек и увенчаване и на всеки от нас. Защото, както свидетелства апостолът, сега, когато сме освободени от греха и сме станали Божии раби, плодът от нашия живот трябва да е „светост, а краят - живот вечен”, каза още той. \r\n„Радостен съм в този светъл празничен ден да бъда в скъпата на сърцето ми Троянска света обител, в която започна някога монашеският ми път и в която сам съм почувствал силата на божествената благодат под Покрова на Божията майка. Нека по нейните свети молитви и нейното усърдно небесно застъпничество за всеки, който е поел по нелекия, но спасителен монашески път, Бог щедро да благоволи над това свято място и да укрепва подвизаващите се в него братя, а за всички благочестиви поклонници, стичащи се тук, Троянският манастир всякога да бъде място за утеха и укрепване в християнския живот и подвиг, за благословение и духовна радост”, добави още Негово Светейшество. \r\nПо време на тържественото богослужение, манастирът посети и министър-председателят Бойко Борисов, който видя реновираното и реставрирано старо крило на света обител. \r\nПо традиция бе извършено и литийното шествие с чудотворната икона на Божията Майка - Троеручица, в което се включиха стотици православни християни.", "date": "2018.08.15", "title": "Патриарх Неофит взе участие в Тържествената света литургия в Троянския манастир по повод Успение Богородично"}
{"url": "http://www.focus-news.net/news/2018/08/15/2556510/shumen-mnogolyuden-beshe-praznikat-uspenie-bogorodichno-v-hram-sv-tri-svetiteli.html", "text": "Многолюден беше празникът Успение Богородично в храм „Св. Три Светители“ в Шумен, предаде репортер на  Радио „Фокус“-Шумен . Десетки хора участваха в тържественото богослужение, въпреки работния ден. Пред иконите на Пресвета Богородица се образуваха опашки от хора, търсещи застъпничеството на Божията Майка пред нейния Син и наш Господ – Исус Христос. Здраве и мир - за това се помолиха присъстващите. Множество християни приеха свето причастие в края на Богородичния пост. В храма бяха извършени и няколко кръщавки. \r\nИвелина ИВАНОВА", "date": "2018.08.15", "title": "Шумен: Многолюден беше празникът Успение Богородично в храм „Св. Три Светители“"}
{"url": "http://www.focus-news.net/news/2018/08/15/2556523/stara-zagora-byuro-po-truda-kazanlak-nabira-zayavki-za-obucheniya-i-zaetost-na-bezrabotni-litsa-s-trayni-uvrezhdaniya.html", "text": "Дирекция „Бюро по труда“ – Казанлък от днес набира заявки за обучения и заетост на безработни лица с трайни увреждания, каза за  Радио „Фокус“  Пенка Пъдарска от дирекцията. Заявките се приемат по новия компонент II на проект „Обучения и заетост за младите хора” – за безработни лица с трайни увреждания до 29 години включително, и по новия компонент II на проект „Обучения и заетост” – за безработни лица с трайни увреждания на възраст над 29 години. И двата проекта се реализират с финансовата подкрепа на Европейския социален фонд на Европейския съюз по Оперативна програма „Развитие на човешките ресурси“ 2014-2020. \r\n„Целта на изпълнението на новия компонент по двата проекта е да се даде допълнителна възможност за устойчива заетост на една от най-уязвимите групи на пазара на труда, като по този начин се предотврати изпадането и в продължителна безработица, загубата на трудови умения и социалната изолация“, каза Пъдарска. \r\nРаботодателите ще бъдат стимулирани максимално дълго да задържат хората с трайни увреждания на работното място. Със средства от Оперативна програма „Развитие на човешките ресурси“ ще бъдат поети възнагражденията съгласно минималния осигурителен доход за съответната основна икономическа дейност и осигурителните вноски на наетите от тях по проектите за 24 месеца. Ако работодателите задържат служителя 6 месеца след този срок, ще им бъде даден еднократно допълнителен бонус от 6 минимални работни заплати, установени за страната. \r\nНа този етап от изпълнението, безработните лица с трайни увреждания, одобрени от работодателите, ще могат да преминат професионално обучение или обучение за придобиване на ключова компетентност с ваучери. \r\nВсеки работодател, който желае да наеме безработни лица с трайни увреждания по компонент II на проектите, може да подаде заявка за разкриване на свободни работни места според своите потребности в Дирекция „Бюро по труда” Казанлък, на хартиен носител, лично или чрез пълномощник. \r\nСлавяна ГАЙДАРОВА", "date": "2018.08.15", "title": "Стара Загора: „Бюро по труда“ – Казанлък набира заявки за обучения и заетост на безработни лица с трайни увреждания"}
{"url": "http://www.focus-news.net/news/2018/08/15/2556522/premierat-boyko-borisov-poseti-arheologicheskite-razkopki-na-obekt-provadiya-solnitsata.html", "text": "Министър-председателят Бойко Борисов и министър Владислав Горанов посетиха археологическия обект „Провадия-Солницата“, който се намира на територията на „Провадсол“, филиал на „Солвей Соди“, след като участваха в церемония по откриването на рехабилитирания път от Старо Оряхово до Провадия, предаде репортер на  Радио „Фокус“ – Варна . Делегацията, в която участваха областният управител на Варна Стоян Пасев, кметът на Варна Иван Портних и кметът на Провадия Филчо Филев, се запозна с най-новите открития на археологическия екип, воден от член-кореспондент и заместник-председател на БАН проф. Васил Николов. \r\nКомплексният праисторически обект „Провадия-Солницата“ представя останките на най-стария солодобивен център в Европа (5500 – 4200 г. пр. Хр.), превърнал се в първия праисторически град на нашия континент (4700-4200 г. пр. Хр.). Сред основните предпоставки за това са специализираното производство на сол и успешната търговия на далечни разстояния с този жизненоважен за хората продукт. Разположен е на 6 км от Провадия, на територията на завода за разсол „Провадсол“, който подкрепя археологическите разкопки от самото начало през 2005 г. Обектът се състои от укрепено с каменни стени селище (цитадела), производствен солодобивен комплекс, ритуално поле и некропол. Заема площ от около 130 дка. \r\nДиана СТОЕВА", "date": "2018.08.15", "title": "Премиерът Бойко Борисов посети археологическите разкопки на обект „Провадия-Солницата“"}
{"url": "http://www.focus-news.net/news/2018/08/15/2556517/stoyan-ivanov-istoricheski-muzey-klisura-klisurtsi-pazyat-ikonata-na-sveta-bogoroditsa-s-koyato-sa-tarsili-spasenie-po-vreme-na-aprilskoto-vastanie.html", "text": "Клисурци пазят иконата на Света Богородица, с която са търсили спасение по време на Априлското въстание. Светинята се съхранява в Историческия музей в града. Това съобщи за  Радио „Фокус” – Пловдив  директорът на музея Стоян Иванов в Клисура. „Оцелелите са вярвали, че именно Божията майка им е помогнала да се спасят от башибозука“, каза още Иванов. По думите му, не случайно църквата, която клисурци построяват след освобождението носи името Света Богородица.  \r\n„Клисура е единственият град, който е разрушен до основи по време на Априлското въстание, затова и са малко ценностите от този период“, каза още директорът на Историческия музей в града. По думите му, подобна е ситуацията и с черешовата артилерия, с която клисурци се отбраняват по време на въстанието. „Черешовите топчета са гърмели веднъж, след което са се пръскали, но има информация, че едно от тях е гръмнало три пъти и то при едни от най-тежките боеве при втората атака на Тосун бей“, каза още Стоян Иванов. По думите му, в наши дни в нито един музей в България няма запазено черешово топче от Априлското въстание. Музеят пази и камбаната, с която е обявено Априлското въстание. \r\nЦветана ТОНЧЕВА", "date": "2018.08.15", "title": "Стоян Иванов, Исторически музей - Клисура: Клисурци пазят иконата на Света Богородица, с която са търсили спасение по време на Априлското въстание"}
{"url": "http://www.focus-news.net/news/2018/08/15/2556515/hashim-tachi-ili-shte-postignem-evropeysko-reshenie-sas-sarbiya-ili-nyama-da-ima-dogovor.html", "text": "Окончателният договор между Косово и Сърбия ще бъде европейски договор. Това ще бъде прието от Брюксел и от Вашингтон. И ще бъде финализирано с новата резолюция на Съвета за сигурност на ООН, която ще открие перспективата за Европейския съюз за Косово и Сърбия. Или ще се постигне едно европейско решение, с подкрепа от ЕС и САЩ, или няма да има договор, заяви президентът на Косово Хашим Тачи в интервю за сръбския ежедневник „Danas“, предава електронното издание на скопския вестник  „Нова Македония“ . \r\nТачи добави, че лидери като сръбския му колега Александър Вучич са отговорни за „благосъстоянието на нашите деца и бъдещите поколения“ и заяви, че заедно с него са готови да попречат на миналото „да блокира нашето бъдеще или да заплаши мира в нашия регион в следващите пет или петдесет години“. \r\n„Сега трябва бързо да се придвижваме, за да добием членство в ЕС, НАТО и ООН. Диалогът със Сърбия, регионалното сътрудничество и помирението са ключови условия за постигане на тази цел. Комуникирам си с Вучич и съм готов да намеря решение, тъй като искам да видя Косово в НАТО и в ЕС колкото се може по-скоро. Ще бъда искрен, не мисля че можем да стигнем там, ако не постигнем постоянна граница между нашите две държави. Трябва да имаме цялостно договорена демаркация на границата, за да не оставим някои отворени въпроси да станат повод за спорове в бъдеще. Моята цел не е етническа подялба, нито създаването на друга Република Сръбска на нашата територия. Моята цел е да се установи граница с дължина от 400 километра и този процес изисква творчески решения, които ще осигурят мир сега и в бъдеще“, заяви Тачи. \r\nСпоред него, ако има воля между лидерите на Косово и Сърбия да се намерят креативни решения, ще се намери и начин да се даде възможност на хората в пограничните райони да се чувстват сигурни и да имат сигурно икономическо и политическо бъдеще. \r\n„Сърбите в северно Косово, както и албанците в Прешевската долина, най-много са загрижени за работните места и икономиката. Кой ще инвестира в нашите страни, ако имаме отворени гранични въпроси, които остават неразрешени с десетилетия? Как ще попречим на нашите млади хора да емигрират, ако са изправени пред дискриминация или страх на всеки 10 или 20 години? Ако сега не изчистим нашите взаимоотношения, ние пропускаме възможността за следващото поколение или две да имат нормален живот“, поясни косовският президент. \r\nТачи добави и че сърбите в днешно време са интегрирани и не вижда причина хората в Щръбце, Грачаница или някое друг населено място да се страхуват от своето бъдеще в Косово. \r\n„Окончателният договор между Прищина и Белград ще помогне за намаляване на заплахите на националистите и екстремистите от собствената им сръбска общност, които са надвиснали над главите им“, смята той.  Йонислав Дочев", "date": "2018.08.15", "title": "Хашим Тачи: Или ще постигнем европейско решение със Сърбия, или няма да има договор"}
{"url": "http://www.focus-news.net/news/2018/08/15/2556519/arhiereyskiyat-namestnik-na-karlovska-duhovna-okoliya-otets-marko-karlovskata-tsarkva-sveta-bogoroditsa-e-predpochitana-ot-zhitelite-za-vsyakakvi-shtastlivi-sabitiya.html", "text": "Карловската църква „Света Богородица“ е предпочитана от жителите за всякакви щастливи събития. Това каза за  Радио „Фокус“ – Пловдив  архиерейският наместник на Карловска духовна околия отец Марко Марков. „Четири години певец и дякон там е бил Игнатий – Васил Левски“, каза още отец Марко. Църквата е построена през 1851 година от майстори от Брацигово и Карлово, а изтъкнати зографи от Банско, Трявна и Самоков рисуват иконите на храма. Камбанарията е построена 1897 година и е висока 25 метра. „Храмът е наследник на стара, вкопана в земята църква със същото име, която изгаря при пожар през 1813 година“, каза още отец Марко. По думите му, църквата „Света Богородица” е тържествено осветена на 18 май 1858 година, а в момента е национален паметник на културата. \r\nДругият емблематичен храм за жителите на Карлово е „Свети Николай“. Той е най-голямата църква в Карловско. „Храмът е изрисуван от Станислав Доспевски и Иван Зографски“, каза още отец Марко. Църквата е свързана с историята на Карлово в периода на „Страшното“. „Там е основан Първия градски съвет, който цели да възстанови града след този унищожителен период“, каза още отец Марко. В двора на църквата “Св. Николай” се намира и гробът на Гина Кунчева, майката на Апостола на Свободата Васил Левски. \r\nЦветана ТОНЧЕВА", "date": "2018.08.15", "title": "Архиерейският наместник на Карловска духовна околия отец Марко: Карловската църква „Света Богородица“ е предпочитана от жителите за всякакви щастливи събития"}
{"url": "http://www.focus-news.net/news/2018/08/15/2556526/mrrb-utre-zapochva-stroitelstvoto-na-oshte-16-km-ot-am-hemus-mezhdu-buhovtsi-i-belokopitovo.html", "text": "Утре – 16 август, започва строителството на 16,3 км от автомагистрала „Хемус“ между Буховци и Белокопитово. Проектът ще се изпълнява изцяло със средства от републиканския бюджет. На първата копка ще присъстват министърът на регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Светослав Глосов, областните управители на Шумен и Търговище - проф. Стефан Желев и Митко Стайков, народни представители. Това съобщиха от пресцентъра на  Министерството на регионалното развитие и благоустройството  (МРРБ). \r\nУчастъкът от АМ „Хемус“ от км 310+940 до км 327+260 ще бъде изграден от ДЗЗД „Хемус-16320“. Строителният надзор ще се осъществява от ДЗЗД „Консултанти Хемус 2 - 2016“.  \r\nВ 10.45 часа министър Нанков ще посети Търговище, където ще провери ремонтните дейности на ОУ „Христо Ботев“. Обектът се изпълнява по финансиран от Оперативна програма „Региони в растеж“ проект за обновяване на образователна инфраструктура. Министърът ще посети и спортната зала в града, за ремонта на която бяха осигурени средства от държавния бюджет.  \r\nВ 11.45 часа министърът на регионалното развитие и благоустройството ще бъде в Шумен, където ще посети ОУ „Илия Рашков Блъсков“. След това той ще разгледа санираните блокове на ул. „Цар Освободител“ №1-3 в града и ще се запознае с изпълнението на проекта за благоустрояване на района на кръстовището на ул. \"Станционна\" и бул. \"Симеон Велики\", финансиран от ОП „Региони в растеж“. В Шумен министър Нанков ще посети и Индустриалната зона.  \r\nНа събитията е поканен да присъства и министър-председателят Бойко Борисов.", "date": "2018.08.15", "title": "МРРБ: Утре започва строителството на още 16 км от АМ „Хемус“ между Буховци и Белокопитово"}
{"url": "http://www.focus-news.net/news/2018/08/15/2556520/vidin-stotitsi-zhiteli-na-grada-se-pomoliha-pred-ikonata-na-sveta-bogoroditsa-v-katedralniya-hram-sv-dimitar.html", "text": "Стотици жители на Видин се помолиха пред иконата на света Богородица в катедралния храм „Св. Димитър“ на празника Успение Богородично, предаде репортер на  Радио „Фокус“ – Видин . Опашка от вярващи се изви пред иконата на sвета Богородица, като хората чакаха повече от половин час за да се помолят пред нея. От сутринта не спира потока от хора, които влизат в църквата, за да запалят свещ на празника. \r\nАнна ЛОЗАНОВА", "date": "2018.08.15", "title": "Видин: Стотици жители на града се помолиха пред иконата на света Богородица в катедралния храм „Св. Димитър“"}
{"url": "http://www.focus-news.net/news/2018/08/15/2556528/burgas-chastichni-remonti-se-izvarshvat-na-am-trakiya-ot-km-324-do-km-359-v-uchastaka-karnobat-vetren.html", "text": "Частични ремонти се извършват на АМ „Тракия“ от км 324 до км 359, в участъка Карнобат-Ветрен. Това каза за  Радио „Фокус“ – Бургас  дежурният в Областно пътно управление - Бургас. Работни екипи има и по пътя Провадия-Айтос, където се ремонтират мантинели и на отсечките Просеник-Гюльовца и Равнец-Трояново. \r\nПродължават да са в сила ограниченията на движението по пътя Варовник-Вълчаново ханче от км 20+000 до 39+200 за МПС над 10 т. поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Движението по пътя Черница-Сунгурларе-Чубра е ограничено за МПС над 10 т поради намален габарит на пътното тяло. Срокът за всички изброени ограничения е до 31 декември 2018 г. \r\nИнтензивен е трафикът по централните улици в град Бургас – „Иван Вазов“, „Генерал Гурко“, „Христо Ботев“, „Уилям Гладстон“, „Цар Симеон“ и „Булаир“. Натоварено е движението и по булевардите „Сан Стефано“ и „Демокрация“. Интензивен е трафикът от и към кварталите „Сарафово“ и „Меден Рудник“. \r\nВеселина НИКОЛОВА", "date": "2018.08.15", "title": "Бургас: Частични ремонти се извършват на АМ „Тракия“ от км 324 до км 359, в участъка Карнобат-Ветрен"}
{"url": "http://www.focus-news.net/news/2018/08/15/2556529/afp-britanskite-vvs-sa-prihvanali-shest-ruski-bombardirovacha-nad-cherno-more.html", "text": "Британските кралски Военновъздушни сили обявиха в сряда, че са прихванали шест руски бомбардировача, прелитащи близо до въздушното пространство на НАТО над Черно море, предава  AFP . \r\nИзтребителите „Eurofighter Typhoon“ са излетели рано в понеделник от базата си в Румъния, след като руски фронтови бомбардировачи Су-24 са били забелязани, обявиха от кралските ВВС в изявление. \r\nВ него се казва, че е имало „значителна руска въздушна активност през почти цялата нощ“. \r\nРуските самолети в крайна сметка са се върнали към Кримския полуостров, допълват от британските сили. \r\nМинистърът на отбраната на Румъния Михай Фифор по-рано заяви, че подобни „провокации“ от Русия са се превърнали в „често явление“ през последните месеци.  Йонислав Дочев", "date": "2018.08.15", "title": "AFP: Британските ВВС са прихванали шест руски бомбардировача над Черно море"}
{"url": "http://www.focus-news.net/news/2018/08/15/2556530/pavlin-dimitrov-upravitel-na-ostrov-sveta-anastasiya-s-nad-400-gosti-samo-v-obednite-chasove-ostrovat-otbelyaza-svoya-praznik.html", "text": "С над 400 гости само в обедните часове остров „Света Анастасия“ отбеляза своя празник. Това каза за  Радио „Фокус“ – Бургас  Павлин Димитров, управител на острова. По думите му силното вълнение на морето не е успяло да спре хората, дошли да се забавляват с богата програма от мероприятия, които бяха подготвени за повода. \r\n„Имаше хора и на фара, на детските работилнички, на хорото и на поетичното четене. Сигурно пиратското мероприятие няма да се състои поради бурното море, но прогнозите са за добро време за концерта от 20.00 часа. Така че, празникът продължава с пълна силна и много настроение“, посочи още Димитров. \r\nВеселина НИКОЛОВА", "date": "2018.08.15", "title": "Павлин Димитров, управител на остров „Света Анастасия“: С над 400 гости само в обедните часове островът отбеляза своя празник"}
{"url": "http://www.focus-news.net/news/2018/08/15/2556524/bivshiyat-evrokomisar-po-razshiryavaneto-pier-mirel-makedoniya-tryabvashe-da-bade-otdelena-ot-albaniya-za-pregovorite-s-es.html", "text": "Бившият европейски комисар по разширяването Пиер Мирел, в интервю за Македонската информационна агенция (МИА) обяснява, че Македония е трябвало да бъде отделена от Албания при определянето на дата за начало на преговорите и заяви, че съжалява за решението на Франция да отложи този процес, предаде кореспондента на МИА от Брюксел, цитиран от скопската електронна медия  „Плюс Инфо“ . \r\n„Албания, за която всъщност не е такъв проблем да се отложат преговорите за една година, където процесът „ветинг“ е все още в сила, можеше да изчака и за Еди Рама също не е проблем. Правим разлика с Македония, за която щеше да е удачно да се започнат преговори, за да се увеличат шансовете за референдума и съжалявам, че Франция зае такава позиция. Макрон заяви, че трябват вътрешни реформи. Да, това го знаем добре, но реформите могат да се правят паралелно с присъединителните преговори“, заяви Мирел в интервюто. \r\nБившият комисар е категоричен, че следващата година страните-членки няма да блокират датата за преговори за Македония, без значение от изборните резултати през май. \r\nСпоред Мирел не е изключено Македония да задмине Сърбия когато започнат преговорите с ЕС, но той предупреждава, че е важно Европейската комисия да се придържа към така наречения „нов подход“ в преговорите. \r\nСпоред новия подход страните-кандидати трябва да разгледат първо главите, които се отнасят до правовата държава и съдебната система, но освен това този подход налага и много по-дълбок контрол над прокарването на реформите. \r\n„Това вече се намира в плановете за действие 23 и 24, които се отнасят за Черна Гора и Сърбия, но докладите показват че това не е така. Последните доклади и за Черна Гора, и за Сърбия разкриват точно тези пропуски. И това е ключова точка: ако ЕК се придържа към този принцип, тогава може да имаме изненади в бързината и напредъка в процеса, тъй като може да има нужда от много повече време, отколкото е предвидено. Тъй като не става на въпрос само за приемането на закони, а и за тяхното прилагане“, добави Мирел.  Йонислав Дочев", "date": "2018.08.15", "title": "Бившият еврокомисар по разширяването Пиер Мирел: Македония трябваше да бъде отделена от Албания за преговорите с ЕС"}
{"url": "http://www.focus-news.net/news/2018/08/15/2556527/kathimerini-poslanikat-na-sasht-v-atina-pozdravi-gratskoto-vanshno-ministerstvo-za-osvobozhdavaneto-na-dvamata-voynitsi-ot-turtsiya.html", "text": "Посланикът на САЩ в Гърция Джефри Пят отправи своите поздрави към гръцкото министерство на външните работи по случай освобождаването на двамата гръцки военнослужещи от Турция, предава електронното издание на гръцкия вестник  Kathimerini . \r\n„Поздравление към всички мои колеги в МВнР на Гърция“, написа Пят в социалната мрежа „Туитър“. \r\nВъв вторник вечер двамата гръцки войници бяха освободени от турския затвор, в който бяха държани от месец март насам, а в сряда сутринта те пристигнаха в Солун.  Йонислав Дочев", "date": "2018.08.15", "title": "Kathimerini: Посланикът на САЩ в Атина поздрави гръцкото външно министерство за освобождаването на двамата войници от Турция"}
{"url": "http://www.focus-news.net/news/2018/08/15/2556521/radio-svobodna-evropa-makedoniya-makedoniya-i-ideyata-za-prekroyavane-na-kosovskata-granitsa.html", "text": "Множеството дипломати и представители на международната общност, най-вече на Европейския съюз, не се въодушевиха от идеята за прекрояване на сръбско-косовската граница. Западът отправи предупреждения, че промяната й може да предизвика нови конфликти в региона, включително в Македония. С това твърдение се съгласяват партиите в Скопие и редица анализатори, предава  Радио „Свободна Европа“  в македонската си редакция. СДСМ: Приятелство, а не промяна на граници \r\nОт управляващия СДМС подчертаха за медията, че партията се застъпва за принципа за неприкосновеност на границите. „Политиките на СДСМ са насочени към интеграция на целия регион, на изграждане на приятелство, напредък и развитие на отношенията със съседите. Само по този начин регионът може да върви напред към развитие, напредък и просперитет“, казват от партията на Зоран Заев.  ВМРО-ДМПНЕ: Правителството използва ситуацията за сплашване преди референдума \r\nОт опозиционната ВМРО-ДПМНЕ са против каквато и да била промяна на границата, която засяга Македония, но са на мнение, че правителството в Скопие злоупотребява със случващото се в диалога Белград-Прищина с оглед на предстощия референдум за името.  \r\n„Такова включване на Македония в сръбско-косовския спор, както и апокалиптичните сценарии, които се разпространяват във връзка с подобни евентуални външни заплахи, са част от оркестрирана кампания на македонското правителство в навечерието на референдума за споразумението с Гърция и имат функция да сплашат гражданите. Тези сценарии са в съзнанието на правителствените съветници, които първи откриха и наложиха тази тема, на които точка сложи неотдавнашното изявление на германския канцлер Ангела Меркел, която заяви, че прекрояване на границите на Балканите няма да има\", казват от партията на Християн Мицковски.  Али Ахмети, ДСИ: Повече ми прилича на измислен дебат \r\nПредседателят на „Демократичен съюз за интеграция“ (ДСИ) Али Ахмети заяви, че „разправията“ за размяна на територии и подялба на Косово приличат повече на измислен дебат, отколкото на нещо конкретно.  \r\n„Демаркацията на границата със Сърбия би помогнала на Косово да стане член на всички световни механизми. Проблемът не може да бъде решен без директното ангажиране на НАТО, ЕС и Вашингтон“, подчерта Ахмети.  Балкански вирус \r\nПрекрояването на границите може да се разпространи като вирус на Балканите, уверени са част от македонските експерти и дипломати.  \r\nТакава идея би подхранила аспирациите на някои сили в Македония, които подкрепят подялбата на територията й, предупреждава професор Темелко Ристески.  \r\n„Прекрояването на границите ще доведе до нестабилност, до укрепване на аспирациите на сепаратистките кръгове, а с този сепаратизъм Македония би била поставена под заплаха. Надявам се, че няма да се стигне дотам и че всичко това ще свърши само като една идея. Ако бяхме член на НАТО, Алиансът е стабилен съюз, който води политика срещу всичко, което би могло да наруши стабилността, нямаше да се стигне до настояване за прекрояване на граници\". \r\nКоментирайки идеята за прекрояване на границите между Косово и Сърбия, националният координатор за подготовката на Македония за членство в НАТО Стево Пендаровски заяви, че референдумът за Преспанския договор трябва да бъде успешен, в противен случай страната ще бъде тласната към „регионалните водовъртежи“. \r\n„Всички знаят, че ако се стигне до подялба на Косово, най-много или поне първа ощетена ще бъде Македония поради албанския фактор. Броят им в страната е значителен, а ако Северно Косово има някакви планове за присъединяване към Сърбия, не виждам как албанският фактор в Македония няма да повдигне отново въпроса за границите на Македония\", предупреждава Пендаровски. Сериозни предупреждения от международни институции и дипломати \r\nЗа възможността Македония да стане жертва на евентуалното прекрояване на границите предупреждават международни институции, политици от региона и чуждестранни дипломати, сред които и бившият минстър на външните работи на Швеция Карл Билт.  \r\n„Подялбата на Косово би отворила повторно дебата за бъдещето на Босна и Херцеговина, по-тежкия и по-опасния въпрос за Македония, в която албанците са значителна част от населението. Новите подялби в региона за рецепта за геополитическа нестабилност, и така Балканите са прекалено балканизирани. Играта с границите и подялбата тук бе опасна през 1990-те години, остава опасна и сега. Брюксел и Вашингтон трябва да бъдат информирани за тези рискове\". \r\nПостепенната интеграция на Сърбия и Албания в ЕС и НАТО, в рамките на сегашните граници, е единственият начин за трайна стабилност в региона, уверен е шведският дипломат.  Активизиране на стремежите за Велика Албания? \r\nАмериканският анализатор за Балканите Даниел Сървър в своя блог Peacefare.net пише, че идеята за корекция на границата е лоша и че би засегнала Македония чрез „увеличаване на подкрепата на албанците в Македония, които искат да присъединят към Великата Албания, което потенциално би довело до дестабилизация на страната\".  Границите не се местят с думи, а с война \r\nБившият косовски министър Едита Тахири, който ръководи косовската делегация в диалога със Сърбия, също предупреди, че новите подялби биха довели до война. \r\n„Размяната на територии или подялбата не е опция и трябва да бъдат отхвърлени, защото ще предизвикат войни. Не може да има промяна на границите на Косово или на Балканите в други форми, освен чрез война\", предупреди Тахири и подчерта, че ако все пак се отвори темата за границите на Балканите, „албанците са готови\". \r\n„Не можем частично да решим проблемите и да оставим албанци от Македония и Черна гора извън границите. Не забравяйте, че когато създадохме проекта за независимост, го решихме в съответствие с тяхното мнение. Албанците от Прешевската долина, Македония и Черна гора се съгласиха. Това е национален въпрос, той принадлежи на всички - включително и на Албания\", обясни Тахири. \r\nПаралелно с реакцията на ЕС и британското правителство категорично се обяви против идеята за подялбата на територии, защото, както заяви посланикът на Великобритания в Косово Руари О'Конъл, „границите се чертаят с думи, но се променят с куршуми, а изменението на границата между Косово и Сърбия ще доведе до други прецеденти на Балканите\". \r\nСъс същата риторика по този въпрос се изказа и премиерът на Косово Рамуш Харадинай, който категорично се противопостави на идеята за промяна на границите, тъй като те не може да бъдат „поместени с думи“. \r\nПосолството на Русия в Тирана, в коментар във връзка с идеята за промяна на границите на Косово, отбелязва, че въпросът за статута на Косово трябва да се реши въз основа на Резолюция 1244 на Съвета за сигурност на ООН и че „не трябва да се играе с опасната тенденция за разклащане на руско-американските отношения и насърчаване на напрежението на Балканите\". Документът бе разпространен по повод публикации в някои местни медии за наличието на „тайно споразумение за Косово, постигнато между САЩ и Русия“.   Тереза Герова", "date": "2018.08.15", "title": "Радио „Свободна Европа“ (Македония): Македония и идеята за прекрояване на косовската граница"}
{"url": "http://www.focus-news.net/news/2018/08/15/2556531/reuters-broyat-na-zaginalite-ot-vzriva-v-afganistan-e-dostignal-48-dushi.html", "text": "Броят на загиналите от самоубийствения взрив пред образователен център в шиитския район на афганистанската столица Кабул е достигнал 48 души, докато други 67 са ранени, съобщиха от здравното министерство на страната, предава  Reuters . \r\nВсе още никой не е поел отговорност за взрива, който идва след няколко седмици на относително спокойствие в Кабул. Предишните нападения над шиитски цели в района, са били заявявани от „Ислямска държава“, уточнява агенцията.  Йонислав Дочев", "date": "2018.08.15", "title": "Reuters: Броят на загиналите от взрива в Афганистан е достигнал 48 души"}
{"url": "http://www.focus-news.net/news/2018/08/15/2556525/dzhumhuriet-vashington-gotvi-novi-sanktsii-sreshtu-ankara-tozi-pat-na-pritsel-sa-turskite-aviolinii.html", "text": ". Администрацията на САЩ подготвя нова серия от санкции срещу Турция, ако католическият проповедник Ендрю Крейг Брънсън не пуснат на свобода, пише вестник  „Джумхуриет” , като се позовава на публикация в „Ню Йорк Таймс”. \r\nЕдна от тези санкции може да бъде налагане на ограничения за полетите на турските авиолинии. Твърдението е, че те могат да бъдат въведени, ако Брънсън не бъде освободен до 18.00 часа днес (сряда). Освен това САЩ настояват да бъдат пуснати на свобода научният сътрудник Серкан Гьолге, който е арестуван в Турция преди повече от една година, както и трима турски граждани, служители в американски дипломатически представителства в страната. \r\nНеназован служител в Белия дом е заявил вчера, че президентът Доналд Тръмп е твърдо решен да осигури завръщането в САЩ на Ендрю Крейг Брънсън и е уточнил: „Ако през следващите няколко дни и най-много в рамките на седмица не стане това, ще бъдат предприети нови мерки против Турция.”, посочва още „Джумхуриет”.  Георги Димов", "date": "2018.08.15", "title": "„Джумхуриет”: Вашингтон готви нови санкции срещу Анкара, този път на прицел са турските авиолинии"}
{"url": "http://www.focus-news.net/news/2018/08/15/2556533/blagoevgrad-dvizhenieto-po-avtomagistrala-struma-mezhdu-selata-novo-delchevo-i-kulata-se-osashtestvyava-v-izprevarvashtata-lenta-poradi-kosene-v-srednata-razdelitelna-ivitsa.html", "text": "Движението по автомагистрала „Струма“ в участъка между селата Ново Делчево и Кулата от км 152+000 до км 166+000 се осъществява в изпреварващата лента, при стеснено активно платно за движение, поради косене в средната разделителна ивица. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. Водачите трябва да се движат с повишено внимание и съобразена скорост, съгласно създадената организация на движение до 17 август. Интензивен е трафикът по автомагистрала „Струма“ и главен път Е-79 по направлението София – Кулата и обратно, както и по второкласен път 19 Симитли – Гоце Делчев в посока от и за Банско. В област Благоевград не се извършват ремонтни дейности по републиканската пътна мрежа. Няма регистрирани тежки пътни инциденти в региона. \r\nНормално натоварено е движението по основните улици и булеварди в областния център. Пътните настилки са сухи, времето е слънчево. Интензивен е трафикът по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“, като движението в някои участъци е ограничено. През деня не са регистрирани тежки инциденти в Благоевград. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛора КАЛЧЕВА", "date": "2018.08.15", "title": "Благоевград: Движението по автомагистрала „Струма“ между селата Ново Делчево и Кулата се осъществява в изпреварващата лента, поради косене в средната разделителна ивица"}
{"url": "http://www.focus-news.net/news/2018/08/15/2556532/radmila-shekerinska-chlenstvoto-v-nato-shte-otstrani-zaplahata-ot-novi-voenni-konflikti.html", "text": "Членството на Македония в НАТО е шансът да сложи край на всички страхове от възможни нови военни конфликти в съседните страни, поради които и нашата страна плати висока цена, заяви министърът на отбраната на Македония Радмила Шекеринска при посещението си на военния полигон „Криволак“, където до 20 август част от американските наземни сили в Европа ще се обучават, предава скопският телевизионен канал  „Сител“ . \r\n„Нарастващото партньорство между армиите на Македония и САЩ, освен по-голяма сигурност за нашите граждани, ще допринесе и за стабилност на целите Балкани“, добави тя. \r\nМеханизмът на НАТО най-добре може да осигури стабилност, изтъкна заместник-посланикът на САЩ в Македония Шварцер Блум, призовавайки всички македонски граждани да грабнат възможността да интегрират страната си в Алианса и в Европейския съюз. \r\nОтново беше изтъкнато значението на „Криволак“ като военен полигон, който Македония може да предложи на съюзниците в НАТО за усъвършенстване на техните бойни способности. \r\n„Близостта на „Криволак“ до американската база „Бондстийл“ предоставя отлични условия за извършването на учения, тъй като войниците бързо могат да се върнат на своите работни места в случай на извънредна ситуация“, изтъкна командирът на американската база в Косово Ник Дучич, който също беше част от висшестоящите гости на военния полигон.  Йонислав Дочев", "date": "2018.08.15", "title": "Радмила Шекеринска: Членството в НАТО ще отстрани заплахата от нови военни конфликти"}
{"url": "http://www.focus-news.net/news/2018/08/15/2556537/predstoyashti-sabitiya-v-stranata-za-16-avgust-agentsiya-fokus.html", "text": "*** \r\nОт 10.00 часа ще бъде направена символична първа копка за изграждането на автомагистрала „Хемус“ между пътен възел „Буховци“ и пътен възел „Белокопитово“. На събитието министърът регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Светослав Глосов, областните управители на Шумен и Търговище - проф. Стефан Желев и Митко Стайков, народни представители. На събитието е поканен и министър-председателят Бойко Борисов. \r\n*** \r\nОт 10.00 часа в 15-и състав на Софийския градски съд ще се гледа делото срещу бившия председател на УС на Агенция „Пътна инфраструктура“ Лазар Лазаров, обвинен в умишлена безстопанственост в особено големи размери и представляваща особено тежък случай.  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно заявление на „Сток Енерджи“ ЕООД за издаване на лицензия за дейността „търговия с електрическа енергия“, с включени права и задължения на „координатор на стандартна балансираща група“ и „координатор на комбинирана балансираща група“. \r\n*** \r\nОт 11.00 часа в Националния пресклуб на БТА ще се проведе пресконференция на Национален инициативен комитет за качествена и иновативна образователна система във връзка с подготвен протест с искане за разширения и за построяване на нови детски градини и училища в Столична община, както и с искане за кадрови промени в Дирекция „Образование“. \r\n*** \r\nОт 12.00 часа в централата на ПП АБВ (ул. „Врабча“ 23) ръководството на партията ще даде пресконференция. В събитието ще вземат участие председателят на ПП АБВ Румен Петков, зам.-председателят на партията Любомира Ганчева, зам.-председателят на ПП АБВ доц. Христо Михайлов и Пламена Заячка, председател на АБВ – Младежи, София. \r\n*** \r\nОт 18.00 часа на открита сцена \"Охлюва\" в морската градина ще се проведе концерт на бардове от едноименния клуб за авторска песен, гр. Бургас и ПРИЯТЕЛИ. \r\n*** \r\nОт 20.00 часа във Фестивален и Конгресен Център Варна ще бъде прожектиран филмът „Mountain“. \r\n*** \r\nОт 10.00 часа в читалище „Надежа – 1869“ ще се проведе работилница по бродерия. \r\n***  \r\nОт  10.30 часа в пресклуба на БТА ще се състои пресконференция във връзка с четвъртото издание на конкурса за хумористичен фолклор \"Усукано по Килифарски\". Кметът Димитър Събев и секретарят на читалището в града ще представят програмата за предстоящите празнични дни. \r\n*** \r\nОт 18.30 часа на Екостадион в кв. „Бузлуджа“ ще се проведе тренировка на открито по спортно ориентиране за начинаещи. \r\n*** \r\nОт 20.00 часа на сцена „Арт лято“ до ХГ „Борис Денев“ ще се проведе литературно четене на клуб „Отвъд кориците“.  \r\n*** \r\nОт 11.00 часа кметът на Община Видин Огнян Ценков ще посети с. Цар Симеоново, където ще се запознае с изградените обекти по Програма „Местни инициативи“ и дейностите, свързани с баластриране на улиците.  \r\n*** \r\nОт 18.00 часа пред БиблиоПощата ще бъде представена новата книга на Стоян Николов-Торлака „Иваил цар“.  \r\n*** \r\nОт 11.00 часа заместник-министърът на правосъдието проф. Николай Проданов и главният директор на Главна дирекция „Изпълнение на наказанията“ главен комисар Васил Миладинов ще открият официално Поправителния дом за непълнолетни младежи към затвора във Враца. \r\n*** \r\nОт 19.00 часа в Младежки център – Добрич ще се проведе празничен концерт по случай Курбан Байрям. \r\n*** \r\nОт 17.30 часа в Художествената галерия в Казанлък ще бъде представен албумът „Освобождението на България – ликовете на войната и паметта“. \r\n*** \r\nОт 20.30 часа на площад „Иван Абаджиев“ ще се проведе хоротека с участието на сестри Диневи.  \r\n*** \r\nОт 12.15 часа на долната станция на лифт „Рилски езера“ ще се проведе демонстрация демонстрация на въздушни спасителни действия в планински условия с участието на медицински хеликоптер и планински спасители.  \r\n*** \r\nОт 10.00 часа в читалище „Наука - 1967 г.“  ще се проведат занимания за деца. \r\n*** \r\nВ 09.30 часа в зала 1 на Окръжен съд ще се гледа делото срещу Атанас  А., който в качеството си на частен съдебен изпълнител е присвоил сума в особено големи размери.   \r\n*** \r\nОт 10.00 часа в детския отдел на библиотека „Родина“ ще се проведат творчески занимания за деца „Чета и играя – знам и мога“.  \r\n*** \r\nОт 10.00 часа в къщата музей „Гео Милев“ ще се проведат литературни занимания за деца до 9 години. \r\n*** \r\nОт 17.00 часа ще бъде отслужена вечерня. От 18.00 часа ще бъде отслужена ктиторска панихида (молитвено възпоменание за всички представили се в Христа игумени, братя и дарители на светата обител). \r\n*** \r\nОт 20.00 часа в амфитеатъра в Крайдунавския парк ще бъде открито 17-ото издание на международния конкурс „Речни ноти“. \r\n*** \r\nВ 10.45 часа министърът на регионалното развитие и благоустройството Николай Нанков ще посети Търговище, където ще провери ремонтните дейности на ОУ „Христо Ботев“. Обектът се изпълнява по финансиран от Оперативна програма „Региони в растеж“ проект за обновяване на образователна инфраструктура. Министърът ще посети и спортната зала в града, за ремонта на която бяха осигурени средства от държавния бюджет. На събитието е поканен да присъства и министър-председателят Бойко Борисов.  \r\n*** \r\nВ 11.45 часа министърът на регионалното развитие и благоустройството Николай Нанков ще бъде в Шумен, където ще посети ОУ „Илия Рашков Блъсков“. След това той ще разгледа санираните блокове на ул. „Цар Освободител“ №1-3 в града и ще се запознае с изпълнението на проекта за благоустрояване на района на кръстовището на ул. \"Станционна\" и бул. \"Симеон Велики\", финансиран от ОП „Региони в растеж“. В Шумен министър Нанков ще посети и Индустриалната зона. На събитието е поканен да присъства и министър-председателят Бойко Борисов.", "date": "2018.08.15", "title": "Предстоящи събития в страната за 16 август (Агенция „Фокус“)"}
{"url": "http://www.focus-news.net/news/2018/08/15/2556536/pregled-na-mezhdunarodnite-novini-do-18-chasa-agentsiya-fokus.html", "text": "Кметове на десет общини в Косово с преобладаващо сръбско мнозинство изпратиха отворено писмо в подкрепа на президента на Сърбия Александър Вучич, с което го призовават да не се отказва от борбата за справедлив компромис и устойчиво решение, които ще донесат по-добро бъдеще не само на сърбите в Косово, но и цялата сръбска нация, предава информационната агенция  Beta . \r\nВ текста се подчертава, че „здравият разум трябва да надделее над емоции\" и че политиката на Вучич е единствената надежда за запазване на вековните огнища на сръбската нация.  \r\n„Уважаеми президент, въпреки че сте повече от наясно, Ви напомняме, че ако сега се откажете от борбата, която за нас, в Косово и Метохия, означава живот, това ще бъде най-голямото историческо поражение в най-новата история на Сърбия, а също и най-голямата победа на нашите врагове“, категорични са авторите на писмото.  \r\nКметовете заявиха, че ще подкрепят всяко решение, независимо дали то включва „демаркация, корекция или нещо друго\". \r\n„С това писмо бихме искали да Ви кажем, че ние сме наясно с тежестта, която носите, и че често от най-невъзможните ситуации извличате максималното, затова Ви уверяваме, че ще подкрепим всяко решение, което може да бъде постигнато, което би означавало повече права за гражданите на Сърбия, по-безопасна среда за гражданите и запазване на нашите светини, и възможност за по-добро икономическо състояние. Независимо дали то включва демаркация, корекция или нещо друго\", уверяват кметовете. \r\n***  Гръцките противопожарни служби потвърдиха смъртта на още един пострадал при пожарите в Източна Атика, с което броят на жертвите достигна до 96, съобщава електронното издание на вестник  Kathimerini . \r\nПочиналият е 68-годишен човек, 13-тият издъхнал в болница от получените рани. Съгласно разпространените данни, в различни болници в Атика остават настанени 29 души, трима от които са настанени в интензивни отделения. \r\n***  Кампанията за референдума за името ще се финансира от средства на министерствата, но правителството в Скопие все още не знае колко пари ще бъдат похарчени, заяви говорителят Мохамед Ходжа, цитиран от македонската информационна агенция  „Макфакс“ . \r\nВ отговор на журналистически въпрос дали референдумът е по-важен от проектите на министерствата, Ходжа заяви: „Според нас въпросът за референдума е много важен за бъдещето на Македония\". \r\nТой добави, че кампанията все още не е започнала. „В периода, който следва , ще бъде изяснено как ще се провежда“, увери Ходжа, въпреки че в социалните мрежи вече са публикувани реклами, свързани с членството на Македония в ЕС и НАТО, подчертава агенцията. \r\nСпоред Венецианския кодекс на добрите практики за референдуми, приет в рамките на Съвета на Европа, член на който е и Македония, използването на публични средства от страна на властите в кампания за референдум трябва да бъде забранено. \r\n***  Говорителят на турското Президентство Ибрахим Калън заяви, че страната е „на път да превърне сегашната криза в една отлична възможност”, пише вестник  „Джумхуриет” . Говорителят на Ердоган информира, че предстои визита на емира на Катар, на което Анкара отдава голямо значение. Освен това днес Ердоган ще проведе телефонен разговор с канцлера на Германия Ангела Меркел, а утре – с президента на Франция Емануил Макрон. Искането за тях е от отсрещната страна, уточни Ибрахим Калън. \r\nОсвен това на дневен ред е търговията с местна валута с Китай, Русия и Иран. За това е разговаряно и с други държави. За целта е ангажирана Централната банка, продължават дейностите в тази насока и е отбелязан значителен напредък.  \r\nИбрахим Калън отказа да отговори на въпроса дали ще бъде закрита ВВС базата в Инджирлик, която е съвместен турско-американски военен обект.  \r\n„Те (американците) докараха двустранните отношения буквално до пълно прекратяване и то заради един поп. Виждаме, че не предприемат нищо по въпроса за спешните заплахи за националната сигурност на Турция и нашата легитимна борба срещу тях. Става въпроса както за Кюрдската работническа партия (ПКК), така и за т.нар. Терористична организация на гюленистите/Паралелна държавна структура (ФЕТО/ПДС). Ние ще отговорим на всякакви положителни стъпки. Засега обаче нямаме никакви планове за разговори с американската администрация.”, посочи Ибрахим Калън по отношение на диалога със САЩ. \r\nВъв връзка с тиражирани съобщения за „дълбокото разочарование от Турция на президента Доналд Тръмп, Ибрахим Калън контраатакува и обобщи: „Ако говорим за някакво разочарование, нека да споменем, че Турция е още по-дълбоко разочарована”, подчертава още „Джумхуриет”. \r\n***  Турция ще прибегне до юридически мерки срещу САЩ, ако блокират доставките на изтребителите F-35. Това увери говорителят на турския президент Реждеп Тайип Ердоган – Ибрахим Калън, предава  РИА Новости . \r\nПодписаният от държавния глава на САЩ Доналд Тръмп бюджет за отбрана, в който се съдържа положение за забрана на доставките на самолетите за Турция, е част от общ закон, по който все още няма решение. Докато бъде обявено такова, турските пилоти ще продължават да се обучават за управление на F-35. „Разтрогването на договора не е толкова лесно. Изпълнихме всички условия, направихме и плащане. Ако САЩ го нарушат, ще защитаваме интересите си посредством правото“, подчерта Калън. \r\nПо-рано стана ясно, че Конгресът на САЩ ще блокира доставките на американските изтребители от пето поколение заради плановете на Анкара за придобиването на руските зенитно-ракетни системи С-400. Сенаторите внесоха в бюджета на Пентагона поправка, с която задължиха министъра на отбраната на САЩ да представи доклад с оценка за потенциалните „значителни промени“ в доставките на самолетите за Турция. Докато документът не бъде представен, доставките ще бъдат замразени, припомня агенцията. \r\n***  Държавният глава на Руската федерация Владимир Путин е изразил готовност да се срещне лично с лидера на Северна Корея Ким Чен-ун. Това се казва в телеграма, изпратена от лидера на Кремъл до Пхенян по повод годишнината от освобождаването на Корея (15 август), предава  TACC , като се позовава на информационната агенция ЦТАК. \r\n„По случай националния празник на Северна Корея, Деня на освобождението, Ви отправям искрени поздрави. Русия цени високо това, че във Вашата страна споменават благоговейно войниците от Червената армия, която са се борили рамо до рамо с корейските патриоти в името на свободата и независимостта на Корея“, цитира севернокорейската агенция изпратената от Кремъл телеграма.  \r\n„Уверявам Ви, че за обсъждането на актуални въпроси от двустранните отношения и важни регионални теми съм готов да се срещна с Вас в близко време“, се казва още в телеграмата. \r\nПутин е заявил също, че отношенията между двете страни имат „приятелски и конструктивен характер“. Той е изразил увереност, че Москва и Пхенян могат „без прекъсване да развиват взаимноизгодно сътрудничество, включително реализирането на тристранни програми, в които участват Руската федерация, Северна Корея и Южна Корея“, пише още в телеграмата на Путин.  \r\nПо-рано руският президент покани Ким Чен-ун да посети страната. Съгласно думите му, лидерът на Северна Корея може да пристигне в Русия за участие в Източния икономически форум, който ще се проведе през септември във Владивосток, но не се изключва възможността и за отделна визита. В началото на юли говорителят на Кремъл Дмитрий Песков заяви, че Москва все още не е получила окончателно потвърждение на срещата между Путин и Ким Чен-ун на форума. \r\n***  Поне 25 души са загинали след взрив на бомба в столицата на Афганистан, Кабул, съобщават властите в страната, цитирани от  AFP . \r\nГоворителите на вътрешното и здравното министерство потвърдиха за новите загинали и заявиха, че поне 35 души са били ранени от взрив в образователен център в шиитската част на града. \r\n***  Окончателният договор между Косово и Сърбия ще бъде европейски договор. Това ще бъде прието от Брюксел и от Вашингтон. И ще бъде финализирано с новата резолюция на Съвета за сигурност на ООН, която ще открие перспективата за Европейския съюз за Косово и Сърбия. Или ще се постигне едно европейско решение, с подкрепа от ЕС и САЩ, или няма да има договор, заяви президентът на Косово Хашим Тачи в интервю за сръбския ежедневник „Danas“, предава електронното издание на скопския вестник  „Нова Македония“ . \r\nТачи добави, че лидери като сръбския му колега Александър Вучич са отговорни за „благосъстоянието на нашите деца и бъдещите поколения“ и заяви, че заедно с него са готови да попречат на миналото „да блокира нашето бъдеще или да заплаши мира в нашия регион в следващите пет или петдесет години“. \r\n„Сега трябва бързо да се придвижваме, за да добием членство в ЕС, НАТО и ООН. Диалогът със Сърбия, регионалното сътрудничество и помирението са ключови условия за постигане на тази цел. Комуникирам си с Вучич и съм готов да намеря решение, тъй като искам да видя Косово в НАТО и в ЕС колкото се може по-скоро. Ще бъда искрен, не мисля че можем да стигнем там, ако не постигнем постоянна граница между нашите две държави. Трябва да имаме цялостно договорена демаркация на границата, за да не оставим някои отворени въпроси да станат повод за спорове в бъдеще. Моята цел не е етническа подялба, нито създаването на друга Република Сръбска на нашата територия. Моята цел е да се установи граница с дължина от 400 километра и този процес изисква творчески решения, които ще осигурят мир сега и в бъдеще“, заяви Тачи. \r\nСпоред него, ако има воля между лидерите на Косово и Сърбия да се намерят креативни решения, ще се намери и начин да се даде възможност на хората в пограничните райони да се чувстват сигурни и да имат сигурно икономическо и политическо бъдеще. \r\n„Сърбите в северно Косово, както и албанците в Прешевската долина, най-много са загрижени за работните места и икономиката. Кой ще инвестира в нашите страни, ако имаме отворени гранични въпроси, които остават неразрешени с десетилетия? Как ще попречим на нашите млади хора да емигрират, ако са изправени пред дискриминация или страх на всеки 10 или 20 години? Ако сега не изчистим нашите взаимоотношения, ние пропускаме възможността за следващото поколение или две да имат нормален живот“, поясни косовският президент. \r\nТачи добави и че сърбите в днешно време са интегрирани и не вижда причина хората в Щръбце, Грачаница или някое друг населено място да се страхуват от своето бъдеще в Косово. \r\n„Окончателният договор между Прищина и Белград ще помогне за намаляване на заплахите на националистите и екстремистите от собствената им сръбска общност, които са надвиснали над главите им“, смята той. \r\n***  Членството на Македония в НАТО е шансът да сложи край на всички страхове от възможни нови военни конфликти в съседните страни, поради които и нашата страна плати висока цена, заяви министърът на отбраната на Македония Радмила Шекеринска при посещението си на военния полигон „Криволак“, където до 20 август част от американските наземни сили в Европа ще се обучават, предава скопският телевизионен канал  „Сител“ . \r\n„Нарастващото партньорство между армиите на Македония и САЩ, освен по-голяма сигурност за нашите граждани, ще допринесе и за стабилност на целите Балкани“, добави тя. \r\nМеханизмът на НАТО най-добре може да осигури стабилност, изтъкна заместник-посланикът на САЩ в Македония Шварцер Блум, призовавайки всички македонски граждани да грабнат възможността да интегрират страната си в Алианса и в Европейския съюз. \r\nОтново беше изтъкнато значението на „Криволак“ като военен полигон, който Македония може да предложи на съюзниците в НАТО за усъвършенстване на техните бойни способности. \r\n„Близостта на „Криволак“ до американската база „Бондстийл“ предоставя отлични условия за извършването на учения, тъй като войниците бързо могат да се върнат на своите работни места в случай на извънредна ситуация“, изтъкна командирът на американската база в Косово Ник Дучич, който също беше част от висшестоящите гости на военния полигон. \r\n***  Президентът на Косово Хашим Тачи в сряда приветства изявлението на германския канцлер Ангела Меркел за това, че няма да има промяна на границите на Западните Балкани, пише скопското електронно издание  „МКД“ . \r\n„Всичко, което трябва да се направи, е мнозинството членки на ЕС да убедят онези пет, които не признават Косово, както и Сърбия, да го признаят в рамките на тези граници. Колкото по-бързо се случи това, толкова по-добре ще бъде за региона“, написа Тачи в своята профил в социалната мрежа „Туитър“. \r\nАнгела Меркел в понеделник заяви, след срещата си с председателя на Съвета на министрите на Босна и Херцеговина Денис Звиздич, че на Балканите няма да има промяна на границите и че това „изглежда трябва да се повтаря всеки път“. \r\nРеагирайки на това изявление, президентът на Сърбия Александър Вучич заяви, че Меркел вече е разграничила Сърбия с приемането на независимо Косово. \r\n„Това, което Ангела Меркел каза, ако мога да го преведа за нашите граждани, когато казва че е против промяна на границите, тя вече ни е разграничила за това, че Косово е отделено от Сърбия, след като Косово е признато за независима държава“, заяви Вучич. \r\n***", "date": "2018.08.15", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/08/15/2556540/politico-kremal-potvardi-za-sreshta-na-dzhon-boltan-s-ruski-pravitelstveni-predstaviteli-prez-sledvashtata-sedmitsa.html", "text": "Говорителят на руското правителство Дмитрий Песков потвърди в сряда, че правителствени представители ще се срещнат през следващата седмица в Швейцария със съветника по национална сигурност на САЩ Джон Болтън, предава американското електронно издание  Politico . \r\n„Подобна среща в действително е планирана и се подготвя“, заяви Песков. \r\nГоворителят на Белия дом Сара Сандърс първоначалното заяви пред журналисти, на пресконференцията си във вторник, че Болтън ще се срещне с руските представители в Женева. Съветникът по национална сигурност планира срещи и с представители на други държави през следващата седмица, добави Сандърс. \r\nПланираната среща с руски представители е първият контакт между двете страни след срещата на върха между президентите Доналд Тръмп и Владимир Путин в Хелзинки, по-рано това лято. \r\n„Джон Болтън ще се срещне с представители на Израел и Украйна, както и с руския си колега в Женева, като продължение на срещата от Хелзинки, за да се обсъдят широк кръг от важни въпроси за националната сигурност“, поясни говорителят на Белия дом.  Йонислав Дочев", "date": "2018.08.15", "title": "Politico: Кремъл потвърди за среща на Джон Болтън с руски правителствени представители през следващата седмица"}
{"url": "http://www.focus-news.net/news/2018/08/15/2556534/haskovo-kurban-za-zdrave-napraviha-diabetitsite-v-topolovgrad-na-golyama-bogoroditsa.html", "text": "На Голяма Богородица ръководството на Дружеството на диабетиците в Тополовград покани своите членове на курбан за здраве. Това съобщиха от пресцентъра на  Община Тополовград . С транспорт, осигурен от общината, диабетиците се събраха в заведение в околностите на града, за да почетат денят на Божията майка и да се повеселят. Председателката на клуба Руска Ирибаджакова поздрави присъстващите и разказа за традициите на големия християнски празник. След обяда мнозина се хванаха на хоро.  \r\nТакива събития се организират често от амбициозното ръководство, което се стреми да бъде по-близо до болните, да ги запознава с новостите в лечението на болестта, да им помага в справянето с нея. Членовете на тополовградското дружество са 147 – споделя Ирибаджакова. Около 400 са хората, които не членуват и не са обхванати в организираната институция. Тази година е предвидено така нареченото изхранване, финансирано от държавния бюджет. Хранителни пакети, предоставени на два транша ще получат всички, без значение какъв доход имат – добави тя.", "date": "2018.08.15", "title": "Хасково: Курбан за здраве направиха диабетиците в Тополовград на Голяма Богородица"}
{"url": "http://www.focus-news.net/news/2018/08/15/2556542/gd-granichna-politsiya-trafikat-e-intenziven-na-vsichki-gkpp-na-balgaro-srabskata-granitsa-kakto-i-na-kulata-makaza-kapitan-andreevo-gkpp-lesovo-i-dunav-most-ruse.html", "text": "Трафикът е интензивен на всички гранични контролно-пропускателни пунктове (ГКПП) на българо-сръбската граница, както и на ГКПП \"Кулата\" и ГКПП \"Маказа\" на границата с Гърция. Това съобщиха от пресцентъра на  ГД \"Гранична полиция\" . На ГКПП \"Kапитан Андреево\" и ГКПП \"Лесово\" на българо-турската граница трафикът е интензивен на изход от страната. На ГКПП \"Дунав мост-Русе\" на границата с Румъния трафикът е интензивен на изход за товарни автомобили. \r\nНа българо-македонската граница трафикът е нормален на всички гранични контролно-пропускателни пунктове. \r\nПо информация на дружеството \"Дунав мост Видин – Калафат\" АД, до 25 август 2018 г. ще бъде извършван ремонт на участък от пътя преди ГКПП \"Видин\". За този период временно движението ще се осъществява двупосочно в едно платно.", "date": "2018.08.15", "title": "ГД \"Гранична полиция\": Трафикът е интензивен на всички ГКПП на българо-сръбската граница, както и на \"Кулата\", \"Маказа\", \"Kапитан Андреево\", ГКПП \"Лесово\" и \"Дунав мост-Русе\""}
{"url": "http://www.focus-news.net/news/2018/08/15/2556544/plovdiv-natovaren-e-trafikat-po-patya-asenovgrad-smolyan.html", "text": "Натоварен е трафикът в Пловдив и областта, особено по пътя Асеновград – Смолян. Това съобщи за  Радио „Фокус”-Пловдив  дежурен служител в Областно пътно управление-Пловдив. Интензивно е движението по пътя в района на Бачково. Шофьорите трябва да бъдат търпеливи.  \r\nПолицейски патрули през целия ден са разположени на пътя за Бачково, по изходните артерии на Пловдив и на други места в града. Патрули има на „Рогошко шосе”, „Пазарджишко шосе”, „Цариградско шосе”, по бул. „Васил Априлов” и в района на Панаира и Младежкия хълм, както и по автомагистрала „Тракия”, в района на Пловдив, по информация на слушатели на  Радио „Фокус”-Пловдив . \r\nЦветана ТОНЧЕВА", "date": "2018.08.15", "title": "Пловдив: Натоварен е трафикът по пътя Асеновград – Смолян"}
{"url": "http://www.focus-news.net/news/2018/08/15/2556545/gabrovo-zatrudneno-e-dvizhenieto-v-uchastak-ot-patya-mezhdu-oblastniya-tsentar-i-selo-stomanetsite.html", "text": "Затруднено е движението в участък от пътя между Габрово и село Стоманеците, поради пропаднала асфалтова настилка при км 7+060. Това съобщиха за  Радио „Фокус“ – Велико Търново  от Областно пътно управление – Габрово. Една от лентите за движение е стеснена, поставена е сигнализация. Срокът за завършване на дейностите е до 31 август. Условията за пътуване в областта са нормални. Трафикът е интензивен.  \r\nОграничение за моторни превозни средства над 10 тона е въведено в участък от път III-3011 между село Крамолин и Велико Търново. Забраната е въведена за отсечката от км 22+129 до км 28+380 поради намален габарит на пътното платно при км 26+444. Ограничено е движението по пътя Севлиево – Драгановци поради извършване на ремонтни дейности. От км 7+331 до км се 13+138 трафикът се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срокът за приключване на дейностите е 31 октомври. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Обходен маршрут за квартал Чехлевци е определен по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 г. \r\nМария НЕДЕВА", "date": "2018.08.15", "title": "Габрово: Затруднено е движението в участък от пътя между областния център и село Стоманеците"}
{"url": "http://www.focus-news.net/news/2018/08/15/2556547/veliko-tarnovo-dobri-sa-usloviyata-za-patuvane-na-teritoriyata-na-tsyalata-oblast.html", "text": "Добри са условията за пътуване на територията на цялата област, предаде репортер на  Радио „Фокус“ – Велико Търново . Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път 551 Дебелец-Средни колиби-Елена. Обходният маршрут е през Дебелец-Велико Търново-Лясковски кантон-Миндя-Елена и обратно. Остава затворен поради свлачище участък от пътя Царски извор-Драганово, обходният маршрут е през село Сушица. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. \r\nНатоварен е  трафикът в град Велико Търново. По-интензивно е движението по ул. „Магистрална“ - част от главен път София – Варна, в района на Южен пътен възел и пътен възел Качица. Натоварен е трафикът и в центъра на града – в района на Съдебната палата, на кръстовището пред сградата на Пощата, както и по Беляковско шосе. Автобусите от градския транспорт се движат по разписание. Към момента всички светофарни уредби работят нормално. \r\nМария НЕДЕВА", "date": "2018.08.15", "title": "Велико Търново: Добри са условията за пътуване на територията на цялата област"}
{"url": "http://www.focus-news.net/news/2018/08/15/2556539/plovdiv-znepolskiyat-episkop-arseniy-oglavi-praznichnata-arhiereyska-sveta-liturgiya-v-katedralen-hram-uspenie-na-presveta-bogoroditsa.html", "text": "На големия християнски празник Успение на Пресвета Богородица, в едноименния катедрален храм в Пловдив, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений оглави архиерейска  Света Литургия, предаде репортер на  Агенция \"Фокус\" . Епископ Арсений бе в съслужение със свещеници на Пловдивската епархийска църква. Катедралният храм, въпреки делничния ден, събра стотици православни християни, дошли да се поклонят на свещените образи на Божията Майка. Никола ПЕТКОВ", "date": "2018.08.15", "title": "Пловдив: Знеполският епископ Арсений оглави празничната архиерейска света Литургия в катедрален храм \"Успение на Пресвета Богородица\""}
{"url": "http://www.focus-news.net/news/2018/08/15/2556543/georgi-parvanov-prezident-na-balgariya-2002-2012-s-otkaza-si-ot-antichna-istoriya-skopie-zapochna-da-utvarzhdava-identichnost-na-bazata-na-krazhba-na-balgarskata-istoriya.html", "text": "В момента, в който Скопие се отказа от Антична история, започна да утвърждава идентичност на базата на „кражба на българската история“. Това каза в интервю за дневния информационен блок на  Радио „Фокус“  президентът на Република България в периода 2002 – 2012 г. Георги Първанов. Той припомни, че през 1992 година България първа признава Македония с конституционното ѝ име. А това, според него, е бил напълно морално и исторически оправдан акт. Първанов отбеляза че през годините двете страни са минали през много перипетии, за да се стигне до договора за приятелство и добросъседство. „Добре си спомням тържеството на паметника на Гоце Делчев в Скопие и речта, която произнесе премиерът Зоран Заев. Една реч, в която той изброи всички възможни етноси, участвали в Илинденското въстание и може би странно за някои – пропусна нас, българите. Тогава ние не реагирахме, българската делегация премълча вероятно от дипломатически такт. Мина време, Заев предложи ново име на Македония – Илинденска Македония, и тогава много от онези, които трябваше да коментират, отново премълчаха“, припомни Георги Първанов. Според него има причина тези факти да бъдат взети под внимание. „За разлика от отношенията Атина – Скопие, които бяха регламентирани в обемист и прецизно изпипан от гръцка страна договор, ние подписахме нещо, което твърде напомня декларацията Иван Костов -  Любчо Георгиевски от 1999 г. Повтори буквално, но ние „заметохме боклука под килимчето“, неподозирайки, че ще дойде време, в което отказвайки се от Антична история в Скопие, а това вече е факт с този договор, то ще започне да утвърждава идентичност на базата на „кражба на българската история“, каза още Първанов.  \r\nСпоред него причината за мълчанието, което допуска българската страна, се крие в различни причини. „Това е в резултат на натиска, който формира българската позиция. Каквато и да е причината, това показва недалновидност. Пропуснахме да разясним въпросите в договора“, добави той.", "date": "2018.08.15", "title": "Георги Първанов, президент на България (2002 - 2012): С отказа си от Антична история, Скопие започна да утвърждава идентичност на базата на „кражба на българската история“"}
{"url": "http://www.focus-news.net/news/2018/08/15/2556541/afp-katar-obeshta-da-napravi-investitsii-na-stoynost-15-miliarda-dolara-v-turtsiya.html", "text": "Катар е направил обещание в сряда, да направи инвестиции на стойност 15 милиарда долара в Турция, която е засегната значително от валутна криза, след влошаването на дипломатическите отношения със САЩ, предава  AFP , като се позовава на източник от турското президентство. \r\nШейх Тамим бин Хамад Ал-Тани, емирът на Катар, заяви че Доха „ще направи директна инвестиция от 15 милиарда долара в Турция“, добавя източникът. \r\nИнформацията идва, след като емирът е провел разговори на работен обяд с президента на Турция Реджеп Тайип Ердоган.  Йонислав Дочев", "date": "2018.08.15", "title": "AFP: Катар обеща да направи инвестиции на стойност 15 милиарда долара в Турция"}
{"url": "http://www.focus-news.net/news/2018/08/15/2556550/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, каза за  Радио „Фокус“ – Видин  дежурният служител в Областно пътно управление - Видин. В посока граничен пункт „Дунав мост 2“ се движат предимно тежкотоварни автомобили, най-интензивен е трафикът в участъка на главен път Е-79 между Видин и Дунавци.  \r\nДвижението по път I-1 се осъществява двупосочно в едното платно поради ремонтни дейности на пътен надлез от прилежащата инфраструктура на Дунав мост 2. Срокът за ремонтните дейности е до 25 август. Движението по път II-14 Видин – Кула – Връшка чука е ограничено поради укрепване на свлачище. Обходният маршрут е по съществуващо стар път в непосредствена близост до път II-14. Движението се регулира с вертикална сигнализация.  \r\nВъв Видин трафикът е натоварен в централната градска част, по входно изходните артерии на града и по бул. „Панония“. \r\nАнна ЛОЗАНОВА", "date": "2018.08.15", "title": "Видин: Нормално проходими са пътищата в областта"}
{"url": "http://www.focus-news.net/news/2018/08/15/2556538/a1-on-makedoniya-srabska-lista-pomoli-aleksandar-vuchich-da-ne-se-otkazva-ot-severno-kosovo.html", "text": "Кметовете на общините с преобладаващо сръбско население в Косово („Сръбска листа“), в отворено писмо до президента на Сърбия Александър Вучич, поискаха от него да не се отказва от Косово и, особено, от спасяването на северно Косово, предава скопската електронна медия  A1 On . \r\n„Въпреки, че сте наясно за това, ние ви подсещаме че борбата за нас значи много. Ще бъде историческо поражение за нас, ако се откажем, а в същото време победа за нашите неприятели“, се казва в писмото, което беше разпространено от прищинските медии. \r\nКметовете от „Сръбска листа“ добавиха към Вучич, че са наясно с усилията му за постигане на договор и с нетърпение ще очакват неговото посещение в северно Косово, която той обяви че ще направи в идния месец. \r\n„Призоваваме ви да продължите с вашата мисия за спасяване на северната част на Косово, както и всичко, което може да бъде спасено от лапите на Прищина“, се казва в отвореното писмо на кметовете.  Йонислав Дочев", "date": "2018.08.15", "title": "A1 On (Македония): „Сръбска листа“ помоли Александър Вучич да не се отказва от северно Косово"}
{"url": "http://www.focus-news.net/news/2018/08/15/2556535/hashim-tachi-kolkoto-po-barzo-ostanalite-chlenki-na-es-priznayat-kosovo-tolkova-po-dobre-za-regiona.html", "text": "Президентът на Косово Хашим Тачи в сряда приветства изявлението на германския канцлер Ангела Меркел за това, че няма да има промяна на границите на Западните Балкани, пише скопското електронно издание  „МКД“ . \r\n„Всичко, което трябва да се направи, е мнозинството членки на ЕС да убедят онези пет, които не признават Косово, както и Сърбия, да го признаят в рамките на тези граници. Колкото по-бързо се случи това, толкова по-добре ще бъде за региона“, написа Тачи в своята профил в социалната мрежа „Туитър“. \r\nАнгела Меркел в понеделник заяви, след срещата си с председателя на Съвета на министрите на Босна и Херцеговина Денис Звиздич, че на Балканите няма да има промяна на границите и че това „изглежда трябва да се повтаря всеки път“. \r\nРеагирайки на това изявление, президентът на Сърбия Александър Вучич заяви, че Меркел вече е разграничила Сърбия с приемането на независимо Косово. \r\n„Това, което Ангела Меркел каза, ако мога да го преведа за нашите граждани, когато казва че е против промяна на границите, тя вече ни е разграничила за това, че Косово е отделено от Сърбия, след като Косово е признато за независима държава“, заяви Вучич.  Йонислав Дочев", "date": "2018.08.15", "title": "Хашим Тачи: Колкото по-бързо останалите членки на ЕС признаят Косово, толкова по-добре за региона"}
{"url": "http://www.focus-news.net/news/2018/08/15/2556549/afp-sasht-nalozhiha-sanktsii-sreshtu-ruski-i-kitayski-kompanii-za-narushavane-na-embargoto-varhu-severna-koreya.html", "text": "Министерството на търговията на САЩ обяви, че налага санкции върху руски и китайски компании за нарушаване на икономическото ембарго върху Северна Корея, предава  AFP . \r\nОт министерството обвиняват китайската компания „Dalian Sun Moon Star International Logistics Trading Co“ и базирания в Сингапур негов филиал за фалшифициране не документи, за да се подпомогнат „незаконни“ доставки на алкохол и цигари в Северна Корея. \r\nОбвинена е и руската „Профинет“ за нарушаване на санкциите на ООН чрез предоставяне на пристанищни услуги на санкционирани севернокорейски кораби в три руски пристанища.  Йонислав Дочев", "date": "2018.08.15", "title": "AFP: САЩ наложиха санкции срещу руски и китайски компании за нарушаване на ембаргото върху Северна Корея"}
{"url": "http://www.focus-news.net/news/2018/08/15/2556553/rumyana-glavcheva-ekspert-seizmolog-zemetresenie-s-magnitud-pod-5-ne-e-prichinilo-seriozni-shteti-v-oblastta-molize-yuzhna-italiya.html", "text": "Във вторник, 23:48 време в епицентъра (48 минути след полунощ у нас), в Южна Италия е документирано земетресение с магнитуд 4.9 според Европейския сеизмологичен център, 4.8 според центъра в САЩ, съответно 4.6 съгласно оценка на Италианския сеизмологичен център по динамичната скала на Канамори. Дълбочината на сеизмичния източник е оценена на 19 километра (км).  Епицентърът е в областта Молизе с главен град Кампобассо (малко над 50 хиляди жители; разположен на 35 км юг-югозападно от епицентъра). Околностите на Кампобассо са с невисока активност през последните две години, което доказва липса на пряка връзка със силните земетресения в Централна Италия от 2016. Там са регистрирани само няколко земетресения с магнитуди между 3.3 и 4.1 през януари 2016 и януари 2017.  \r\nКаталогът, предоставен от Националния сеизмологичен център на Италия, показва, че засега сред трусовете, генерирани в огнището на земетресението с магнитуд 4.6 от снощи, 16 са с магнитуд по-малък от 2. Най-ранният афтершок е регистриран 15 минути след максималното земетресение – той е с магнитуд 2.3 (2.4, съответна оценка в Европейския център). Предхождащите, близки по време трусове, са с магнитуди 1.5 до 1.9; започват да се реализират около 3 чáса по-рано. Новата земетръсна активност е съсредоточена в област с вяла сеизмичност  – след пагубните въздействия на земетресенията от 2016 в Централна Италия, в областта няма земетресения с магнитуд 3.0 и повече; изключение е едно слабо усетено събитие с магнитуд 4.3 и дълбочина 20 км през април 2018.  \r\nСпоред италианския сеизмологичен център в Рим, земетресението от вторник срещу сряда (магнитуд 4.6, дълбочина 19, ревизирана на 14 км) се е проявило с максимални въздействия от малко над V степен в район с радиус до тридесетина километра около епицентъра (Мороне дел Санио, Гуардиалфиера, Сан Феличе дел Молизе). Картата, изработена в Националния център, показва разпределението на ефектите от земетресението по засегнатата територия. Последствията са оценени от сведения на очевидци, отговорили на въпросник оповестен в сайта на Центъра. Областта на усещане се разпростира от епицентъра, разположен между Л‘Акуила и Бари, до Анкона на север и до около 350 км към югоизток (“тока на ботуша”); на изток и запад от епицентъра земетресението е усетено и в крайбрежните райони. Единично сведение от Албания за интензивност от II степен е постъпило в Европейския център.  \r\nПо исторически сведения (добре изучено е времето след година 1000) в района на сеизмична активност не са документирани земетресения с магнитуд по-голям от 5.9. Силни земетресения с магнитуд между 6.0 и 6.9 са локализирани на 60 км на изток през 17 век и на югозапад през 1805 година. Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.08.15", "title": "Румяна Главчева, експерт-сеизмолог: Земетресение с магнитуд под 5 не е причинило сериозни щети в областта Молизе, Южна Италия"}
{"url": "http://www.focus-news.net/news/2018/08/15/2556546/georgi-parvanov-prezident-na-balgariya-2002-2012-tryabva-yasno-da-zayavim-che-ilindenskoto-vastanie-e-balgarsko.html", "text": "България трябва ясно да заяви, че Илинденско-Преображенското въстание е българско по своя характер, защото организаторите, ръководителите са се смятали за българи, а мълчанието на българските управляващи показва недалновидност. Това каза в интервю за дневния информационен блок на  Радио „Фокус“  президентът на Република България в периода 2002 – 2012 г. Георги Първанов, по повод изказването на македонския премиер Зоран Заев, че Илинденското въстание е македонско. „Чуждите консули, дипломатите отвън, когато отразяват въстанието, говорят само за българско въстание. Всеки опит да се размият нещата, създава проблеми в нашите отношения.  Стигна се до там, че някои решиха това да бъде краят на историята в българо-македонските отношения. Няма как да стане, защото историята е в основата на идентичността – и на древна България с нашата 1 300-годишна история, и на млада Македония. Не бих искал на никого да внушавам как да се самоопределя днес оттук границата във Вардарската част на Македония, но никога няма да приема Даме Грувески, Гоце Делчев, Сандански и техните съратници, че не са били българи. Готов съм да споря и със Зоран Заев и с всеки друг, както съм спорил с някои от техните предшественици“, коментира той. По думите му това е историческата територия, която не можем да предадем.", "date": "2018.08.15", "title": "Георги Първанов, президент на България (2002 - 2012): Трябва ясно да заявим, че Илинденското въстание е българско"}
{"url": "http://www.focus-news.net/news/2018/08/15/2556548/georgi-parvanov-prezident-na-balgariya-2002-2012-balgariya-tryabva-da-stabilizira-otnosheniyata-si-s-makedoniya-i-da-bade-balansyor-v-regiona.html", "text": "Договорът за добросъседство между България и Македония преповтаря декларацията Костов - Георгиевски от 1999 г. Това каза в предаването „Добър ден“ на  Радио „Фокус“  президентът от 2002 г. до 2012 г. Георги Първанов. „Оценявам високо подписания договор през миналата година между Бойко Борисов и Зоран Заев и имах очаквания той да отиде много по-далеч от онова, което ние сме направили с президенти и премиери в предишните години. Но не е достатъчно държавниците да застанем един до друг на тържествата. Много е важно ние да извлечем истината. Да е ясно – периодът, за който сега говорим – краят на 19-и, началото на 20-и век – е период, който няма как да бъде оценен по друг начин освен като български в македонската история. Македонската държава се създава, възниква на българска почва“, коментира той и добави, че договорът утвърждава някои позитивни процеси, но крие и известни рискове. Георги Първанов поясни, че България трябва да извади аргументите, които говорят за българската кауза и те да бъдат усвоени на Балканите и популяризирани в Европа. Той добави, че винаги е подкрепял членството на Македония в ЕС и НАТО, но уточни, че ако има външен натиск при приемането на договора за добросъседство, то всичко е било „от ден до пладне“. Към това Първанов отбеляза, че общата история на двата народа е по-важна от временната цел за евроатлантическа интеграция на Македония. „С оглед актуалната ситуация на Балканите, България трябва да стабилизира отношенията си с Македония и да бъде балансьор в региона“, каза още президентът Георги Първанов.", "date": "2018.08.15", "title": "Георги Първанов, президент на България (2002 - 2012): България трябва да стабилизира отношенията си с Македония и да бъде балансьор в региона"}
{"url": "http://www.focus-news.net/news/2018/08/15/2556555/petar-kanev-bsp-interesat-kam-viziya-za-balgariya-pochti-mesets-sled-predstavyaneto-i-prodalzhava-da-e-mnogo-golyam.html", "text": "Интересът към „Визия за България“ почти месец след представянето ѝ продължава да е много голям. Това каза народният представител от ПГ на „БСП за България“ и председател на Комисията по икономическа политика и туризъм към Народното събрание в интервю за  Агенция „Фокус“  за проекта на левицата „Визия за България“. „Преди седмица с колегите от ПГ на „БСП за България“ обсъждахме, че не е лошо материалът да бъде размножен с варианти за обратна връзка с нашите структури. Какво предизвика приемането на този документ за развитието на държавата ни? Истината е, че искаме да предизвикаме дебат в обществото. Голямата кауза и цел за влизането ни в ЕС приключи през 2007 г. Вече 10 години сме членки и за нас стои въпросът какво постигнахме и къде сме?“, попита Кънев. По думите му особено след европредседателството този дебат липсва в нашето общество. Според него всичко изглежда прекалено розово, красиво и лъскаво, а истината е, че 10 години след като влязохме в ЕС, България е изгубила 1 млн. от своето население. „Ако през 2007 г. покупателната ни способност беше 46% от средната за ЕС, сега 10 години тя е 49%. Т.е. имаме само 3% ръст. Изключително нисък по всякакви стандарти е средният темп на икономически растеж за последните 10 години - средно 2 %. Притесняваме е големият дял на населението с риск за бедност. Знаете, че в ЕС това е от около 20%, в България над 46“, коментира още народният представител.  \r\nДеница КИТАНОВА Пълния текст на интервюто четете в „Мнение”", "date": "2018.08.15", "title": "Петър Кънев, БСП: Интересът към „Визия за България“ почти месец след представянето ѝ продължава да е много голям"}
{"url": "http://www.focus-news.net/news/2018/08/15/2556551/rosen-rufev-generalen-konsul-v-milano-vse-oshte-nyamame-danni-za-zaginali-ili-postradali-balgari-pri-intsidenta-v-genua.html", "text": "Към момента не сме получавали информация за пострадали или загинали български граждани. Това каза за  Агенция „Фокус“  генералният ни консул в Милано Росен Руфев във връзка с инцидента със срутения мост в Генуа, при който загинаха повече от 30 души. „Жертвите по последни данни са 39, 16 ранени и вече над 600 души от зоната на падналия мост са евакуирани. Те са преместени принудително на други места, тъй като има опасения за нестабилност на останалата част от моста. Голяма част от жертвите вече са идентифицирани. Сред тях няма българи“, коментира Руфев. По думите му има семейства, групи от приятели, които са пътували в различни посоки. „Сред тях са трима французи, двама албанци, един чилиец. Остават няколко души, които не са идентифицирани. Надявам се сред тях да няма български граждани. Установено е, че три деца са загинали. Едното е било част от цяло загинало семейство. Другите две деца са пътували с майка си и с леля си“, допълни той.  \r\nВъв връзка с причините довели до срутването на моста, Руфев коментира, че очевидно става въпрос за нестабилност на носещата конструкция. „Кое е породило вече тази нестабилност, само тесни специалисти могат да кажат“, добави още Росен Руфев. \r\nЛюба АЛЕКСИЕВА", "date": "2018.08.15", "title": "Росен Руфев, генерален консул в Милано: Все още нямаме данни за загинали или пострадали българи при инцидента в Генуа"}
{"url": "http://www.focus-news.net/news/2018/08/15/2556554/sveshtenoikonom-todor-hadzhiev-tsarkvata-sv-bogoroditsa-v-plovdiv-dnes-katedralen-hram-uspenie-bogorodichno-izigrava-izklyuchitelna-rolya-v-tsarkovnite-borbi-za-nezavisimost.html", "text": "Църквата „Св. Богородица” в Пловдив, днес - Катедрален храм „Успение Богородично”, изиграва изключително важна роля по време на църковните борби за независимост. Това съобщи за  Радио „Фокус”-Пловдив  свещеноиконом Тодор Хаджиев, председател на храма. На 25 декември 1859 г., в деня на Рождество Христово, тогавашният Пловдивски митрополит Паисий, заедно с поп Златан, председател на храма, отслужили тържествена Света Литургия, за първи път на български език. Това било първото голямо постижение на българите от Пловдив в борбата за църковна независимост. След службата митрополитът официално оповестил, че неговото паство се отрича от Цариградския патриарх, поради което избухнал скандал в града, а митрополит Паисий бил заточен на Света Гора, после - в Чанаккале, и накрая - на остров Халки.  \r\nНа 30 април 1871 г. бил проведен Първият църковно-народен събор в Цариград, на който, освен 60 свещеници, участвали и 200 миряни. Изпратена била и делегация до Високата порта с официални искания за църковна независимост и тогава бил подписан акт за отделянето на Пловдивската епархия от Цариградската патриаршия. През 1870 г. бил издаден султански ферман за учредяване на Българската екзархия, с което Високата порта официално признала автономията на Българската църква, а оттам - и на българската нация. През 1872 г. в катедралния храм в град Пловдив бил посрещнат първият пловдивски екзархийски митрополит Панарет. Така в Пловдив до 1906 г. съществували две митрополии – гръцка, при старата митрополитска църква „Света Марина”, и българска – при църквата „Света Богородица”. \r\nЦветана ТОНЧЕВА", "date": "2018.08.15", "title": "Свещеноиконом Тодор Хаджиев: Църквата „Св. Богородица” в Пловдив, днес - Катедрален храм „Успение Богородично”, изиграва изключителна роля в църковните борби за независимост"}
{"url": "http://www.focus-news.net/news/2018/08/15/2556559/metodi-petrov-obshtinsko-predpriyatie-obredni-deynosti-61-svatbeni-rituala-sa-provedeni-vav-veliko-tarnovo-prez-parvoto-polugodie-na-2018-g.html", "text": "61 сватбени ритуала са проведени във Велико Търново през първото полугодие на 2018 г. Това каза за  Радио „Фокус“ – Велико Търново  Методи Петров, управител на Общинско предприятие „Обредни дейности“. „Говорим не само за сключените граждански бракове, а конкретно за проведените сватбени ритуали, тъй като гражданският брак е административен акт и не е задължително да е съпроводен със сватбен ритуал“, обясни Методи Петров.  \r\nСпрямо същия период за 2017 година, се наблюдава съществено намаление. Тогава сватбените ритуали са били 98. Управителят на общинското дружество посочи, че тенденцията през миналата година е изключение и в предходни години показателите за първото полугодие са сходни с тези за 2018 година. \r\nЦената на обикновената церемония, която се провежда в обредната зала на Община Велико Търново, е 120 лева. Изнесеният сватбен ритуал струва на младоженците 240 лева, а 360 лева се заплаща за бракосъчетание на открито. В делнични дни цената на ритуала в обредната зала на Общината е намалена на 70 лева. Методи Петров съобщи, че през първата половина на годината на ВИП  площадката и зала за наблюдение на „Звук и светлина“ във Велико Търново са извършени четири сватбени ритуала. 24 двойки са предпочели изнесен ритуал в ресторанти и заведения. „Сумарно това са 28 изнесени ритуала, от общо проведени 61, това е под 50%, така че мнозинството сключващи граждански брак, съответно изявили желание да се направи ритуал по този повод, са предпочели обредната зала на Общината“, коментира Методи Петров. Той обясни, че през годините предпочитано място за младоженците е бил и паметникът на Асеневци, но през изминалата и настоящата година до момента няма заявени или проведени сватби на това място. \r\nБракосъчетанията се извършват предимно в почивни дни, но някои двойки предпочитат ритуал в делничен ден. Тогава той се провежда в обредната зала на Общината. \r\nМария НЕДЕВА", "date": "2018.08.15", "title": "Методи Петров, Общинско предприятие „Обредни дейности“: 61 сватбени ритуала са проведени във Велико Търново през първото полугодие на 2018 г."}
{"url": "http://www.focus-news.net/news/2018/08/15/2556552/the-wall-street-journal-turskiyat-ikonomicheski-cherven-flag-izpakva-sred-razvivashtite-se-pazari.html", "text": "Турция може и да не е върхът на глобалния икономически айсберг. Рухването на турската лира предизвика притеснение, че финансовата турбуленция на Анкара може да се разпространи и сред други държави, а спадът на лирата през последните няколко дни вече удари други валути на развиващи се пазари като индонезийската рупия, мексиканското песо и южноафриканският ранд, пише Джош Зъмбрън във водеща статия за електронното издание на американския вестник  The Wall Street Journal . \r\nНо малко други държави са толкова обезпокоени от широката плеяда икономически проблеми както Турция. \r\nИкономическите ѝ неволи включат един от най-големите търговски дефицити на страна с развиващ се пазар, ненадминат външен дълг, уязвима от обезценяване валута, извънредно висока инфлация, неортодоксална монетарна политика и много малка международна доброжелателност. \r\nТова е рецепта за пазарен колапс. \r\n„Има особени фактори в тази държава“, заяви председателят на федералната банка „Сейнт Луис“ Джеймс Бълард по отношение на Турция в интервю в понеделник. „Не мисля, че това е ситуация, която ще доведе до общо разпространяване на проблема към този момент“. \r\nТурция има необикновено голям дефицит по текущата сметка, широкообхватен критерий за баланса ѝ между внос и износ и приходите, които печели от инвестициите си навън. \r\nКогато една текуща сметка е в дефицит, това значи че страната харчи повече пари за вносни стоки и услуги, отколкото печели от износните си такива. Това прави една икономика зависима от навлизащия в страната капитал и предразположена към размествания в инвеститорските настроения. \r\nНастоящият дефицит по текущата сметка на Турция се очаква да достигне 49 милиарда долара през тази година, според прогнози от април на Международния валутен фонд (МВФ), което би било значително повишение от 32-та милиарда долара през 2015 година. \r\nСред развиващите се пазари, единствено Индия се очаква да има по-висок дефицит по текущата сметка през тази година. Но икономиката на Индия е три пъти по-голяма от турската. Като процент от брутния вътрешен продукт, турският дефицит по текущата сметка е най-големият сред развиващите се пазари, прогнозиран от МВФ да бъде 5.4 процента през 2018 година. Веднага след това се нарежда Аржентина с 5.1 процента. \r\nТурция подхранва този дефицит като заема пари в чуждестранни валути. Според данни на Института за международни финанси (ИМФ), Турция има по-големи заеми в чуждестранна валута в нефинансовия частен сектор от всеки друг значим развиващ се пазар. \r\nТова е предимно заради корпоративните заеми в евро и долари, въпреки че много турски компании печелят основните си пари в лири. \r\nВътрешната икономика има и други предизвикателства пред себе си. Централната банка на Турция, огъвайки се под натиска на президента Реджеп Тайип Ердоган, който се обяви за „враг на високите лихвени проценти“, задържа тези проценти на ниско ниво. След това инфлацията се покачи. МВФ има прогнози, че темпът на турската инфлация ще достигне до 11 процента през тази година, което е около два пъти повече от темповете на който и да е друг голям развиващ се пазар, с изключение на Аржентина. \r\nТурската валута е друг от финансовите червени флагове. По-рано през тази година ИМФ оцени валутите на Аржентина и Турция като извънредно преоценени, което означава че остро девалвиране на валутата ще е нужно, за да изправи икономиките им на крака, след години на големи търговски дефицити. \r\nЕрдоган се радва и на малка международна доброжелателност. Други световни лидери също се скараха публично с Доналд Тръмп заради митата върху стоманата и алуминия, но американският президент разграничи Турция с допълнителни наказания, удвоявайки тези мита, след като Анкара отвърна на първоначалните американски санкции. \r\nТурският президент пренебрегна и съветите на МВФ за добри икономически практики за страната му – като например независима централна банка – което прави по-малко вероятно за Фонда да се притече на помощ на Анкара, както направи с други кризи в развиващите се пазари. \r\nТова, което кара Турция да изпъква е комбинацията от проблемите, пред които е изправена. \r\nИндия има голям дефицит на текущата сметка, например, но прави малко заеми в чуждестранни валути. Частният сектор на Чили прави огромни заеми в чуждестранни валути, но правителството му е заело половината от това, което Турция е заела и настоящият му дефицит по текущата сметка е значително по-малък. \r\nОще няколко държави имат огромни двойни дефицити, които са голям фискален дефицит и голям дефицит по текущата сметка. Турция стои сама в екстремността на позицията си, въпреки че Пакистан, Аржентина и Египет не са много назад. Сред тях, Аржентина и Египет вече участват в програми на МВФ, за разлика от Турция.  Йонислав Дочев", "date": "2018.08.15", "title": "The Wall Street Journal: Турският икономически червен флаг изпъква сред развиващите се пазари"}
{"url": "http://www.focus-news.net/news/2018/08/15/2556560/novo-kragovo-krastovishte-v-stolichniya-kv-dragalevtsi-shte-regulira-pototsite-na-dvizhenie-i-shte-ubiva-skorostta-na-avtomobilite-obzor.html", "text": "Кръгово кръстовище на ул. „Папрат“ в кв. „Драгалевци“ е готово и движението е пуснато още във вторник. Това стана ясно при проверка на новоизграденото  съоръжение от зам.-кмета на София по направление „Транспорт и транспортни комуникации“ Евгени Крусев и кмета на район „Витоша“ инж. Теодор Петков. Проектът е на стойност 440  хил. лв., като по  думите на Крусев изграждането му е било необходимо както за да се регулират потоците на движение, така и за да се намали скоростта на преминаване и да се ограничат предпоставките за ПТП. Кметът на район „Витоша“ инж. Теодор Петков сподели, че е много доволен от изграждането на кръговото кръстовище, защото така се намаля скоростта в участъка на детска градина „Пинокио“. Той каза, че пресичането за нея преди е било много трудно, тъй като е нямало изградени тротоари.  \r\nПри проверката стана ясно, че на 20 август ще започне и ремонт на отклонението от околовръстния път към кв. „Бояна“. От другата седмица се очаква да започнат ремонтни дейности по ул. „Боянска“, като там движението няма да бъде спирано, а само стеснявано и ограничавано в определени участъци. По улицата ще бъде подменена настилката по останалата неремонтирана част на улицата. След приключване на този проект се завършват големите ремонти в кв. „Драгалевци“. Работата по училища, детски градини, подновяване на пътни знаци, настилки и маркировки продължава. Според него се прави всичко възможно да се влиза в срокове и да се изпълняват желанията на гражданите. Кметът на район „Витоша“ коментира, че септември месец в кв. „Драгалевци“ ще има нова детска градина, която се намира в горния край на квартала. Тя ще бъде за четири групи и е напълно ново строителство, същевременно продължават пристройките на още две детски градини в кв. „Княжево\" и кв. „Павлово\". \r\nДаяна ДЮЛГЕРОВА", "date": "2018.08.15", "title": "Ново кръгово кръстовище в столичния кв. „Драгалевци“ ще регулира потоците на движение и ще убива скоростта на автомобилите (ОБЗОР)"}
{"url": "http://www.focus-news.net/news/2018/08/15/2556562/washington-times-masovite-medii-se-opitvat-da-prenapishat-istoriyata-za-da-akreditirat-barak-obama-za-uspehite-na-donald-tramp.html", "text": "Откакто президентът на САЩ Доналд Тръмп встъпи в длъжност, икономиката процъфтява, според достатъчно достоверни източници като федералните агенции, анализаторите и данните на частния сектор. Въпреки това, тези факти може и да не са достатъчно добри за пресата, пише Дженифър Харпър във водеща статия за електронното издание на американския вестник  Washington Times . \r\nНовинарските медии търсят как да „пренапишат историята“, за да припишат на бившия президент Барак Обама този подвиг, твърди водеща бизнес публикация. \r\n„Колкото по-силна става икономиката при Тръмп, толкова по-отчаяни са критиците да припишат това на Обама. Дори ако това означава промяна на миналото“, пише в статия за „International’s Business Daily“. „Едно скорошно заглавие в New York Times казва достатъчно: „Икономическият възход, започнат при Обама, сега позволява на Тръмп да се похвали се него““. \r\nНещата не винаги са били така. \r\n„Спомняме си, че икономиката беше в застой през 2016 година след най-слабото възстановяване след рецесия от Голямата депресия насам. Всъщност The New York Times сами описват икономиката на Обама по този начин през август 2016: „За три тримесечия подред, ръстът на икономиката се върти около 1 процент“. В последното тримесечие на 2015 и първото тримесечие на 2016 икономиката се разширяваше с крехки годишни стойности от, съответно, 0.9 и 0.8 процента“, пише още в статията на „IBD“. \r\n„Сега, след като икономиката надминава очакванията над всички, критиците на Тръмп искат да се преструват, че настоящият бум е бил предварително готов. Сега, след като дерегулациите и данъчните облекчения на Тръмп започват да работят, все още виждаме допълнителни знаци за силен растеж. Анкетите разкриват, че обществеността дава на Тръмп признание за това, което се случва в днешно време. Те, а не масовите медии, разбират правилно нещата“, завършват статията си в редакцията на „IBM“.  Йонислав Дочев", "date": "2018.08.15", "title": "Washington Times: Масовите медии се опитват да „пренапишат историята“, за да акредитират Барак Обама за успехите на Доналд Тръмп"}
{"url": "http://www.focus-news.net/news/2018/08/15/2556561/varna-izdirvat-se-dve-momcheta-padnali-v-moreto-v-rayona-na-valnoloma.html", "text": "В 17.40 часа е съобщено, че две деца са паднали в морето в района на вълнолома във Варна. Издирването им е започнало незабавно от полицейски служители, които в този момент са били в района на Морска гара. Към момента те все още не са намерени. Това съобщиха за  Агенция „Фокус“  от пресцентъра на ОДМВР-Варна. Установено е кои са децата. В търсенето участват, освен полиция, екипи на РДПБЗН и катери на Морска администрация. Търсенето на двете момчета продължава.  \r\nЛюба АЛЕКСИЕВА", "date": "2018.08.15", "title": "Варна: Издирват се две момчета, паднали в морето в района на вълнолома"}
{"url": "http://www.focus-news.net/news/2018/08/15/2556557/reuters-bivshiyat-prezident-na-braziliya-luis-inasio-lula-da-silva-shte-se-registrira-kato-kandidat-za-prezident-ot-zatvora.html", "text": "Бившият президент на Бразилия Луис Инасио Лула да Силва, който се намира в затвора, в сряда ще бъде регистриран като кандидат в тазгодишните президентски избори, въпреки 12-годишната си присъда за корупция, предава  Reuters . \r\nВодачите на Работническата партия на Лула планират марш в Бразилия, с който да регистрират кандидатурата му само часове преди крайния срок, обявиха партийни представители. \r\nПартията ще използва всички възможности за обжалване, за да удължи възможно най-дълго вземането на крайно решение за регистрацията на Лула и потвърдиха, че той е единственият им кандидат.  Йонислав Дочев", "date": "2018.08.15", "title": "Reuters: Бившият президент на Бразилия Луис Инасио Лула да Силва ще се регистрира като кандидат за президент от затвора"}
{"url": "http://www.focus-news.net/news/2018/08/15/2556558/afp-dzhuzepe-konte-obyavi-12-mesecheno-izvanredno-polozhenie-v-genua-zaradi-sruteniya-most.html", "text": "Министър-председателят на Италия Джузепе Конте обяви в сряда 12-месечно извънредно положение в Генуа, след срутването на мост, който отне живота на поне 39 души, предава  AFP . \r\n„Беше проведена среща на кабинета, в която постановихме 12-месечно извънредно положение и осигурихме първи транш от пет милиона евро за националния фонд за спешни случаи“, заяви Конте на пресконференция в северозападния пристанищен град.  Йонислав Дочев", "date": "2018.08.15", "title": "AFP: Джузепе Конте обяви 12-месечено „извънредно положение“ в Генуа заради срутения мост"}
{"url": "http://www.focus-news.net/news/2018/08/15/2556556/rosen-rufev-generalen-konsul-v-milano-mostat-v-genua-shte-bade-saboren-zaradi-intsidenta-v-grada-e-obyaven-dvudneven-traur.html", "text": "Беше обявено, че мостът ще бъде съборен. Това каза за  Агенция „Фокус“  генералният ни консул в Милано Росен Руфев във връзка с инцидента със срутения мост в Генуа, при който загинаха повече от 30 души. „Самият факт, че е решено мостът да бъде разрушен, говори за това, че властите го намират за несигурен, както и за безперспективно неговото ремонтиране във вида, в който е съществувал до този момент. Досега не съм чул за вариант за изграждане на нов мост, но това е логичният такъв. Какво ще решат властите, на този етап не е ясно. Един мост обикновено се заменя с друг, но нека времето да покаже“, коментира Руфев. По думите му при всички положения в момента са намерени алтернативни решения за автомобилния трафик. „Има и алтернативна магистрала, чието отклонение към крайбрежието започва на около 30-40 км от Генуа и излиза на 20 км северно. Трафикът покрай морето е осигурен по алтернативни трасета. Италия разполага с една от най-гъстите автомобилни мрежи, които включват освен магистрали, но и алтернативни пътища, които минават близо до автомагистралите и са напълно безплатни. Друг е въпросът, че по тях също има доста задръствания и на моменти са доста бавно проходими“, допълни той.  \r\n„Трагедията и шокът са големи. В града е обявен двудневен траур днес и утре. Месец август се превърна в месец на ужаса. Преди една седмица имаше тежък инцидент с участието на български деца в град Болоня. Надяваме се, че няма да се случват повече подобни тежки инциденти“, коментира още генералният ни консул в Милано. \r\nЛюба АЛЕКСИЕВА", "date": "2018.08.15", "title": "Росен Руфев, генерален консул в Милано: Мостът в Генуа ще бъде съборен – заради инцидента в града е обявен двудневен траур"}
{"url": "http://www.focus-news.net/news/2018/08/15/2556565/a1-on-makedoniya-na-27-avgust-v-drach-shte-se-provede-sreshta-na-varha-mezhdu-premierite-na-stranite-ot-regiona.html", "text": "В албанския пристанищен град Драч на 27 август премиерите на страните от региона ще проведат съвместна среща на върха, преда скопската електронна медия  A1 On . \r\nДомакин на срещата ще бъде министър-председателят на Албания Еди Рама, който ще посрещне колегите си от Македония, Черна Гора, България, Гърция, Хърватия, Косово и Сърбия в правителствена резиденция. \r\nНа срещата ще присъстват и високопоставени представители на Европейския съюз, а главна тема на срещата се очаква да бъде обсъждането на съвместните регионални проекти, подтикнати от берлинския процес. \r\nСрещата ще бъде с идентичен формат, както и първата среща проведена отново в Драч на 26 август 2017 година. \r\nОсвен премиерите на държавите от региона, на миналогодишната среща в Драч беше и еврокомисарят по разширяването Йоханес Хан, както и председателят на Световната банка за Европа и Централна Азия Сирил Мюлер. \r\nСпоред албанските медии все още няма потвърждение дали ще има представител на Световната банка и на предстоящата среща на 27 август.  Йонислав Дочев", "date": "2018.08.15", "title": "A1 On (Македония): На 27 август в Драч ще се проведе среща на върха между премиерите на страните от региона"}
{"url": "http://www.focus-news.net/news/2018/08/15/2556566/nap-varna-1200-proverki-sa-izvarshili-sluzhiteli-ot-direktsiya-fiskalen-kontrol-po-severnoto-chernomorie-i-naselenite-mesta-po-kraybrezhieto-ot-nachaloto-na-yuli.html", "text": "Служители от дирекция „Фискален контрол“ при Териториална дирекция (ТД) на Национална агенция за приходите (НАП) - Варна, подпомогнати от колегите си от вътрешността на страната, са извършили над 1200 проверки по Северното Черноморие и населените места по крайбрежието от началото на месец юли. Това съобщиха от пресцентъра на  ТД на НАП - Варна . Данъчни инспектори проверяват за отчитане на обороти и издаване на касови бележки, както и за движението на рискови стоки, включително алкохол и тютюневи изделия. Контролът  се осъществява от органите по приходите чрез извършване на контролни покупки, съпоставка на касовата наличност с отчетените обороти, проследяване на  плащанията и отразяването им в касовата книга на обектите. Установените при проверките обороти от продажби се съпоставят с данните получени в НАП чрез дистанционната връзка на фискалните устройства. Под засилено дистанционно наблюдение и  физически контрол са 50 високо оборотни заведения за обществено хранене и дискотеки на територията на град Варна и курортните комплекси. \r\nОсвен служители от  „Фискален контрол“, проверки за спазване на данъчното и осигурителното законодателство извършват и служители от дирекция „Контрол“ при ТД на НАП Варна. От началото на месец юли от тях са извършени още над 2600 проверки. При извършените проверки се установява значителна промяна в поведението на търговците към доброволно спазване на данъчните закони. По време на осъществения контрол са съставени 198 акта за административни нарушения, като 32 от тях са за неиздаване на фискален касов бон, 164 акта за установена разлика в касовата наличност и 2 за липса на фискално устройство.  Всички търговци, които не издават касова бележка, се санкционират незабавно със запечатване на търговския обект, освен наложената глоба, като обектите остават затворени в продължение на 2 седмици след запечатването. \r\nОт ежедневните  обходни патрули  с екипи от ТД на НАП Варна са посетени  още  над  2700 търговски обекта. \r\n„Целта на проверките не е да съставяме актове, а да се постигне промяна в данъчното поведение на търговците. Преди да започнем масираните проверки проведохме среща с туристическия бранш и ги запознахме с предстоящата лятна кампания и действията, които ще предприемем. Въпреки това, все още някой търговци се изкушават да не отчитат продажбите си и да укриват оборот. На всички, които имат съставени актове, ще извършим повторни проверки, за да установим има ли промяна към коректно спазване на данъчните закони. Спрямо тези, които отказват да изпълняват доброволно  задълженията си към бюджета, се налага да прилагаме и някои крайни мерки за тяхното събиране. От началото на юли колегите от дирекция „Събиране“ са посетили и иззели парични средства от касите на 93 обекта, като са внесли в бюджета над 240 хил. лева. Тази крайна мярка ще продължи да се прилага спрямо търговци с просрочени данъчни задължения, които имат възможност да изпълняват задълженията си към бюджета, но не го правят. Контролът продължава без прекъсване до края на летния сезон“, заяви териториалният директор Милена Колева.", "date": "2018.08.15", "title": "НАП – Варна: 1200 проверки са извършили служители от дирекция „Фискален контрол“ по Северното Черноморие и населените места по крайбрежието от началото на юли"}
{"url": "http://www.focus-news.net/news/2018/08/15/2556567/tass-ruskoto-ministerstvo-na-otbranata-oproverga-informatsiite-che-britanskite-vvs-sa-prihvanali-ruski-bombardirovachi-nad-cherno-more.html", "text": "Министерството на отбраната на Русия опроверга информацията, че британските кралски Военновъздушни сили на 13 август са прихванали шест руски бомбардировача Су-24 над акваторията на Черно море, предава  ТАСС . \r\nСпоред информацията на министерството на 13 август четири самолета от морската авиация на Черноморския флот, сред които не е имало нито един бомбардировач Су-24, са изпълнили планови учебни полети над акваторията на Черно море. „След изпълняването на полетите от руски самолети във въздушното пространство на зададения район, бяха открити военни самолети на една от страните от НАТО“, се казва в съобщението на министерството. \r\n„Самолетите не са извършили никакви маневри, не са се отклонявали от маршрута и не са приближавали към руските самолети, което е позволило завръщането във въздушната база“, уточняват от руското МО.  Йонислав Дочев", "date": "2018.08.15", "title": "ТАСС: Руското министерство на отбраната опроверга информациите, че британските ВВС са прихванали руски бомбардировачи над Черно море"}
{"url": "http://www.focus-news.net/news/2018/08/15/2556568/nimh-utre-shte-e-predimno-slanchevo-sledobed-shte-ima-vremenni-uvelicheniya-na-oblachnostta-no-shte-e-pochti-bez-valezhi.html", "text": "През нощта ще е предимно ясно, утре ще е предимно слънчево. В следобедните часове ще има временни увеличения на облачността, главно над планинските райони в Западна България и Родопите, но ще е почти без валежи. Това съобщи за  Агенция „Фокус“  Евгения Егова, дежурен синоптик в  Националния институт по метеорология и хидрология  (НИМХ) към Българската академия на науките (БАН). Ще продължи да духа слаб, в Дунавската равнина и източните райони до умерен вятър от изток-североизток. Температурите ще останат без съществена промяна и максималните ще са предимно между 30° и 35°, в София - около 29°. \r\nНад Черноморието ще е слънчево с до умерен североизточен вятър. Максималните температури ще са 28–31°. Температурата на морската вода е 26-27°.  Вълнението на морето ще бъде около 3 бала. \r\nНад планините ще бъде предимно слънчево. След обяд ще се развива купеста облачност, но вероятността за краткотраен валеж е малка. Ще духа до умерен вятър от изток-североизток. Температурите ще останат без съществена промяна, максималната на височина 1200 метра ще е около 24°, на 2000 метра – около 17°. \r\nАтмосферното налягане ще е близко до средното за месеца.                 \r\nВ петък ще бъде предимно слънчево, със слаб, в източните райони до умерен североизточен вятър. Преобладаващите максимални температури ще са между 31° и 36°. През почивните дни в следобедните часове ще има по-значителни временни увеличения на облачността. В събота само на отделни места в Западна България е възможно краткотрайно да превали. В неделя вероятността за краткотрайни валежи с гръмотевици на повече места е по-голяма.", "date": "2018.08.15", "title": "НИМХ: Утре ще е предимно слънчево, следобед ще има временни увеличения на облачността, но ще е почти без валежи"}
{"url": "http://www.focus-news.net/news/2018/08/15/2556564/vitsepremierat-valeri-simeonov-rzi-i-odmvr-burgas-izvarshvat-svoyata-deynost-profesionalno-i-saglasno-normativnata-uredba-v-republika-balgariya.html", "text": "РЗИ и ОДМВР-Бургас извършват своята дейност професионално и съгласно нормативната уредба в Република България. Това се посочва в позиция на заместник министър-председателя Валери Симеонов, съобщиха от  пресофиса  на вицепремиера. \r\n\"По повод изявленията на народния представител Волен Сидеров пред медии, направени на 14.08.2018 в град Бургас, след като изисках и се запознах с пълната документация по повод действията на РЗИ Бургас и ОД на МВР Бургас, държа да изнеса следните факти и обстоятелства, опровергаващи твърденията на депутата: \r\n1. Не отговаря на истината, че спирането на експлоатацията на заведенията „Какаов плаж“ в Слънчев бряг и „Хедон“ на плаж Каваците, Созопол е извършено без изготвянето на необходимата документация. И по двата случая е спазено законодателството, като за поредицата от проверки са изготвени констативни протоколи, предписания за спиране на озвучаването след 23:00 ч. (чл. 16а ал.2 от действащия ЗЗШОС), както и заповеди за спиране на дейност озвучаване и за спиране на експлоатацията на обекта (чл. 17, чл. 31 ал.1 т.2 от действащия ЗЗШОС). Въпросните документи не са анонимни, а напротив – подписани и изведени от проверяващи инспектори и връчени на упълномощените представители на търговските обекти по нормативно-установените правила.  \r\n2. Заповедите за прекратяване на експлоатацията на обектите, определени от г-н Сидеров за незаконни, са в пълно съответствие с ЗЗШОС и Наредба 36 на МЗ, като уведомленията за спирането от експлоатация са изготвени съгласно нормативните изисквания в наредба 36, приложение 2 към чл.7, ал.1, т.12 и са поставени на законово основания на вратите на обектите. Съзнателното им премахване и унищожаване представлява престъпление по смисъла на чл. 277 от Наказателния кодекс с наказание до две години лишаване от свобода и глоба. \r\n3. Проверките по спазването на ЗЗШОС се извършват от ограничени екипи на РЗИ и органите на реда, което не отговаря на твърденията на г-н Сидеров за „репресивни действия“, извършвани от „шпиц команди“, „маскирани тежковъоръжени полицаи“ (?!), не се извършват „проверки на лични карти и автомобили“ на клиентите и персонала. В случая, народният представител вероятно е подведен. \r\n4. Твърденията за тенденциозност и субективност на проверките не отговарят на истината. Всички проверки се извършват по подадени сигнали на телефон 112 и/или специализирания телефон за сигнали към кабинета на вицепремиера и зад тях стоят конкретни жалбоподатели с имена и телефони. Не се извършват проверки по анонимни сигнали. \r\n5. Твърденията за злоупотреба с власт и разпореждания свише не са подкрепени с никакви факти, но в случай на съмнения за такива, могат да бъдат сезирани компетентните органи (прокуратура или съд), което до момента не е направено нито от проверяваните нарушители, нито от г-н Сидеров. \r\n6. Интересно, че определените като подложени на репресия заведения до края на вчерашния ден (14.08.2018) – пети ден след затварянето им, не бяха потърсили по съдебен път отмяната на заповедта за спиране на експлоатация. А напротив – бяха подали уведомление до РЗИ Бургас, че ще предприемат необходимите мерки за обезшумяване и спазване на изискванията на закона. \r\n7. Считам, че отправянето на необосновани обвинения и квалификации към държавните институции и особено към РЗИ и ОД на МВР Бургас, доказали своя професионализъм и компетентност, както и безпочвените обвинения за покровителство на олигарси, не допринася за доверието на обществото в институциите и уронва престижа на държавата и изпълнителната власт. \r\n8. Измисленото ми роднинство с началника на РЗИ Бургас е долна лъжа и не заслужава по-нататъшен коментар. \r\nP.S. И една новина в аванс – комисар Калоянов, шеф на ОД на МВР в Бургас, също не ми е роднина.", "date": "2018.08.15", "title": "Вицепремиерът Валери Симеонов: РЗИ и ОДМВР-Бургас извършват своята дейност професионално и съгласно нормативната уредба в Република България"}
{"url": "http://www.focus-news.net/news/2018/08/15/2556563/blagoevgrad-razdadoha-kurban-v-selo-poleto.html", "text": "В село Полето днес в почти всяка къща има курбан, който е постен, защото е сряд. Затова традицията повелява цялото село да се стече с приготвените постни гозби около параклиса, а отец Величко и отец Евгений ги осветиха. Това съобщиха от пресцентъра на  Община Симитли . Всеки раздава от своя курбан на другите и се прибира вкъщи, където го очакват гости. Всички семейства се събраха на параклиса, наречен на Божията Майка, който е на поляните точно на входа на селото. \r\nПараклисът е граден преди години, когато преместили каменните плочи от оброчището на Св. Дух. На мястото, където днес е параклисът „Успение на Пресвета Богородица”, в началото на миналия век местни хора от село Полето преместили трите каменни плочи от оброчището на Св. Дух в дъбовата гора край селото, за да им е по-удобно. Тогава обаче големи злини застигнали селото. Заради това те върнали каменните плочи на мястото им, където има данни, че са били още от тракийски времена, а на поляните на входа на селото съградили параклиса „Успение на Пресвета Богородица”. \r\nВсяка година на 15-ти август миряни се събират край параклиса и дават курбан за здраве. Общинският кмет Апостол Апостолов, народният представител Стефан Апостолов, председателят на Общински съвет Симитли Владимир Христов, кметът на село Полето Иван Манчев запалиха свещица за здраве на Голяма Богородица и споделиха празника с местните жители.", "date": "2018.08.15", "title": "Благоевград: Раздадоха курбан в село Полето"}
{"url": "http://www.focus-news.net/news/2018/08/15/2556569/vidin-prodalzhavat-deystviyata-na-politseyskite-sluzhiteli-sreshtu-imanyarskite-nabezi-v-rayona-na-antichen-grad-ratsiariya.html", "text": "Продължават действията на полицейските служители срещу иманярските набези в района на античен град Рациария, съобщиха от  ОДМВР – Видин . Старши комисар Петър Коцин посети археологическите разкопки и се запозна с очакванията на специалистите от работата им през настоящия археологически сезон. Доцент д-р Иво Топалилов от Шуменския университет, зам.-ръководител на екипа и колегите му от Регионален исторически музей– Видин оцениха положително полицейските действия срещу иманярските набези в района на античния град. През последните три години има непрекъсната комуникация между полицията и археолозите. \r\n„Действията на униформените срещу незаконните разкопки нямат кампаниен характер. Те са целенасочени и постоянни“, посочи главен инспектор Деян Цолов – началник на полицейския участък в Арчар. \r\nДесет полицаи от участъка в селото се грижат за сигурността на жителите от 15 села и един град. Обслужваната от тях територия включва и пределите на античния град Рациария в землището на Арчар. \r\nПрестъпленията, свързани с посегателства в границите на Рациария запазват тенденция на трайно намаление през последните години. От началото на 2018 г. в РУ-Видин са образувани три досъдебни производства за незаконни разкопки там. Шестима местни  жители са били задържани в полицейския арест, като извършители на престъпните деяния. Проведени са поредица от специализирани полицейски операции и ежедневни проверки с цел предотвратяване и пресичане на незаконни изкопни дейности. Община Димово е осигурила охрана през светлата част на денонощието, през нощта територията на обекта е включена в обходите на автопатрулите от полицейския участък.", "date": "2018.08.15", "title": "Видин: Продължават действията на полицейските служители срещу иманярските набези в района на античен град Рациария"}
{"url": "http://www.focus-news.net/news/2018/08/15/2556573/desislava-ivanova-regionalna-biblioteka-mihalaki-georgiev-vidin-shte-predstavim-pred-vidinskata-publika-stoyan-nikolov-torlaka-i-novata-mu-kniga-ivail-tsar.html", "text": "Регионална библиотека „Михалаки Георгиев” ще  представи пред видинската публика Стоян Николов-Торлака и новата му книга „Иваил цар”, книга втора, съобщи за  Радио „Фокус“ – Видин  Десислава Иванова, директор на библиотеката. Тя посочи, че в нея авторът е пресъздал управлението на един от най-забележителните ни владетели така, както то е достигнало до нас през вековете: кратко, бурно, изпълнено с много битки, запомнящо се. Базата за повествованието са историческите извори на византийските хронисти, а неговото въображение е добавило детайлни щрихи към образа на царя и го е развило до забележителната личност, каквато Иваил безспорно е бил. Факт, в който няма повод за съмнение, знаейки, че повече от 70 години след смъртта му, в различни части на Мала Азия се появяват самозванци, наричащи се наследници на владетеля, само за да се възползват от поне частица от уважението, което този цар и пълководец си е спечелил приживе. \r\n„Иваил цар“, книга втора започва от там, от където свършва първата част: сядането на Иваил на търновския престол. Колкото и нелек да е пътят му до трона обаче, трудностите и тежките избори тепърва предстоят. Болярите заговорничат в двореца, византийците подготвят свой храненик за българския престол, татарските войски търсят плячка, задава се война на два фронта… Ще се справи ли владетелят с предизвикателствата, които стоят пред него? Ще успее ли да съхрани човека в себе си? Ще изживее ли истинска любов? Историята на Иваил на страниците на Торлака е толкова жива и искрена, че няма как да не ни замисли, натъжи, вдъхнови… Няма как да не ни развълнува. Вълнуваща ще бъде и срещата с автора, която ще се състои на 16 август (четвъртък) от 18:00 часа пред БиблиоПощата.                \r\nСтоян Николов-Торлака се появява на литературната сцена през 2014 г. със своя дебютен „Северозападен романь“. Книгата, написана изцяло на диалект, се оказва изненада за родния книжен пазар, превръщайки се в едно от най-търсените заглавия за 2015 г. Следват две нейни продължения: „Автономията????“ и „Май ше ни бъде…“. След края на тази Северозападна трилогия обаче Торлака избира да не залага на вече проверената формула, а да поеме в нова посока. През есента на 2017 г. издава своя първи исторически роман „Иваил цар”, а само след половин година излиза и неговото продължение.", "date": "2018.08.15", "title": "Десислава Иванова,  Регионална Библиотека “Михалаки Георгиев“-Видин: Ще  представим пред видинската публика Стоян Николов-Торлака и новата му книга „Иваил цар”"}
{"url": "http://www.focus-news.net/news/2018/08/15/2556577/afp-libiya-osadi-45-dushi-na-smart-zaradi-ubiystvoto-na-demonstranti-prez-2011-godina.html", "text": "Либийски съд в сряда осъди на смърт чрез разстрел 45 бунтовници за убийствата на демонстранти в Триполи по време на бунтовете през 2011 година срещу Муамар Кадафи, съобщиха от министерството на правосъдието на Либия, предава  AFP . \r\nОт министерството заявиха в изявление, че 54 други обвиняеми за били осъдени на пет години затвор, а 22 са били оправдани.  Йонислав Дочев", "date": "2018.08.15", "title": "AFP: Либия осъди 45 души на смърт заради убийството на демонстранти през 2011 година"}
{"url": "http://www.focus-news.net/news/2018/08/15/2556574/petar-kanev-bsp-vav-viziya-za-balgariya-predlagame-nov-rezhim-na-upravlenie-na-darzhavnata-sobstvenost-po-losh-ot-darzhavniya-monopol-mozhe-da-bade-samo-chastniyat.html", "text": "Във „Визия за България“ предлагаме нов режим на управление на държавната собственост - по-лош от държавния монопол може да бъде само частният. Това каза народният представител от ПГ на „БСП за България“ и председател на Комисията по икономическа политика и туризъм към Народното събрание в интервю за  Агенция „Фокус“  за проекта на левицата „Визия за България“. „Никой не е казал, че държавното е по-лошо от частното, но през последните години в България в българския език навлезе една нова дума „бордовак“. Това са партийни другари и независимо кой е на власт, те влизат в бордовете и добре си живуркат. Ние предлагаме  управлението на държавните фирми и фирмите с мажоритарно и държавно участие да бъде поставено на пазарен принцип. Австрия има над 40% държавна икономика, защо във Франция може да бъде над 30%, да не говорим за някои от северните държави, а при нас винаги, когато се каже, че нещо е държавно, е лошо и нещо, което е частно, е прекрасно. Има една поговорка, че държавният монопол е нещо отвратително, но по-лошо от него може да бъде само частният“, коментира Кънев. Според него в последните години, особено в общините, има едно голямо изкривяване по линията на така наречения аутсорсинг. „Всичко онова, което може да бъде печелившо за дадена община, обикновено се прехвърля на частни фирми. Става въпрос за логистиките, инфраструктурата, чистотата и всичко останало. Има много неща, по които искаме да започнем дебата и да намерим консенсус в обществото“, коментира Кънев.  \r\nДеница КИТАНОВА Пълния текст на интервюто четете в „Мнение”", "date": "2018.08.15", "title": "Петър Кънев, БСП: Във „Визия за България“ предлагаме нов режим на управление на държавната собственост - по-лош от държавния монопол може да бъде само частният"}
{"url": "http://www.focus-news.net/news/2018/08/15/2556576/varna-otmenen-e-praznichniyat-kontsert-i-zaryata-za-praznika-na-grada-zaradi-padnalite-detsa-vav-valnoloma.html", "text": "Заради трагичния инцидент с две деца, паднали от Вълнолома във Варна се отменя празничният концерт на Морската гара и зарята, предаде репортер на  Радио „Фокус“-Варна . Концертът трябваше да започне в 21.00 часа.  \r\nВ операцията по издирването на децата участват служители на „Гранична полиция“, \"Морска администрация\", ВМС и пожарната.  \r\nДиана СТОЕВА", "date": "2018.08.15", "title": "Варна: Отменен е празничният концерт и зарята за празника на града заради падналите деца във вълнолома"}
{"url": "http://www.focus-news.net/news/2018/08/15/2556580/predstoyashti-mezhdunarodni-sabitiya-za-16-avgust-agentsiya-fokus.html", "text": "Нов рунд на преговорите за Брекзит, водени от британски и европейски представители, без основните преговарящи Мишел Барние и Доминик Рааб. \r\n***  Канцлерът Ангела Меркел ще присъства на среща на своя Християндемократически съюз в провинция Саксония, където крайнодясната Алтернатива за Германия има силна подкрепа. \r\n***  Проследяване на ситуацията в Турция покрай валутната криза. \r\n***  Очакване на реакция от сръбския президент Александър Вучич след отвореното писмо на „Сръбските общини“ с молба Сърбия да не се отказва от северно Косово. \r\n***  Протест на американските медии против Доналд Тръмп с призиви и статии за значението на независимата преса. \r\n***", "date": "2018.08.15", "title": "Предстоящи международни събития за 16 август (Агенция \"Фокус\")"}
{"url": "http://www.focus-news.net/news/2018/08/15/2556583/shumen-108-proverki-e-izvarshila-riosv-prez-yuli.html", "text": "Експертите на Регионална инспекция по околната среда и водите (РИОСВ) – Шумен са извършили през  юли 108 проверки на 103 обекта. 62 от проверките са планови,  46 са извънредни и  6 - по сигнали. Това съобщиха от пресцентъра на  РИОСВ – Шумен . Събраните общо суми са 20 070 лв., по наложени имуществени санкции и глоби са 18 784  лв., а от текущи месечни санкции – 1 285 лв.  На общините на чиято територия се намират  обектите замърсители  са разпределени и преведени  1 028 лв.    \r\nРИОСВ е издала наказателни постановления и е  наложила имуществени санкции на обща стойност 21 000 лв. За неизпълнени задължителни предписания, дадени с констативен протокол, с 6 000 лв.  е санкционирана фирмата  „Евро импекс“ ЕООД . Две наказателни  постановления за глоби на обща стойност 10 000 лв., са издадени на „Аутолего“ ЕООД за това, че дружеството е приемало и съхранявало излезли от употреба моторни превозни средства, без да притежава документ по чл. 35, ал. 1, т.1 от Закона за управление на отпадъците (ЗУО), както и за извършено административно нарушение - неизпълнение на задължително предписание, издадено с констативен протокол.", "date": "2018.08.15", "title": "Шумен: 108 проверки е извършила РИОСВ през юли"}
{"url": "http://www.focus-news.net/news/2018/08/15/2556582/plovdiv-avtobusna-spirka-bunardzhika-v-grada-e-vremenno-premestena-zaradi-remont.html", "text": "Автобусна спирка „Бунарджика” в Пловдив е временно преместена заради ремонт. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“.  Автобусната спирка е изместена 30 метра  на юг след  кръстовището на бул. „Руски“ с ул. „Волга“, в западното  платно  на бул. “Руски“, до приключване на строително-ремонтните работи.  \r\nОт общинското предприятие са уведомили фирмите превозвачи да задължат шофьорите на автобусите по линии № 6, 10, 12, 16, 18, 66  и 116 да спират на  изместената  спирка, считано от 16 август.  При  констатирано  неспиране  на  автобусната  спирка  ще  бъдат налагани санкции.", "date": "2018.08.15", "title": "Пловдив: Автобусна спирка „Бунарджика” в града е временно преместена заради ремонт"}
{"url": "http://www.focus-news.net/news/2018/08/15/2556581/kontrabandni-tsigari-za-blizo-2-mln-leva-sa-otkriti-pri-spetsaktsiya-v-burgas-i-sofiya-obzor.html", "text": "При специализирана операция на СДВР и ГД „Гранична полиция“ в Бургас и София са открити контрабандни цигари без бандерол на обща стойност близо 2 млн. лева. В Бургас цигарите са били на пристанището, а в София - в складови помещения. Властите са проследили фирмата получател на стоката. Извършена е проверка в складовете ѝ в столицата, за които тя притежава редовни договори. При проверката полицаите намират 122 099 кутии цигари, без акцизен бандерол, на стойност над 900 хил. лева. Директорът на СДВР ст. комисар Ивайло Иванов обясни, че контрабандната стока е била много добре укрита в 20 дървени палета. Дъските били покрити с единичен фурнир, който да заличи интервенцията. Цигарите са марка „Реджина“, която до момента не присъства на българския пазар. „На всички е ясно, че това е съществуващ канал за контрабандни цигари. Надяваме се, че с успешните ни действия сме го прекратили“, обяви Ивайло Иванов. На този етап полицията не може да разкрие от къде идват цигарите, но най-вероятно не са били предназначени за вътрешния ни пазар. Все още няма повдигнати обвинения за откритите цигари в Бургас и София, а няколко души се издирват. \r\nПри друга акция столичните полицаи са проверили търговско дружество и са иззели голямо количество артикули, имитиращи известни марки. Проверката е по сигнал, постъпил в отдел „Икономическа полиция“ и е извършена съвместно с НАП. В хода на инспекцията са установени и иззети 58 кашона с автоаксесоари, 49 кашона с дъвки, 9 кашона с очила, 61 кашона с ароматизатори, два европалета с аерозолна смазка. \r\nБиляна ИВАНОВА", "date": "2018.08.15", "title": "Контрабандни цигари за близо 2 млн. лева са открити при спецакция в Бургас и София (ОБЗОР)"}
{"url": "http://www.focus-news.net/news/2018/08/15/2556579/varna-prekrateno-e-izdirvaneto-na-dvete-padnali-detsa-pri-valnoloma-utre-vodolazi-shte-prodalzhat-da-gi-tarsyat.html", "text": "Прекратена е операцията по издирването на двете деца, паднали от Вълнолома до Морска гара във Варна. Това каза за  Радио \"Фокус\"-Варна  директорът на Морска администрация в града кап. Валентин Енчев. До момента децата все още не са открити. Той увери, че утре в първия час, в който вече е светло навън и прибоят не е толкова силен, издирването ще продължи.  \r\nВ търсенето отново ще участват водолази на Военноморските сили, а катери на Морска администрация ще обхождат района. В операцията ще участват и спасители от Гражданска защита. Заради нещастния инцидент концертът и празничната заря за Деня на Варна тази нощ бяха отменени. Кметът на града е в постоянна връзка с органите на МВР, Морска администрация и Военноморските сили. \r\nДиана СТОЕВА", "date": "2018.08.15", "title": "Варна: Прекратено е издирването на двете паднали деца при вълнолома, утре водолази ще продължат да ги търсят"}
{"url": "http://www.focus-news.net/news/2018/08/15/2556589/sport-mauritsio-sari-otmeni-strogata-dieta-v-chelsi.html", "text": "Мениджърът на Челси Маурицио Сари отмени строгата диета, на която бяха подложени играчите на тима от неговия предшественик Антонио Конте, пише „Дейли Телеграф“. \r\nСари е увеличил количеството на продуктите, които са достъпни за играчите в столовата на клубната база, както и в хотела преди гостуванията на тима. \r\nОсвен това италианският специалист позволи на футболистите да спят в домовете си преди домакинските мачове и да се присъединяват към отбора сутринта преди срещата. До момента играчите спяха в хотел преди мачове на „Стамфорд Бридж“.", "date": "2018.08.15", "title": "Спорт: Маурицио Сари отмени строгата диета в Челси"}
{"url": "http://www.focus-news.net/news/2018/08/15/2556588/vidin-vazdushna-akrobatika-shte-bade-predstavena-na-krepostta-baba-vida-po-vreme-na-srednovekovniya-festival-badina.html", "text": "Крепостта „Баба Вида” отново ще бъде естествен декор на средновековния фестивал „БъдинЪ”, който се организира от Община Видин и тази година ще се проведе на 25 и 26 август. Това съобщиха от пресцентъра на  Общината . Една от основните цели на събитието е да насочи вниманието към забележителния исторически паметник, превърнал се през вековете в символ на дунавския град. \r\nШестото издание на фестивала е с по-различен характер, като по нетрадиционен начин – чрез въздушна акробатика, ще бъде представена уникалността и красотата на популярната туристическа  атракция. Трупа Канетикс ще направи всички посетители свидетели на впечатляващ спектакъл пред Входната кула на крепостта. Шоуто ще покаже как едно средновековно съоръжение може да впечатли със своята непреходност и в същото време да бъде привлекателно, когато взаимно се допълват история и иновация. Така миналото, пречупено през погледа на съвременния посетител, ще предизвика запомнящо се преживяване – акробатика в небето. \r\nАктьори на кокили ще имат задачата да се грижат за доброто настроение на малките почитатели и ще позират пред любопитни погледи.", "date": "2018.08.15", "title": "Видин: Въздушна акробатика ще бъде представена на крепостта „Баба Вида“ по време на средновековния фестивал „БъдинЪ”"}
{"url": "http://www.focus-news.net/news/2018/08/15/2556575/the-atlantic-oshte-mostove-shte-se-srutyat.html", "text": "Има стара шега относно инфраструктурата, която гласи „Инфраструктурата е всичко, което не забелязваш – докато не се провали.“ Това е определение, което работи за всякакъв вид инфраструктура: голяма или малка, видима или невидима, мостове или гаражни врати, електрически мрежи или безжични рутери. Инфраструктурата е всичко, което взимаме за даденост. И забелязваме, че го вземаме за даденост, когато тя се повреди, пише Иън Богост в във водеща статия за електронното издание на американското списание  The Atlantic , която Агенция „Фокус“ представя без редакторска намеса. \r\nВ последно време много неща се провалиха. В два инцидента през последните два дни, стотици хора бяха ранени или загинаха: Виадукт на магистрала се срути в Генуа, Италия и кей пропадна във Виго, Испания, по време на музикален фестивал. Последствията са опустошителни. В Генуа автомобили паднаха на земята от над 45 метра, след като мостът под тях пропадна. Във Виго посетители на концерт пропаднаха в морето, струпани един върху друг, след като кей пропадна. \r\nТвърде рано е, за да знаем със сигурност какви са били причините за двете срутвания, но „структурни проблеми“ се подозират за испанския кей, докато „признаци за проблеми“ са били наблюдавани при италианския мост. Тези фактори предизвикват притеснения за цялостния инфраструктурен упадък, причинен от занемарена поддръжка (обикновени заради липса на финансиране). Това е позната история навсякъде. В ранния 20-и век, много структури са били изработвани, за да издържат на изключително тежки товари. Но с напредването на градското инженерство и с увеличаването на търсенето, професията изработва структурите да бъдат безопасни, но и да имат бърза икономическа възвръщаемост. С течение на времето тези компромиси ще започнат да изплуват. През 2007 година, магистрален мост в Минеаполис се срути, убивайки и ранявайки стотици души. Но дори десетилетие по-късно, „остаряващата инфраструктура“ на страната остава, превърнала се предимно в политически повод за разговори, вместо за програма за обновяване. \r\nНо времето и загниването не са единствените причини за инфраструктурния разпад. Част от магистрала в Атланта се срути през 2017 година, след като запален огън под нея от бездомен човек се е превърнал в опустошителен пожар. По-рано тази година пешеходен мост във международния университет на Флорида в Маями се срути, убивайки шест души. Мостът беше чисто нов, правейки срутването му провал на инженерството, не на поддръжката. \r\nНе само мостове и пътища се срутват. Марк Зукърбърг направи твърдение, че „Фейсбук“ е вид социална инфраструктура, но тя също изглежда повредена в момента. През тази седмица, на конференцията за компютърна сигурност „Дефкон“, хакери демонстрираха как могат да получат достъп през задния вход до гласуващите машини, използвани в 18 щата. Има доказателства, че Русия е хакнала американската електрическа мрежа, заедно с ядрената и търговската инфраструктура. Преобладаването на лошо осигурени интернет данни, от имейли до ДНК проби и кредитни доклади, прави всичката информация уязвима. \r\nКогато подобни инциденти станат толкова чести и толкова широко разпространени – или дори когато се чувстват като такива – значението на инфраструктурата се променя. Както написах в началото на скандала с „Екуифакс“, „След като повече от половината от цялото възрастно население на САЩ е потенциално изложено на риск, какво ни остава освен да вдигнем рамене и да въздъхнем?“ Щом веднъж започнат да бъдат възприемани като цялостно несигурни, мостовете, избирателните системи, услугите и всичко друго не се слива с фона толкова лесно. Ако инфраструктурата винаги се проваля, тогава винаги я забелязваме. „Ще издържи ли този мост, върху който карам? Ще бъде ли преброен този глас, който давам? Ще останат ли лични тези данни?“ \r\nИнфраструктурата вече не е нещо невидимо и нещо, което можем да вземем за даденост. Вместо това тя е нещо, което може да работи или може да не работи. Не и някакво бедствие – повечето мостове не пропадат – по-скоро нещо несигурно. Нещо, което може да не е сигурно, което може да не оправдае доверието, което си вложил в него. \r\nСъщите чувства на несигурност и уязвимост, които присъстват в работните места, образованието, здравеопазването и много други аспекти на съвременния живот, са се просмукали в основата на структурите, в които животът ни преминава.  \r\nИронията на инфраструктурната несигурност е, че тя отнема големи, комплексни и физически внушителни неща в материалния свят и ги трансформира в ментален феномен. Мостът е мост и неговата стабилност може да бъде преценена и осигурена. Но идеята за мост е просто призрак. Тя може да запълни всяко пространство в мозъка, подхранвайки каквато и да е теория, която някой може да измисли за нея. Това може да представлява крайният инфраструктурен провал: не срутването на отделен мост или услуга или полза, но срутването на самата идея за обща основа за социалното взаимодействие.  Йонислав Дочев", "date": "2018.08.15", "title": "The Atlantic: Още мостове ще се срутят"}
{"url": "http://www.focus-news.net/news/2018/08/15/2556578/otets-emiliyan-hram-sveti-nikolay-chudotvorets-burgas-sveta-bogoroditsa-bila-na-eleonskata-planina-kogato-sveti-arhangel-gavrail-y-vazvestil-che-sled-3-dni-tryabva-da-napusne-zemniya-zhivot.html", "text": "Света Богородица била на Eлeонската планина, когато й се явил свети Архангел Гавраил и й възвестил, че след 3 дни трябва да напусне земния живот. Това каза за  Радио „Фокус“ – Бургас  отец Емилиян от храм „Свети Николай Чудотворец“ в комплекс „Меден рудник“. По думите му тогава тя била на 64 години. Заедно с новината свети Архангел Гавраил й подарил и палмово клонче от Рая. Казал й, че трябва да го носят пред ковчега й до гроба. Света Богородица разказала това на всички и новината бързо се разпространила. Всички апостоли дошли в Йерусалим при нея да получат благословението й. \r\n„Тя ги увещавала, че това е радостен момент, защото тя отива при Небесния цар. Наредила дома й да се украси като за празник, наредили много свещи и запалили тамян. На третия ден легнала на одъра, а светите апостоли пеели псалми. Изведнъж покривът се отворил и цялата стая се изпълнила със светлина, която засенчила светлината от свещите. Всички видели, че се явява сам Господ Исус Христос с множество ангели. Той поема душата й, а един митрополит по-късно казва: „Както Девата носеше на ръцете си Христос във времето на неговото земно младенчество, така  в отплата Синът Божи понесе нейната душа на ръцете си в началото на нейния небесен живот“, разказа още отец Емилиян. \r\nТой допълни, че тялото й било занесено заедно с одъра, по нейна заръка, в село Гетсимания, където били погребани нейните родители. Гробът й бил запечатан с голям камък. \r\nСлед три дни дошъл и апостол Тома, който не могъл да присъства по-рано. Те отворили гроба й, за да се сбогува, и го видели празен. Там били само плащеницата и повивките й. \r\nВеселина НИКОЛОВА", "date": "2018.08.15", "title": "Отец Емилиян,  храм „Свети Николай Чудотворец“-Бургас: Света Богородица била на Eлeонската планина, когато свети Архангел Гавраил й възвестил, че след 3 дни трябва да напусне земния живот"}
{"url": "http://www.focus-news.net/news/2018/08/15/2556585/mevlyut-chavushoglu-turtsiya-poluchi-seriozna-mezhdunarodna-podkrepa-v-spora-sas-sasht.html", "text": "Покрай напрежението със САЩ, Турция е получила огромна подкрепа от целия свят, заяви министърът на външните работи Мевлют Чавушоглу в сряда, цитиран от  Anadolu Agency . \r\n„Тези събития отвориха очите на света“, заяви той по време на съвместна пресконференция със суданския си колега Ал-Дирдири Мохамед Ахмед на десетата посланическа конференция в столицата Анкара. \r\nЧавушоглу заяви, че международната общност е видяла американското „непочтително поведение към всички страни“ от встъпването на настоящата администрация насам. \r\nТой добави, че вече се знае в международните среди, че САЩ биха използвали икономическата си мощ „по груб начин“ срещу други страни. \r\n„Така че всеки търси начин да избяга от долара“, поясни външният министър. \r\nЧавушоглу наблегна на това, че Турция ще продължи своята „твърда позиция“. „Ще продължим с нашите усилия да разрешим настоящите проблеми чрез дипломатически средства… Но няма да се подадем на натиска или налагането отвън“, заяви той по отношение на напрежението между Анкара и Вашингтон. \r\nСлед като са си взели поуки от предишен опит, турските власти вече предприемат мерки за реформиране на икономиката, добави още той. Според него, вече предприетите мерки са облекчили пазарите. \r\nСпоменавайки турската хуманитарна подкрепа по света, Чавушоглу отбеляза, че Турция използва силата си в полза на човечеството и че нейните приятели, както и други страни, си взимат бележки. \r\nТурция е „най-щедрата държава в света“ по отношение на чуждестранна помощ, заяви той, добавяйки че репресираните хора по света забелязват това и се молят за силната икономика на Турция. \r\nЧавушоглу подчерта и че Европейският съюз, както и държавите които имат икономически отношения с Турция, предпочитат силна турска икономика. Случаят с Брънсън \r\nПо отношение на задържането на американския свещеник Андрю Брънсън, Чавушоглу заяви, че САЩ и други държави трябва да вземат предвид не само собственото си разочарование, но и това на другите. \r\n„Виждаме, че те (САЩ) се опитват да пазят членове на ФЕТО в трети страни“, заяви той, добавяйки че американски посланици подкрепя членове на ФЕТО в някои държави, които искат да се отърват от терористичната групировка. \r\nОтбелязвайки, че ако има престъпление, всеки трябва да бъде обект на съдебен процес, Чавушоглу поясни, че Турция желае да разреши всички проблеми чрез преговори и диалог, а не чрез натиск и налагане. \r\n„Но има сериозно объркване“, добави той, визирайки налагането на натиск от страна на САЩ върху Турция. Изтребителите Ф-35 \r\nПо отношение на решението на САЩ да блокират продажбите на изтребители Ф-35 към Турция, Чавушоглу заяви: \r\n„Това няма никакво практическо значение. Турция вече е получила доставка на два изтребителя“, поясни той, разкривайки че турски пилоти вече се обучават с изтребителите в САЩ от две години насам. \r\n„Така че няма прекратяване (на договора за доставка)“, заяви външният министър, добавяйки че ограниченията на доставките на изтребителите са вътрешен проблем на САЩ. \r\nТой поясни, че използването на подобни мерки от Вашингтон за налагане на натиск върху други държави, наранява позициите и престижа му. \r\n„Никоя страна не е без алтернативи, дори и отчаяните, а всяка страна е почтена. Те трябва да уважават това“, завърши Чавушоглу.  Йонислав Дочев", "date": "2018.08.15", "title": "Мевлют Чавушоглу: Турция получи сериозна международна подкрепа в спора със САЩ"}
{"url": "http://www.focus-news.net/news/2018/08/15/2556586/obshtinskiyat-savetnik-ot-nesebar-peyko-yankov-ostava-za-postoyanno-v-aresta.html", "text": "Общинският съветник от Несебър Пейко Янков остава за постоянно в ареста, предаде  БНР . Той е обвинен, че е изпълнявал силови поръчки от Димитър Желязков-Митьо Очите.  \r\nСпециализираният наказателен съд не се съгласи с прокуратурата, че Янков е бил част от организираната престъпна група на Желязков, и че по негово разпореждане е участвал в палеж на казино в Слънчев бряг. Магистратите обаче приеха, че Янков и Желязков са притискали бизнесмени да се откажат от дяловете си във фирми. Това е било правено с престъпна упоритост, реши съдът, поради което остави Янков в ареста.  \r\nОпределението може да бъде обжалвано пред Апелативния специализиран съд.", "date": "2018.08.15", "title": "Общинският съветник от Несебър Пейко Янков остава за постоянно в ареста"}
{"url": "http://www.focus-news.net/news/2018/08/15/2556587/130-mln-lv-sa-neobhodimi-za-remont-na-17-mostovi-saorazheniya-po-republikanskite-patishta-obzor.html", "text": "По предварителни разчети 130 млн. лв. са необходими за ремонт на 17 мостови съоръжения по републиканските пътища. Това съобщи министърът на регионалното развитие и благоустройството Николай Нанков, който заедно с министър-председателя Бойко Борисов и председателя на Управителния съвет на Агенция „Пътна инфраструктура“ инж. Светослав Глосов откриха рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“. Някои от мостовите съоръжения, виадукти и естакадите не са ремонтирани от 40 години, коментира премиерът Борисов. Той обясни, че е разпоредил финансиране и незабавно строителство, като вече са направени 7 обекта,  а по други 5 се работи в момента. По думите му всички мостове, виадукти и съоръжения, които се правят в момента, се ремонтират из основи. Министър Николай Нанков от своя страна обеща, че в понеделник ще представи на премиера финансов разчет на необходимите средства за ремонт на мостови съоръжения в тежко експлоатационно състояние по магистралите и първокласните пътища. Тогава ще бъде готов и графикът за изпълнение на ремонтните дейности. По думите на Нанков мостовете и виадуктите по магистралите се поддържат в добро експлоатационно състояние, като се прави планова поддръжка, въпреки че някои от тях не са ремонтирани от повече от 30 години. Според него в недобро експлоатационно състояние по магистралите остават 17 моста, които държавата ще ремонтира спешно. Според предварителната информация за тях са необходими около 130 млн. лв.  \r\nВ отговор на въпрос министър Нанков потвърди думите на премиера Борисов, че ремонтът на част от Аспаруховия мост във Варна ще се отложи за есента заради строителството на бул. „Васил Левски“, за да не се образуват задръствания в града. Той добави, че мостът не е в критично експлоатационно състояние. Министърът напомни, че с цел осигуряване на безопасност тежкотоварните камиони не преминават по съоръженията в тежко състояние на магистрала „Хемус“, а по алтернативния път. В момента се ремонтират платната на мостовите съоръжения на АМ „Хемус“ в посока Варна на км 34 и „Коренишки дол“ на км 37, които са в тежко състояние. Денонощно се работи по долното стоене на мостовете. Според графика ремонтът на моста на км 34 трябва да приключи през пролетта, а на Коренишки дол – през октомври – ноември. Работата по останалите ще започне поетапно, каза още министърът и допълни, че предстои да се направи обследване и на моста на р. Дунав при Русе. След като завърши ремонтът на пътя за Албена, вероятно през пролетта, ще се обяви обществена поръчка за съоръжение край Игнатиево. Необходимо е да се подпише споразумение с Община Аксаково за обекта. В рехабилитацията на близо 30 км от третокласния път Старо Оряхово – Гроздьово – Провадия в област Варна са инвестирани близо 17 млн. лв. от Оперативна програма „Региони в растеж“. По време на посещението край Провадия, премиерът Бойко Борисов призова българските граждани да подбират застрахователите си във връзка с фалита на четвъртия по големина застраховател у нас кипърската компания “Олимпик”. По негово нареждане Комисията за финансов надзор и министър Владислав Горанов е възложено да направят проверка, а за виновните ще има санкции. Край Варна министър-председателят съобщи още, че държавата ще задели близо 20 милиона лева за образование, наука, иновации и стипендии на младите учени. На събитието присъства и кметът на Община Долни чифлик Красимира Анастасова, която благодари на правителството. „Това е едно обещание, поето още през 2015 година. Благодаря на правителството“, каза кметът на Община Долни чифлик Красимира Анастасова. След церемонията по откриването на рехабилитирания път от Старо Оряхово до Провадия министър-председателят Бойко Борисов и министър Владислав Горанов посетиха археологическия обект „Провадия-Солницата“, който се намира на територията на „Провадсол“, филиал на „Солвей Соди“. Делегацията, в която участваха областният управител на Варна Стоян Пасев, кметът на Варна Иван Портних и кметът на Провадия Филчо Филев, се запозна с най-новите открития на археологическия екип, воден от член-кореспондент и заместник-председател на БАН проф. Васил Николов.", "date": "2018.08.15", "title": "130 млн. лв. са необходими за ремонт на 17 мостови съоръжения по републиканските пътища (ОБЗОР)"}
{"url": "http://www.focus-news.net/news/2018/08/15/2556584/bsp-poiska-ostavkite-na-pravosadniya-ministar-tsetska-tsacheva-i-direktora-na-agentsiyata-po-vpisvaniyata-zornitsa-daskalova-zaradi-problema-s-targovskiya-registar-obzor.html", "text": "БСП поиска оставките на правосъдния министър Цецка Цачева и на директора на Агенцията по вписванията Зорница Даскалова заради проблема с достъпа до Търговския регистър. На пресконференция на партията заместник-председателят на ПГ на „БСП за България“ Крум Зарков обясни, че двете трябва да понесат отговорност и да напуснат постовете си незабавно. Като причина за това той посочи мълчанието им по темата през последните дни. Според Зарков пряката отговорност е на директора на Агенцията Зорница Даскалова, която е допуснала това да се случи, а политическата отговорност е на министър Цецка Цачева, защото тя е била запозната с неадекватността на управлението в Агенцията и не е взела никакви мерки. „Ако не последват оставките на Цачева и Даскалова, в първите дни на парламента това ще е основна точка, която ще разискваме“, каза още той. Зарков обясни, че министър Цачева е знаела за проблемите, тъй като до нея има изпратен доклад, който е съставен от Инспектората към нейното министерство. „Докладът е постъпил при нея в началото на тази година и в него се съдържат тежки констатации за начина на управление на г-жа Даскалова. Той завършва с много ясна препоръка към министъра да се потърси дисциплинарна отговорност на Зорница Даскалова на основание неизпълнение на трудови задължения, предвидени в закона“, обясни Зарков. \r\nОт своя страна, изпълнителният директор на Агенцията по вписванията Зорница Даскалова коментира, че оставката е политическо решение. \"А в такава кризисна ситуация съм нужна тук и трябва да бъда на работното си място и да координирам действията“, каза още тя. Даскалова посочи, че продължава поетапното пускане на функциите на Търговския регистър, като след като вече могат да се извършват справки за актуалното състояние на фирмите, от 15 август потребителите ще могат да извършват и справки по ЕГН и ще се реализира и връзка със системата за междурегистров обмен RegiX. Тя уточни, че до момента няма представен официален доклад от фирмата, която поддържа регистъра, за причините за проблема. „Работи се по отстраняването им. Не можем да се ангажираме с точна дата и срок, но най-вероятно другата седмица по някое време ще бъдат възстановени всички функции на регистъра. Искам да успокоя всички, че манипулации и изчезване на данни не са възможни и няма как да се получат“, каза още Даскалова. Тя уточни, че 4 дискови устройства са дефектирали, но няма да има изгубена информация вследствие на това. По думите ѝ процесите по разследването на случая от прокуратурата, ДАНС и МВР ще започнат след възстановяването на дейността на Търговския регистър. \r\nМеждувременно по време на правителственото заседание в Министерски съвет стана ясно, че за да се предотвратят други подобни проблеми, ще бъде създадено единно държавно хранилище за съхраняване на информацията на всички държавни регистри. Вицепремиерът Томислав Дончев обясни, че по нормативно изискване всеки регистър трябва да е двойно и тройно осигурен. „Информацията трябва да се записва на два сървъра и допълнително да се архивира. Очевидно обаче има ситуации, където това не е достатъчно, и това, което се случи преди няколко дни, е живо доказателство“, каза още Дончев. Министър-председателят Бойко Борисов обясни, че ще се създаде надзор, който ще следи създаването на единното държавно хранилище. „Защото фирмите, които участват с най-ниски цени, слагат и калпавите дискове“, обясни Борисов.", "date": "2018.08.15", "title": "БСП поиска оставките на правосъдния министър Цецка Цачева и директора на Агенцията по вписванията Зорница Даскалова заради проблема с Търговския регистър (ОБЗОР)"}
