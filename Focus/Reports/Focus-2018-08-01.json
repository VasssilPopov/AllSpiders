{"url": "http://www.focus-news.net/news/2018/08/01/2552163/plovdiv-obshtinata-obyavi-sesiya-za-finansirane-na-proizvedeniya-na-plovdivski-pisateli-i-vazhni-za-grada-izdaniya.html", "text": "Община Пловдив обяви сесия за набиране на  предложения по Компонент 4 „Произведения на пловдивски писатели и важни за града издания“ по Наредбата за финансиране на инициативи в сферата на културата. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. По Компонент 4 „Произведения на пловдивски писатели и важни за града издания“ се финансира подготовката до етап „електронна книга в PDF“ на творби в областта на художествена литература, литературна критика, литературна история, литературоведско изследване, монография, литературна анкета, историческа литература, краезнание, изкуствознание, културология, както и вече издавани  творби, важни за Пловдив.  Финансирането за стихосбирка е в размер до 800 лв., а за белетристична творба – до 3500 лв. Могат да кандидатстват издателства, които представят пловдивски писатели или важни за града издания. Документи за финансиране се приемат от днес до 15 август в деловодството на Община Пловдив или по електронен път. От Дирекция „Култура и културно наследство“ подчертават, че не се подкрепят творби на автори, чийто постоянен и настоящ адрес е извън територията на Община Пловдив, както и предложения за финансиране, които вече са получили такова с общински средства по друга линия или от общинска фондация „Пловдив 2019“. При оценка на постъпилите предложения за финансиране ще се акцентира върху това произведението да е с високо художествено и/или научно съдържание, както и да има значение за развитието на културния живот на града, опазване на културно-историческото наследство и запазване на историческата памет.", "date": "2018.08.01", "title": "Пловдив: Общината обяви сесия за финансиране на произведения на пловдивски писатели и важни за града издания"}
{"url": "http://www.focus-news.net/news/2018/08/01/2552158/shumen-ilindenski-sabor-i-praznik-na-chitalishteto-organizira-nch-svetlina-1929-v-selo-presiyan-na-2-avgust.html", "text": "Илинденски събор и празник на читалището организира НЧ „Светлина- 1929“ в село Пресиян. Проявата ще се състои от 10.00 на 2 август в  салона на читалището, съобщи за  Радио „Фокус“ – Шумен  секретарят Николинка Радева. Тя посочи, че съборът е посветен на Илинденско-Преображенското въстание и  традиционно събира гости от цялата страна. В концертната програма ще вземe участие групата за автентичен фолклор към читалището, както и групи и самодейци от читалищата в региона, сред които селата Буховци и Бистра и народният певец Петър Кирилов от с. Медовина. Група при НЧ „Развитие“ - кв. „Въбел“ в Търговище, ще представи обичая „Припяване на паламарки“. Читалищният секретар Йорданка Русева обясни, че гаданията за женитба чрез припяване на паламарки е характерен елемент на системата обреди, свързани с Еньовден и първия ден на жътвата. „На обяд, докато жътварките си почиват, една жена става Еньова буля, препасва голяма престилка, събира паламраките на момите, вади ги една по една, всички пеят и така се предрича късметът на бъдещата булка, припевките са за това какъв ще бъде момъкът - дали ще е богат вдовец, дали ще е земеделец и т.н.“, обясни Йорданка Русева от НЧ „Развитие“. \r\nИвелина ИВАНОВА", "date": "2018.08.01", "title": "Шумен: Илинденски събор и празник на читалището организира НЧ „Светлина- 1929“ в село Пресиян на 2 август"}
{"url": "http://www.focus-news.net/news/2018/08/01/2552164/prof-d-r-georgi-stanishev-ne-biva-da-se-osazhda-visokoto-stroitelstvo-chrez-nego-se-pazyat-zelenite-ploshti.html", "text": "Повишаването на етажността е един естествен процес в града - когато той расте, се стреми да не се разпръсква в ширина, защото се стига до едно задушаване в центъра. Това каза за  Радио „Фокус“ - Велико Търново  проф. д-р Георги Станишев, председател на журито, оценило архитектурните проекти от цял свят за нов градски център във Велико Търново. Той допълни, че такова нещо изпитват много от американските градове в момента, които имат колосална периферия, която се развива на 15 до 30 км. само с ниско строителство. „Хората не са доволни от това разпръскване, живеят в къщи, да, но докато стигнат до центъра, минават часове. Това е страшно неекологично поведение на градската култура, понеже изисква автомобилно движение, бензин, изпарения, а и време, което се губи“, обясни архитект Станишев. \r\nТой допълни, че ако една сграда е разположена вертикално, тя би заела, например, два процента от даденото пространство, но ако е хоризонтално – най-малко десет. „В Япония е много добре развита тази тенденция. Те пазят зеленината на пространството, като изтеглят нагоре етажността. Високата сграда действа като една прахосмукачка, така да се каже, която всмуква жилищните пространства по вертикал и прави хоризонталната повърхност достъпна за оползотворяване на зелените площи“, обясни той. Архитект Станишев спомена и за една интересна тенденция, която се наблюдава в последните опити на италиански архитекти. „Имам предвид проектът на Стефано Боери, които построиха наскоро в Милано две високи сгради на принципа „боско вертикале“ или вертикална гора – сграда с издаващи се платформи с дървета. Това е гора, която се катери по сградата“, уточни той. По думите му, страхъ  от вертикални сгради е един предразсъдък, който се проявява и в София. \r\nМария НЕДЕВА", "date": "2018.08.01", "title": "Проф. д-р Георги Станишев: Не бива да се осъжда високото строителство, чрез него се пазят зелените площи"}
{"url": "http://www.focus-news.net/news/2018/08/01/2552160/inzh-vasiliy-marinkovski-yuzdp-ezhegodno-predpriemame-reditsa-merki-s-tsel-preventsiya-sreshtu-gorskite-pozhari.html", "text": "Ежегодно предприемаме редица мерки с цел превенция срещу горските пожари. Това каза за  Радио „Фокус“ – Пирин  инж. Василий Маринковски, началник отдел в Югозападно държавно предприятие. По думите му в началото на всяка година териториалните поделения към предприятието изготвят годишни планове за защита на горските територии от пожари, които в периода февруари – март се проверяват от комисии, които са съставени от регионалните служби на „Пожарна безопасност и защита на населението“, съответната Регионална дирекция по горите и Югозападно държавно предприятие. „Във въпросните планове са залегнали точно и ясно както мероприятията, които са предвидени – както минерализованици, противопожарни прегради и други, така и всички действия, които са необходими за превенция на горски пожари. Освен това след като тези комисии се произнесат със съответните предписания, в периода юни – средата на юли се провеждат срещи и проверки за това как вървят дадените предписания. Тоест цялата организация е много отговорна, стройна и сериозна“, каза още инж. Маринковски. Той добави, че всички, които посещават горите през лятото, също трябва да внимават, за да не предизвикат пожари. „Всички, които посещават горските територии, било то с цел почивка или събирането на билки, гъби и горски плодове, нека палят огън само на определените за това места. Имаме обособени такива зони, които са обозначени с табели, защото всяка една небрежност води до огромни щети“, отбеляза инж. Маринковски. Той апелира към всеки един от жителите, който  види възникнал пожар или има съмнението за такъв, да се обажда на националния телефон 112. „Това е най-доброто нещо, което може да се направи, защото ако ние получим сигнал навреме, бихме могли да реагираме веднага и така да намалим щетите“, коментира инж. Маринковски. \r\nЛивия НИНОВА", "date": "2018.08.01", "title": "Инж. Василий Маринковски, ЮЗДП: Ежегодно предприемаме редица мерки с цел превенция срещу горските пожари"}
{"url": "http://www.focus-news.net/news/2018/08/01/2552181/afp-turtsiya-zaplashi-s-otveten-otgovor-sreshtu-sasht-sled-nalaganeto-na-sanktsiite.html", "text": "В сряда Турция отправи заплахи за ответен отговор, след като Вашингтон наложи санкции върху турските министри на правосъдието и вътрешните работи, Абдулхамит Гюл и Сюлейман Сойлу, заради случая с американския свещеник Андрю Брънсън, предава  AFP . \r\nАнкара предупреди, че тези действия могат да нарушат отношенията между двете страни. \r\n„Няма съмнение, че това ще наруши дълбоко конструктивните усилия за решаване на проблемите между двете държави. Без забавяне, ще има отговор на това агресивно поведение“, се казва в изявление на външното министерство на Турция.  Йонислав Дочев", "date": "2018.08.01", "title": "AFP: Турция заплаши с ответен отговор срещу САЩ след налагането на санкциите"}
{"url": "http://www.focus-news.net/news/2018/08/01/2552166/shumen-v-selo-bayachevo-shte-otbelezhat-s-praznik-svetovniya-den-na-dinyata-na-3-avgust.html", "text": "За трети път в село Баячево ще отбележат с празник Световния ден на динята. Това съобщи за  Радио „Фокус“ – Шумен  Албена Недева, секретар на НЧ „Будител-1927“. Проявата предвижда игри и състезания за децата - „Две по две“, „Да нахраним другарче“, „Премести динята“, надяждане с диня и бой с диня. Любениците, които се използват, са дарение от местен производител. Преди състезателната част участниците и зрителите ще научат любопитни факти, свързани със сладкия летен плод. За участниците в игрите са предвидени саморъчно изработени тематични медали. Ще има и почерпка с диня. „Празникът е весел, забавен, вкусен, боят с дини е най-атрактивен и децата идват подготвени за тази битка“, каза Недева. Тази година Празникът на динята в село Баячево няма да се проведе на площада пред читалището, а на поляна в съседство. Проявата ще се състои от 16.00 до 18.00 часа на 3 август. \r\nИвелина ИВАНОВА", "date": "2018.08.01", "title": "Шумен: В село Баячево ще отбележат с празник Световния ден на динята на 3 август"}
{"url": "http://www.focus-news.net/news/2018/08/01/2552165/vidin-dvizhenieto-po-pat-i-1-montana-vidin-v-rayona-na-s-bela-vremenno-se-osashtestvyava-v-edna-lenta-v-posoka-sofiya-poradi-avariral-tezhkotovaren-avtomobil.html", "text": "Временно движението по път I-1 Монтана – Видин в района на с. Бела се осъществява в една лента в посока София поради аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Движението в посока Видин се осъществява по обходен маршрут през Дреновец – Добри дол – Арчар – Дунавци. Шофьорите да се движат с повишено внимание и съобразена скорост.", "date": "2018.08.01", "title": "Видин: Движението по път I-1 Монтана – Видин в района на с. Бела временно се осъществява в една лента в посока София поради аварирал тежкотоварен автомобил"}
{"url": "http://www.focus-news.net/news/2018/08/01/2552167/sport-ludogorets-gubi-s-01-na-poluvremeto-sreshtu-mol-vidi.html", "text": "Лудогорец губи с 0:1 на полувремето срещу МОЛ Види в мач реванш от втория предварителен кръг на Шампионска лига. Първият двубой завърши без попадения и всичко ще бъде решено на унгарска земя.  \r\nВ 39-ата минута Мисиджан падна в наказателното поле, след което каза нещо на рефера Мануел Щутенгрубер и той му показа червен картон. В 45-ата минута Анел Хаджич отбеляза гол за МОЛ Види. \r\nАгитка от 200 души на Лудогорец успява да надвика феновете на МОЛ Види. За мача пристигна и собственикът на Лудогорец Кирил Домусчиев. \r\nНа стадион \"Панчо Арена\", чийто капацитет е около 4 хиляди зрители, има много празни места. Причината за това е протест на част от местните фенове, които не са съгласни с преименуването на отбора от Видеотон на МОЛ Види, каквото е името на спонсора на унгарския тим.", "date": "2018.08.01", "title": "Спорт: Лудогорец губи с 0:1 на полувремето срещу МОЛ Види"}
{"url": "http://www.focus-news.net/news/2018/08/01/2552168/natsionalniyat-istoricheski-muzey-i-ban-provedoha-parva-etnografska-ekspeditsiya-v-s-dobarsko.html", "text": "Екип на Националния исторически музей стана свидетел на добре запазен и все още практикуван традиционен сватбен обичай – изработка на сватбено знаме в с. Добърско, Разложко, както  и на други интересни обичаи и обреди, характерни за региона. Проучванията бяха част от първата етнографска експедиция в с. Добърско на Националния исторически музей (НИМ), която се проведе от 18 до 24 юли 2018 г. Целта на екипа от етнолози от НИМ и учени фолклористи от ИЕФЕМ – БАН, бе да обхване и проучи различни елементи от цялостното материално и нематериално културно наследство в селото, чийто храм „Св. св. Теодор Тирон и Теодор Стратилат” е филиал на НИМ.  Това съобщиха от пресцентъра на  Националния исторически музей . \r\nГрупата на „Добърските баби”, създадена преди повече от 60 г. и вписана през 2012 г. в Националната система на Живите човешки съкровища като „Добърски баби – пазители на традиционния обред Водици”, бе сред основните акценти на проучването. Екипът успя да запише различни песни, изпълнявани от самодейците, и да се запознае с цялостната история на групата и на нейните членове. Специалисти от НИМ изследваха традиционното облекло и неговите промени през годините. Документирано бе цялостното изпълнение на групата пред туристи и начинът, по който самодейците представят своя фолклор и традиции. Освен като сценично облекло използвано от бабите, елементи от местната народна традиция се откриват почти във всеки дом. \r\nДруг важен акцент при проучването бяха традиционните обичаи и обреди, характерни за селото. Цялостно бе документиран празникът в чест на св. Илия – от църковните служби  до задължителния курбан, провеждан в близката местност, носеща името на светеца. Записани бяха вярванията и множество устни разкази на хора от с. Добърско, свързани със светеца и празника. \r\nЕкипът имаше шанса да присъства на интересен традиционен сватбен обичай – изработката на сватбено знаме, запазен и практикуван в селото и региона. Наричано „феругвица”, то е задължителен елемент от сватбената обредност.  \r\nСред целите на експедицията беше и проучването на оброци и местности, разположени в землището на с. Добърско. Бяха посетени и заснети оброчните местности „Гергева църква”, „Атанасова църква” и „Петрово въже” с останки от средновековни сгради,  „Св. Илия” със запазен оброчен камък от 1885 г. и др. \r\nБяха изследвани и записани легенди, предания и истории, разказвани в селото и свързани с църквата \"Св. св. Теодор Тирон и Теодор Стратилат”. Средновековният храм, който е филиал на НИМ, е сред най-атрактивните и посещавани паметници в региона, откроявайки с. Добърско като пазител на историческата и културната памет. \r\nДесетки устни разкази, свързани с историята и бита на селото, с поминъка на хората, с елементи от традиционната култура и тяхното запазване и приемственост, интерпретиране и представяне, бяха записани и документирани на терен.  \r\nПрез август НИМ организира втора експедиция, която ще допълни и добави нови материали, проучвания и документи, свързани с материалното и нематериално културно наследство на населението в Добърско.", "date": "2018.08.01", "title": "Националният исторически музей и БАН проведоха първа етнографска експедиция в с. Добърско"}
{"url": "http://www.focus-news.net/news/2018/08/01/2552169/gd-granichna-politsiya-intenziven-e-trafikat-na-granitsata-sas-sarbiya-i-rumaniya.html", "text": "Интензивен е трафикът на границата със Сърбия и Румъния. Това съобщиха от пресцентъра на  ГД „Гранична полиция“ . Данните са към 22.00 ч. На българо-сръбската граница  трафикът е интензивен на ГКПП „Калотина“ за леки автомобили на вход и на изход. На българо-румънската граница трафикът е интензивен на ГКПП „Дунав мост Русе“ и ГКПП „Дунав мост Видин“ за товарни автомобили на изход. На границата с Македония, Гърция и Турция движението се извършва нормално на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.01", "title": "ГД „Гранична полиция“: Интензивен е трафикът на границата със Сърбия и Румъния"}
{"url": "http://www.focus-news.net/news/2018/08/01/2552172/reuters-izrael-predupredi-iran-s-voenen-otgovor-ako-prolivat-na-cherveno-more-bade-zatvoren.html", "text": "Израел ще разположи армията си, ако Иран направи опит да блокира пролива Бал ел Мандеб, който свързва Червено море с Аденския залив, заяви министър-председателят на страната Бенямин Нетаняху в сряда, предава  Reuters . \r\n„Ако Иран се опита да блокира пролива Бал ел Мандеб съм убеден, че ще бъде изправен пред конфронтация с международна коалиция, която ще бъде установена, за да предотврати това и тази коалиция ще включва всички части на израелската армия“, заяви Нетаняху. \r\nМинистърът на отбраната на Израел Авигдор Либерман в отделна реч заяви, че Израел „наскоро е чул заплахи за нападения над израелски кораби в Червено море“. Той не даде повече информация по темата. \r\nИран не е отправил директни заплахи за блокада ма пролива Бал ел Мандеб, но обяви че ще блокира Ормузкия проток, ако му бъде попречено да изнася собствения си петрол. Такива заплахи бяха отправени от йеменските хусити, които обявиха че имат военноморския капацитет да удрят пристанища на Саудитска Арабия и други цели в Червено море.  Йонислав Дочев", "date": "2018.08.01", "title": "Reuters: Израел предупреди Иран с военен отговор, ако проливът на Червено море бъде затворен"}
{"url": "http://www.focus-news.net/news/2018/08/01/2552159/matyu-palmar-kam-zoran-zaev-vashington-dava-podkrepata-si-za-uspeshen-referendum.html", "text": "Това е историческо събитие, в което гражданите трябва да се ангажират напълно и да имат възможност да се изразяват свободно, съгласиха се на днешната среща помежду си премиерът на Македония  Зоран Заев и заместник-помощник-държавния секретар на САЩ Матю Палмър, предава  скопското електронно издание „МКД“ . \r\nНа срещата в кабинета на министър-председателя, двамата са разговаряли за политическите процеси в страната, както и подготовката за реализиране на предстоящия референдум, насрочен за 30 септември. \r\nНа срещата бе отбелязано, че подписването на споразумението между Република Македония и Република Гърция е положителен пример за целия регион на Югоизточна Европа в посока на решаване на откритите въпроси, гарантиране на стабилност, подобряване на добросъседските отношения и задълбочаване на икономическото сътрудничество. \r\nПремиерът Заев изрази благодарност за силната подкрепа на Съединените щати по време на неотдавнашната среща на върха на НАТО в Брюксел, когато Македония получи поканата за започване на преговорите за членство в НАТО. Държавният департамент нееднократно изрази силна подкрепа за интеграцията на Република Македония в НАТО и ЕС и остава в съответствие с принципите й на подкрепа. Двете страни се споразумяха, че в бъдеще стратегическото партньорство между Република Македония и Съединените щати ще продължи и ще се засили, съобщи правителствената информационна служба. \r\nПревод и редакция:", "date": "2018.08.01", "title": "Матю Палмър към Зоран Заев: Вашингтон дава подкрепата си за успешен референдум"}
{"url": "http://www.focus-news.net/news/2018/08/01/2551777/pregled-na-osnovnite-temi-v-svetovniya-pechat-agentsiya-fokus.html", "text": "Президентът на Иран Хасан Роухани заяви, че за страната е важно ЕС да заеме „прозрачни“ позиции по отношение на споразумението за ядрената програма на Техеран – Общият всеобхватен план за действие, пише   Tehran Times. \r\n„Днес сме на важно разклонение по отношение на споразумението. Прозрачното изразяване на европейските позиции след нелегалното изтегляне на САЩ от него е важно за иранския народ“, заяви Роухани по време на срещата си с новия посланик на Великобритания в Техеран Роб Макайр. Той допълни, че в момента „топката е на терена на Европа“.  \r\n„Ислямската република никога не е искала регионално напрежение и не иска да причини проблеми в международните морски пътища, но ние никога няма да изоставим правото си да изнасяме петрол“, допълни той. \r\nПрезидентът на САЩ Доналд Тръмп обяви излизането на Вашингтон от ядреното споразумение на 8 май и нареди подновяването на санкциите спрямо Иран.  За да спаси споразумението върховният представител на ЕС по външната политика и политиката на сигурност Федерика Могерини обяви, че Иран и оставащите страни от споразумението са се разбрали да продължат преговорите за запазването му. \r\n*** \r\nНа 19 юли Кнесетът гласуви промени в Конституцията. Бе обявено, че Израел е и ще бъде, сега и завинаги, национална държава и национален дом на еврейския народ, а иврита е единственият държавен език. Това предизвика яростните реакции не само на израелските араби и някои евреи, пише един от основателите на  американското списание The American Conservative  Пат Бюкянън в материал, представен без редакторска намеса. \r\nАлън Браунфелд от Американския съвет за юдаизма определи закона като „отстъпление от демокрацията“, тъй като ограничава правото на самоопределение, според което в Израел трябва да бъдат приети всички. Според него, с това неравенството е институционализирано. Освен това, както казва Браунфелд, Израел е национален дом на американските евреи. \r\nТова, което прави този сблъсък значим е една друга битка, която лесно може да бъде определена като въпроса на нашата ера. \r\nБитката е между общностите, етносите, народите и нациите и принципите на либералната демокрация. \r\nВ Европа, поляците искат да съхранят историческия и етническия характер на своята държава чрез реформи, за които Европейският съюз смята, че противоречат на демократическите принципи. \r\nАко Варшава продължи да настоява, предупреждават от Брюксел, поляците ще бъдат наказани. Но кое е по-важно ако двете са в противоречие: Полша или политическата й система? \r\nДруги страни в Европа не се съобразяват с изискванията за отворени граници в Шенгенската зона в опита с да блокират пътя на мигрантите от Африка и Близкия Изток. Те искат да останат такива каквито са, а границите да вървят по дяволите. \r\nВеликобритания преговаря за начина, по който ще се раздели в Европейския съюз, защото англичаните поискаха да напуснат тази транснационална институция, чиито заповеди рушат техния суверенитет и отнемат идентичността им. \r\nКогато в началото на 90-те Украйна обмисляше дали да се отдели от Русия, Буш I предупреди Киев да не се впуска в такъв „самоубийствен национализъм“. Украйна не се вслуша в Буш, а днес тази тема получи продължение: \r\n„Ако украинците имат правото да се отделят от Русия и да създадат национална държава, за да запазят идентичността си, то нямат ли руснаците в Крим и Донбас същото право – да се отделят от Украйна и да се завърнат при своите сънародници в Русия? \r\nСлед като Грузия се отдели от Русия по същото време, защо хората в Южна Осетия да нямат правото да се отделят от Грузия? \r\nКои сме ние, американците, отдалечени на 5000 хиляди мили, че да казваме на общности, народи и зараждащи се нации в Европа дали могат да образуват нова държава, за да запазят националните си идентичности? \r\nТози въпрос не е маловажен. \r\nНа Парижката конференция през 1919 година източните германци, против тяхната воля, са поставени под чешко и полско управление. Съпротивата на Великобритания и Франция против това тези хора да се отделят и да се завърнат в при своето национално стадо през 1938 и 1939 година подготви сцената за най-голямата война в историята. \r\nТук в Америка, ние също изглежда сме в безкраен спор за това кои сме. \r\nПо-различна нация ли е американската, измислена нация, идеологическа нация, която се определя чрез общото одобрение за идеите и идеалите, изложени в нашите ключови документи, като Декларацията на независимостта и Гетисбъргското обръщение? \r\nИли пък сме като другите нации, уникални хора, със своята история, герои, празници, религия, език, литература, изкуство, музика, обичаи и култура, познати по целия свят като „Американците“? \r\nОт 2001 година насам, тези, които твърдят, че американците са получили, при раждането на републиката, божествената мисия да демократизират човешкия род, претърпяха тежка поредица от поражения. \r\nНациите, в които нахлухме, като Афганистан и Ирак, за да ги дарим с благото на демокрацията, се вдигнаха на жестока съпротива. Това, което нашите принудителни интервенционисти смятаха за нашата мисия пред човечеството, бенефициентите разбраха като американски империализъм. \r\nА културните войни по въпросите от нашата история и памет продължават. \r\nСпоред The New York Times, афро-американският кандидат за губернатор на Джорджия Стейси Ейбръмс е обещал да премахне паметниците на Робърт Лий, Стоунуол Джаксън и Джеферсън Дейвис от Каменната планина. \r\nКандидатът от Републиканската партия Браян Кемп има пикап, който обеща да използва за извозването на нелегалните мигранти от Джорджия обратно на границата. \r\nВ Тексас е в ход инициатива за премахване на името на Стивън Остин от главния град, тъй като Остин, в началото на 30-те години на XIX век се съпротивлява срещу исканията на Мексико за отмяна на робството в Тексас, докато той още е част от тази страна. \r\nЧовек се чуди кога тези ще стигнат до Сам Хюстън, герой от Войната за независимост на Тексас и пръв губернатор на Тексаската република, която става втората държава в Северна Америка, където има робство. \r\nСамият Хюстън, на когото е кръстен четвъртия по големина град в САЩ, е Юнионист, притежател на роби и върл противник на отмяната на робството. \r\nВ днешно време голяма част от американския народ се срамува от това, което сме били от времената на Великите географски открития до края на сегрегацията през 60-те години на миналия век. Те искат да се извинят за нашето минало, да изтрият спомените ни, да унищожат всяка следа от паметниците от тези векове. \r\nАтаките срещу страната, която сме били и това, което сме представлявали като хора са почти постоянни. \r\nИ ако не можем да намерим modus vivendi, трябва да се отделим едни от други – като личности, политически и дори териториални и това изглежда е единствената алтернатива. \r\n*** \r\nПредставителят на ООН за Сирия Стефан де Мистура е обсъдил с представители на Турция, Иран и Русия формирането на комитет, който да се занимае със съставянето на новата Конституция на Сирия, пише  електронното издание на турския вестник Yeni Safak . \r\nНеформалните консултации са се провели на втория ден от десетия кръг на мирните преговори за Сирия в Астанинския формат, който се провежда в руския черноморски курорт Сочи. \r\nСпоред информацията на изданието, след срещата Мистура е заявил, че срещата е била „полезна“.  \r\nПо-рано сирийското правителство и опозицията са представили на пратеника на ООН списък с по 50 кандидати, които да ги представляват в комитета. \r\nВестникът обяснява, че освен върху формирането на конституционен комитет, 10-ия кръг на преговорите за разрешаване на сирийската криза са били фокусирани върху положението в зоната на деескалация в провинция Идлиб, обмена на заложници и завръщането на бежанците. \r\n„Йени Шафак“ припомня, че миналата седмица правителствените сили започнаха подготовка за провеждане на настъпателна операция в северозападната провинция Идлиб. \r\n*** \r\nПрезидентът на САЩ Доналд Тръмп отново обърна внимание на „фалшивите новини“ чрез съобщение, което публикува в своя „Туитър“ във вторник. Той призна, че му харесва да гледа, че медиите „беснеят“ заради неконвенционалния му начин на управление, пише  електронното издание Washington Examiner . \r\n„Медиите с фалшиви новини беснеят! Те са тотално умопомрачени в много отношения и след като съм ставал свидетел от първа ръка как развалят животите на много невинни и стойностни хора, сега се радвам да гледам това“, написа американският президент. „След 7 години, когато вече няма да съм президент, техният рейтинг ще се срине и ще изчезнат!“. \r\nВестникът коментира, че отношенията между Тръмп и либералната преса са сложни още от обявяването на кандидатурата за президентския пост през 2015 година, но напрежението ескалира значително миналата седмица, когато държавният глава настоя, че въпросните медии са „враг на народа“. \r\n***", "date": "2018.08.01", "title": "Преглед на основните теми в световния печат (Агенция \"Фокус)"}
{"url": "http://www.focus-news.net/news/2018/08/01/2552170/the-american-conservative-doktrinata-tramp-kara-vanshnopoliticheskite-eliti-da-si-skubyat-kosite.html", "text": "Наистина се ядосвам, когато хората казват неща, като „Доналд Тръмп е идиот“, или „той незнае какво прави“, а напоследък и „можете ли да повярвате какво каза президента Тръмп днес в „Туитър“. Това беше толкова непрезидентско!“ – пише Хари Казианис в материал за  , представен без редакторска намеса. \r\nНаистина ли? Не сте ли включвали телевизора си или влизали в социалните мрежи през последните три години? \r\nТова, което щеше да е политическа буря преди 2015 година сега е просто пореден ден от президентство, което ще промени напълно тази институция завинаги. Единственият въпрос е дали това ще се окаже добро или лошо нещо. \r\nАко още не сте разбрали, Тръмп никога не е и няма да действа по класическите правила и декори на Вашингтон, да уважава традиции – или изобщо каквото и да е, дори и президентска конвенция. Ако не можете да приемете всичко това – не казвам да се примирите, а само да го приемете – ще имате сериозни трудности да разберете самата доктрина на Тръмп. \r\nВсъщност, ако трябва да обобщя доктрината на президента, това трябва да изглежда така: Американските интереси са на първо място, всичко друго е след това. Това наистина означава всичко: история, традиции, съюзи, „нормалният начин за правене на нещата“, митата – всичко това може и ще бъде изхвърлено през прозореца, ако Тръмп смята, че вреди на страната. Той вижда света в черно и бяло, черното означава лошо за Америка, а бялото – хубаво за Америка. Точка. \r\nНе се тормозете да опитвате да прилагате обучението си политически науки към Тръмп; това ще отнеме много години от животите ви. Той най-вероятно не може да каже каква е разликата между Версайския договор и Вестфалския договор. Той изобщо не се интересува от такива подробности, нито има време за това. \r\nНе се тормозете също да задавате въпроси за изтънчени въпроси от глобалната политика, като например, моралните игри, ефикасността на изграждането на нация и външнополитическите доктрини от миналото – той си няма и идея, а и грам не му пука, така или иначе. Обзалагам се, че ако го попитате какво е външнополитически реалист, той ще ви погледне с премрежен поглед – независимо от това, много хора смятат, че Тръмп е именно такъв. \r\nОт тук нататък – и това ще вбеси всеки, който изучава международна политика – става още по-интересно. Тръмп смята всички – и наистина имам предвид всички – за конкуренти. Европейският съюз – стар съюзник на САЩ, в неговата глава представлява нищо повече от голям и лош икономически колос, който може да отнеме работните места на американците и да намали процентите на икономическия растеж на САЩ. Япония, един от най-силните съюзници на Америка? Да, те също са икономически конкурент. Президентът може и да обича да играе голф с японския премиер Шинзо Абе, но щом стане въпрос за бизнес, ще громи Токио по цял ден, всеки ден – право в лицето на министър-председателя, докато седят един до друг на съвместна пресконференция. \r\nА какво става с традиционните велики сили и наши вечни противници, като Русия и Китай? Тук отново, всеки, който учи международни отношения и изкарва с това хляба си, най-вероятно скубе косите си, защото Тръмп не се вписва в разбиранията му. От една страна, той обича да ласкае и да хвали китайския президент Си Дзинпин и руския лидер Владимир Путин – това направо вади от кожата им външнополитическата интелигенция от Източния бряг, включително и мен. Но, и което е по-важно, Тръмп играе твърда геополитическа игра, не по-зле от всеки, въоръжава Украйна, изпраща кораби в Южнокитайско море, удря Москва с нови санкции и работи все по-тясно с Тайван. Когато добавите и увеличаващия се военен бюджет, Тръмп може да изглежда слаб за неговите критици и на подиума, по време на срещите на върха на суперсилите, но неговите политики са, всъщност, директно от стандартния външнополитически наръчник на Републиканската партия. \r\nАз също имах трудности да разбера простия, но определящ водещ принцип на Тръмп. Бях член на външнополитическия екип на Сенатор Тед Круз по време на президентската кампания през 2016 година, така че, очевидно, не бях проверен и истински вярващ. И докато споделям много от водещите идеи за националната сигурност на президента, не защитавам неговите по-буйни изблици на чудато поведение. Все пак, когато излезеш от Източното крайбрежие, разбираш какво харесват хората в Тръмп. Много американци нямат никаква идея как трябва да изглежда една конвенционална външнополитическа стратегия и какво остава зад кулисите. Привържениците на президента харесват идеята, че Тръмп прави нещата по собствения си начин, нарушава правила, които те нямат идея, че са съществували изобщо, работи за техния интерес – нищо повече, нищо по-малко. \r\nМоже би, най-добрият начин да се обясни Доктрината Тръмп  е чрез наблюдател, който не е обвързан с политическо или международно образование и който никога не е стъпвал във Вашингтон. \r\n„Изобщо не ме интересува какво е ставало в миналото. Искам моят президент да се бори за Америка – нищо друго няма значение“, обясни пътник, когото срещнах в Сейнт Луис миналата година, докато се връщах към блатото (Вашингтон – бел. ред.). „Всичко, което ме интересува е някой да се грижи да имам работа, да гарантира, че никой няма да ми я отнеме, например някой сладкар в Китай, да направи така, че никой да не напада моята родина и че всеки, който се опита да направи икономиката ни по-слаба ще има проблеми. Каквото и да струва това. Останалото са празни приказки“. \r\nИзглежда, любезни господине, вие намерихте своя президент. И на света просто ще му се наложи да свикне с него. Хари Дж. Казианс е директор на военните изследвания в Центъра за Националните интереси и изпълнителен директор на издателската къща на The National Interest. Преди това, той оглавява външнополитическите комуникации на Фондация „Наследство“ (Heritage Foundation) и служи като главен редактор на списание The Dipolmat. Изразената позиция е негова лична. \r\nПревод и редакция:", "date": "2018.08.01", "title": "The American Conservative: Доктрината Тръмп кара външнополитическите елити да си скубят косите"}
{"url": "http://www.focus-news.net/news/2018/08/01/2551778/predstoyashti-sabitiya-v-stranata-za-1-avgust-agentsiya-fokus.html", "text": "От 10.00 часа ще се проведе заседание на Министерски съвет. \r\n*** \r\nОт 10.00 часа в “A Hub” (ул. „Христо Белчев“ 3) с интерактивни лекции „Откровено за кърменето“ ще започне Световната седмица на кърменето (1-7 август).  \r\n*** \r\nОт 10.30 часа на ул. „Св. Св. Кирил и Методий“ №78 Национална организация „Малки Български Хора“ ще обяви началото на ремонтните дейности на предоставената от Столична община сграда за изграждането на Център по въпросите на  хората с нисък в България.  \r\n*** \r\nВ 11.00 часа зам.-кметът Евгени Крусев ще провери ремонтни дейности на бул. „Васил Левски“ и ще представи нови бус-ленти. \r\n*** \r\nОт 11.00 часа в Националния пресклуб на БТА ще се проведе пресконференция „Светът е футбол, политика и финанси“. Участие в пресконференцията ще вземат проф. д.н. Нина Дюлгерова – преподавател във ВСУ „Черноризец Храбър” и в ЮЗУ „Неофит Рилски”, и Кольо Парамов – финансов анализатор. \r\n*** \r\nОт 12.00 часа в чакалнята на Централна гара ще се състои фолклорен флашмоб по повод 130 години от официалното откриване на гарата и по случай Деня на железничаря, който по традиция се отбелязва през първата неделя на месец август.  \r\n*** \r\nОт 13.00 часа от 1 до 7 август в презентационната зала на Първа САГБАЛ „Света София“ (ул. „Михалаки Ташев“ №2, ет. 4) ще се проведе теоретично и практическо обучение, посветено на кърменето по повод Световната седмица на гърменето.  \r\n*** \r\nОт 10.00 часа еврокомисарят Мария Габриел ще открие ключовия дискусионен панел „Опрашване, опрашители и екосистемни услуги“ в зала 1 на читалище „Георги Кондолов“. \r\n*** \r\nОт 11.00 часа в Юнашкия салон ще се проведе пресконференция във връзка с плувния маратон Галата – Варна. \r\n*** \r\nОт 12.00 часа в зала „Варна“, Община Варна на посещение ще бъдат участниците в Международния музикален фестивал. \r\n***  \r\nОт 10.00 часа в зала „Царевец“ на хотел „Премиер“ ще се проведе информационен ден по процедура за подбор на проекти „Повишаване на гражданското участие в процесите на формулиране, изпълнение и мониторинг на политики и законодателство“ по Оперативна програма „Добро управление“ (ОПДУ) 2014-2020. \r\n*** \r\nОт 11.00 часа в регионалния пресклуб на БТА ще се състои пресконференция по повод откриването на поредното осмо издание на Арт резиденция „Старото училище” в с. Горна Липница. \r\n*** \r\nОт 11.00 часа в зала 314 на Областна администрация ще се проведе работна среща с ръководството на Държавната агенция за метрологичен и технически надзор (ДАМТН) за засилване на вниманието и отговорността на собствениците на водоеми и предприемането на координирани действия съгласно приетите промени в Закона за водите. \r\n*** \r\nОт 10.00 часа в детския отдел на РБ „Христо Ботев“-Враца ще се проведе лятна читалня – четене на приказки за деца от 0 до 10 години.  \r\n*** \r\nОт 18.30 часа в Художествена галерия „Христо Градечлиев“ с изложба на Стефан Четроков ще бъде открит Фестивалът на старинната музика, песен и танц „Stravaganza”.  \r\n*** \r\nВ 18.00 часа в Музея на фотографията ще бъде открита изложбата „Случки от улицата“ на британския фотограф Дейвид Кингстън. \r\n*** \r\nОт 10.00 часа в Пазарджик ще бъде открита на Световната седмица на кърменето. РЗИ - Пазарджик съвместно с КСУДС организират дискусия за ползите от кърменето и видео.  \r\n*** \r\nОт 10.00 часа в спортна зала „Васил Левски” мъжкият отбор на ВК Хебър (Пазарджик) ще проведе първата си официална тренировка за сезон 2018/2019. \r\n*** \r\nОт 18.30 часа от Железния град, по ул. „М. Такев” и по Главната улица до сцената на пл. „България” ще се състои дефиле на съставите от 4-тия Международен етнокултурен фестивал „Културата на бъдещето и бъдещето на културата”.   \r\n*** \r\nОт 09.30 часа в зала №12 Районен съд – Пловдив ще разгледа жалбата на защитата на Г. М. за изменение на мярката й за неотклонение от „задържане под стража“ в по-лека по реда на чл. 270 от НПК. \r\n*** \r\nОт 12.00 часа в заседателната зала на Община Пловдив ще се проведе пресконференция относно изпълнение на проект „Разработване на Програма за подобряване на качеството на атмосферния въздух на територията на Община Пловдив и План за действие към същата за периода 2018 - 2023 г.“ \r\n*** \r\nОт 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А общинският съветник Георги Василев ще проведе приемна за граждани. Ани Лафчиева ще се срещне с граждани от 17.00 до 18.30 часа в офиса на ГЕРБ в район „Източен” на ул. ”Коста Паница” №5, а Емил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница”№5.  \r\n*** \r\nОт 10.00 часа на централния площад в Пордим ще стартира спортна кампания „Ваканция без грижи“. \r\n*** \r\nВ 14.00 часа в зала 712 в Областната администрация ще се проведе работна среща по прилагане на Механизма за връщане в училище на отпадналите ученици. \r\n*** \r\nОт 12.00 часа ГЕРБ – Смолян ще даде пресконференция в офиса на партията на бул. „България\" 14. \r\n*** \r\nВ 18.00 часа в зала „Петър Стайков” на Клуба на дейците на културата, на бул. „България” 43, ще бъде открита изложба „Поздрави от… Италия и България“. \r\n*** \r\nВ 09.00 часа от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров св. Иван. Същият ден, по време на редовното заседание на Общински съвет - Созопол, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров. \r\n*** \r\nОт 10.00 часа до 12.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведе лятна детска академия.  \r\n*** \r\nОт 21.00 часа в Античен форумен комплекс „Августа Траяна“ ще се проведе „Пътуващо лятно кино с БНТ1“.", "date": "2018.08.01", "title": "Предстоящи събития в страната за 1 август (Агенция „Фокус“)"}
{"url": "http://www.focus-news.net/news/2018/08/01/2551780/regnum-trima-ruski-zhurnalisti-sa-zaginali-v-tsentralnoafrikanskata-republika.html", "text": "МВнР на Русия потвърди гибелта на трима журналисти от страната в Централноафриканската република, предава   Regnum. \r\nСпоред руските дипломати журналистите са Орхан Джемал, операторът Кирил Радченко и режисьорът Александър Расторгуев.  Те са загинали край град Сибю, разположен на около 300 км. от столицата на страната Банги. Отбелязва се, че у тях са били налични единствено прескартите им. В момента телата са докарани в столицата на африканската държава. \r\n„Сътрудниците на посолството ни се намират в тесен контакт с местните правоохранителни органи и правителствени структури за изясняване на обстоятелствата на гибелта на руските граждани и провеждане на мероприятията по отправянето на телата в родината“, отбелязва се в официално заявление на МВнР. \r\nПо-рано бе съобщено, че журналистите са работили в ЦАР по документален филм, посветен на частната военна кампания „Вагнер“. По предварителни данни те са били убити от неизвестни извършители край град Сибю.  Виктор Турмаков", "date": "2018.08.01", "title": "Regnum: Трима руски журналисти са загинали в Централноафриканската република"}
{"url": "http://www.focus-news.net/news/2018/08/01/2551779/reuters-mayk-pompeo-podkrepya-predlozhenieto-na-donald-tramp-za-pregovori-s-iran.html", "text": "Държавният секретар на САЩ Майк Помпео подкрепя президента Доналд Тръмп в желанието му да водене на преговори с представители на Иран, гласи официален коментар на Държавния департамент, цитиран от   Reuters. \r\nПрессекретарят на Държавния департамент Хийтър Нойерт заяви, че Помпео е съобщил, че Тръмп и преди му е казвал, че желае да води преговори с лидерите на другите страни, за да решават проблемите заедно и това включва и иранските политици. \r\nНа въпрос дали Помпео специфично е подкрепил преговорите с Иран без допълнителни условия, Нойерт заяви, че Вашингтон желае да види промяна в поведението на Иран, но „в момента е важно те да са готови да седнат и да проведат разговорите“.  Виктор Турмаков", "date": "2018.08.01", "title": "Reuters: Майк Помпео подкрепя предложението на Доналд Тръмп за преговори с Иран"}
{"url": "http://www.focus-news.net/news/2018/08/01/2551783/prezidentat-rumen-radev-s-deveto-veto-varna-v-parlamenta-apk-obzor.html", "text": "Президентът Румен Радев върна за ново обсъждане Закона за изменение и допълнение на Административнопроцесуалния кодекс. Парламентът прие последните окончателни промени в АПК на 25 юли. Законопроектът беше голям по обем, разделен на три части. Депутатите успяха да приемат промените в рамките на няколко пленарни заседания. Румен Радев обръща внимание на начина, по който АПК е приет. „Между двете гласувания на законопроекта значителна част от постъпилите предложения бяха от самите вносители на законопроекта“, посочва той и уточнява, че повече от половината от преходните и заключителните разпоредби са предложени почти една година след изтичане на определения от самото Народното събрание срок. \r\nСпоред Правилника за работа на парламента, в 3-дневен срок от постъпването на президентския указ председателят на Народното събрание трябва да възложи на водещата комисия да го докладва на депутатите. В случая водеща е правната комисия. Върнатият за ново обсъждане закон трябва да се включи в дневния ред в 15-дневен срок от постъпването му. \r\nНа 12 юли депутатите въведоха такси в касационното производство. Касационният жалбоподател ще внася такса в размер на 70 лева, а когато жалбоподател е организация- 370 лева. Такса няма да се внася за подаване на протест, както и от граждани, за които е признато от съда, че нямат достатъчно средства да я заплатят. За производство, образувано по частна жалба, ще се събира такса в размер на 30 лева за граждани и 150 лева за организации. Не се дължи такса от граждани за частна жалба по дела за пенсионно, здравно и социално осигуряване. За производство по отмяна на влезли в сила съдебни актове се събира такса в размер на 30 лева за граждани и 150 лева за организации.  Според президента с регламентираните такси в касационното производство се ограничават съществено процесуалните възможности за пълноценна защита на гражданите и юридическите лица срещу незаконосъобразни актове на администрацията. „Несъмнено видът и размерът на съдебните такси са част от гаранциите за достъп до правосъдие. Приемам, че сегашните съдебни такси се нуждаят от актуализация, но увеличението на простите такси в касационното производство е драстично (14 пъти за физически и юридически лица и 74 пъти за юридически лица с нестопанска цел) и не съответства на икономическата ситуация и доходите в България“, обявява Румен Радев. На 12 юли от БСП остро разкритикуваха увеличението на таксите в административното правораздаване и внесоха сигнал в Конституционния съд. \r\nПрез преходните и заключителни разпоредби на АПК депутатите измениха и други закони. Те регламентираха случаи, в които решението на административния съд по дела ще се счита за окончателно. С изменение в Данъчно-процесуалния кодекс решението на административния съд ще бъде окончателно по дела, по които се обжалват установени с ревизионен акт публични вземания в размер до 750 лв. и на физически лица до 4000 лв. В Закона за държавния служител споровете за прекратяване на служебно правоотношение или налагането на дисциплинарна отговорност ще се разглеждат от административен съд. По Закона за МВР задържаното лице ще може да обжалва законността на задържането си пред районен съд. Дисциплинарните наказания по Закона за отбраната и въоръжените сили ще могат да се обжалват пред административен съд. Решението няма да подлежи на касационно обжалване. С промени в Кодекса за социално осигуряване съдиите, прокурорите и следователите с общ юридически стаж поне 35 години ще могат да подадат заявление за пенсиониране.  \r\nДържавният глава оспорва общо 16 разпоредби от закона. Според него с тях уредбата се отдалечава от основни конституционни начала и деформира традиционни принципи и постижения на административното право. Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията.  \r\nРумен Радев изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони.  \r\nВетото върху АПК е девето за Румен Радев. До момента парламентът е подкрепил само едно от тях- върху Закона за приватизация и следприватизационен контрол. Депутатите гласуваха повторно и отхвърлиха всички спорни текстове. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, както и върху Закона за банковата несъстоятелност.  \r\nБиляна ИВАНОВА", "date": "2018.08.01", "title": "Президентът Румен Радев с девето вето - върна в парламента АПК (ОБЗОР)"}
{"url": "http://www.focus-news.net/news/2018/08/01/2552161/vuk-yeremich-aleksandar-vuchich-pregovarya-za-razmyana-na-teritorii-s-kosovo-utre-shte-poiskat-i-sandzhak.html", "text": "Лидерът на Сръбската народна партия (СНП) Вук Йеремич заяви в сряда, че опозиционният Съюз за Сърбия ще бъде формиран в началото на септември и че първото голямо предизвикателство, с което той ще се заеме е Косово, тъй като управляващата Сръбска прогресивна партия (СПП) се подготвя да подпише катастрофален договор, с който ще се даде правото на Прищина да стане членка на ООН, предава  македонският „Фокус“ . \r\n„За да бъде работата още по-лоша, на масата за преговори е сложена размяна на територии и ново прекрояване на границите, според което Прешевската долина ще бъде дадена на самопровъзгласенето Косово, което покрай останалото ще стане и членка на ООН“, заяви Йеремич в ефира на телевизия Н1. \r\n„Не съществува държава, която е готова да промени своята граница в мирно време. Това е много опасен прецедент, тъй като утре някой ще поиска друга промяна на границите – например в Санджак или кой знае къде“, предупреди политикът. \r\nЩо се отнася до бъдещата коалиция на опозиционните партии – Съюзът за Сърбия, той посочи, че „не става въпрос за антиевропейска консервативна коалиция, както някои си мислят“ и посочи, че Народната партия не е против Европа, а е за „изграждане на общество в Сърбия, което би изглеждало така, както днес изглеждат модерните европейски общества“. \r\nВ отговор на въпрос дали Съюзът за Сърбия подкрепя членството на страната в ЕС, Йеремич заяви, че Блокът иска да изгради силни институции и че държавата трябва да достигне европейските стандарти. \r\nПревод и редакция:", "date": "2018.08.01", "title": "Вук Йеремич: Александър Вучич преговаря за размяна на територии с Косово, утре ще поискат и Санджак"}
{"url": "http://www.focus-news.net/news/2018/08/01/2551781/ria-novosti-mohamad-dzhavad-zarif-nareche-sasht-edinstveniyat-vinovnik-za-prekasvaneto-na-pregovorite-s-iran.html", "text": "Министърът на външните работи на Иран Мохамад Джавад Зариф заяви, че САЩ трябва да обвиняват единствено себе си за прекратяването на преговорите с Иран след като са излезли от Съвместния всеобхващащ план за действие, предава  РИА Новости. \r\n„Иран и САЩ имаха две години преговори. С ЕС, трите страни от Европа, Русия и Китай, ние постигнахме уникално споразумение. То работеше. САЩ могат да винят единствено себе си за отказа си да участват и за излизането от преговорите. Заплахите и санкциите не работят. Пробвайте с уважение, както към иранците, така и към международните задължения“, заяви Зариф. \r\nПо-рано прессекретарят на иранското МВнР Бахрам Касеми заяви, че не е понятно как „Тръмп може да докаже, че скорошните му заявления за готовност за преговори с Техеран са истина, а не демагогия, докато представителите на министерството на финансите на САЩ посещават една страна след друга, за да ги убеждават да прекратят сътрудничеството си с Иран.  Виктор Турмаков", "date": "2018.08.01", "title": "РИА Новости: Мохамад Джавад Зариф нарече САЩ единственият виновник за прекъсването на преговорите с Иран"}
{"url": "http://www.focus-news.net/news/2018/08/01/2551782/alsat-m-makedoniya-spored-ekspertite-referendumat-za-imeto-shte-uvelichi-propastta-mezhdu-makedonskite-politicheski-partii.html", "text": "Според експертите-политолози в Македония референдумът за името, който ще се проведе на 30 септември в страната ще увеличи различията в обществото и пропастта между политическите партии, предава скопският телевизионен канал    „Алсат-М“. \r\nЙетон Шасивари смята, че референдумът ще увеличи различията в македонския политически блок. Той не очаква никакво разногласие между албанските партии поради тяхната безрезервна подкрепа за процеса на интеграция в ЕС. \r\n„Мисля, че решимостта на албанците в Македония по отношение на евроатлантическите структури, т.е. членството на Македония в НАТО и ЕС е ясна. Така че най-големите проблеми ще има при македонските политически корпус, особено между властта и македонската опозиция, които за съжаление не намериха общ език“, оценява Шасивари. Той допълни, че допитването ще се сблъска с проблеми поради правните пропуски, които според него Държавната избирателна комисия ще успее да преодолее. \r\n„Този референдум ще има и своите правни предизвикателства, тъй като законът за референдумите от 2005 г. до голяма степен има юридически пропуски и не е хармонизиран с Конституцията на Македония, а и не е съвместим и с избирателния закон. Тези правни пропуски могат да бъдат запълнени от ДИК с техните собствени решения, но този състав на комисията е напълно партиен и политически. Ето защо всички тези предизвикателства ще повлияят върху успешното провеждане на референдума“,  добави Шасивари. \r\nКонсултативният характер на референдума, но и други аспекти от него, според експертите, оставя място в случай на неуспех, решението да се търси в други органи, главно в парламента.  Виктор Турмаков", "date": "2018.08.01", "title": "„Алсат-М“ (Македония): Според експертите референдумът за името ще увеличи пропастта между македонските политически партии"}
{"url": "http://www.focus-news.net/news/2018/08/01/2551785/darzhavniyat-departament-na-sasht-liderat-na-severna-koreya-vaznameryava-da-provede-palno-yadreno-razorazhavane.html", "text": "Прессекретарят на Държавния департамент на САЩ Хийтър Нойерт заяви, че страната смята, че лидерът на Северна Корея Ким  Чен-ун ще спази ангажимента си, поет по време на юнската си среща с президента на САЩ Доналд Тръмп и ще проведе пълно ядрено разоръжаване, предава   Reuters. \r\n„Председателят Ким Чен-ун е поел ангажимент пред нашия президент да извърши пълно ядрено разоръжаване. Това е нещо което очакваме и ще изискваме до край“, заяви Нойерт.  \r\nТя допълни, че ще се проведат допълнителни преговори по темата между държавния секретар на САЩ Майк Помпео и представителите на Северна Корея в кулоарите на Форума на страните от Югоизточна Азия, който ще се проведе в Сингапур в края на тази седмица.  Виктор Турмаков", "date": "2018.08.01", "title": "Държавният департамент на САЩ: Лидерът на Северна Корея възнамерява да проведе пълно ядрено разоръжаване"}
{"url": "http://www.focus-news.net/news/2018/08/01/2552162/blizki-i-priyateli-na-prof-bozhidar-dimitrov-razprasnaha-chast-ot-praha-mu-v-moreto-kray-sozopol-obzor.html", "text": "Разпръснаха част от праха  на проф. Божидар Димитров в морето край Созопол. Сутринта на 1 август от пристанището на Созопол отплава кораб, с който близки, приятели и съграждани на Божидар Димитров взеха участие в ритуала по разпръсване на праха му в Созополския залив в близост до остров св. Иван. Така волята на големия родолюбец, прахът му да бъде разпръснат в морето край Созопол, бе изпълнена. Част от праха му бе разпръсната в Македония - земята, за която се бореше и болееше през последните години от живота си Божидар Димитров. Прахът му бе разпръснат в морето, за да остане завинаги в Созопол. Останалата част от праха му ще бъде поставена в гроба на майка му в градските гробища на Созопол. \r\nАрхеологическият музей и улица в Созопол ще носят името на проф. Божидар Димитров. Докладната за именуване на Археологическия музей е по предложение на директора на Общински Културен институт „Музеен център“ - Созопол Димитър Недев. В мотивите си Димитър Недев посочва неоценимия принос на проф. Божидар Димитров - бележит учен, историк и политик, за опазване и популяризиране на културно-историческото наследство на гр. Созопол като част от националното и общоевропейско културно наследство. Освен Археологическия музей докладната от кмета Панайот Рейзи е допълнена с предложение името на проф. Божидар Димитров да носи улица в Стария град на Созопол. В нея се казва: Внасям настоящето предложение във връзка с именуване на обекти в град Созопол на името на наш съгражданин, световноизвестен историк и забележителен българин - проф. Божидар Димитров. \r\nБожидар Димитров посвети живота си на историята и археологията на България и на Созопол. Роден в Созопол, той бе неразривно свързан с града и неговото развитие. Благодарение на неговите усилия бяха привлечени държавни средства за възстановяване на храм „Св. св. Кирил и Метозий“, извършени бяха множество археологически разкопки и експонирани археологически обекти. Благодарение на него бяха открити мощите на св. Йоан Кръстител, а други ценни християнски реликви бяха предоставени на Созопол. Проф. Божидар Димитров е почетен гражданин на Созопол и през целия си живот е популяризирал града. Неговата дарителска дейност е пример за подражание. Написал е редица научни и популярни книги за историята, археологията и църквите на Созопол и населените места в община Созопол. Неговото дело, посветено на Созопол е част от историята на града, която ще остане за бъдещите поколения. \r\nПредложената улица се намира в Стария град, пресечка свързваща улиците „Аполония“ и „Кирил и Методий“ и на нея се намира музея „Старинен Созопол“, т.н. бивша данъчна служба. \r\nПред журналисти сестрата на покойния проф. Божидар Димитров – Мария Димитрова коментира, че брат ѝ е обичал Созопол и Созопол е обичал него. Тя обясни, че последният завет на проф. Божидар Димитров е бил да разпръснат праха му между о-в Свети Иван и Созопол. „Това беше мястото, за което той милееше. Ние трябва да изпълним този завет“, каза още Димитрова.  \r\nПо думите ѝ всички близки в родния им град традиционно са чакали приключването на ежегодните археологически разкопки в околността, за да могат да се съберат в дома им и да се насладят на сладкодумието на професора. \r\nДъщерята на проф. Димитров – Мария Божидарова Димитрова, заяви, че баща й е бил и най-добрият ѝ приятел. По думите ѝ причината професорът да избере точно това място, е свързана с това, че е бил и водолаз, и археолог. „Мисля си, че е тук. Той обичаше медиите, обичаше да дава интервюта. Мисля, че е до мен и дава интервю”, каза още дъщерята на професора. Според нея няма нищо лошо, което може да се каже за него. \r\nДиректорът на археологическия музей в Созопол и приятел на Божидар Димитров – Димитър Недев посочи, че с кончината на историка българската историческа наука и история е загубила един учен, който е умеел много добре да подчини българската история на националната кауза, за да постигне еманацията ѝ. „Много се надявам младите хора, които сега напускат страната да са получили нещо от него, ако са прочели трудовете му, ако са гледали неговите предавания. Загубихме и един радетел за възраждането на българските църкви – като паметници на културата и огнища на българщината“, каза още Недев.", "date": "2018.08.01", "title": "Близки и приятели на проф. Божидар Димитров разпръснаха част от праха му в морето край Созопол (ОБЗОР)"}
{"url": "http://www.focus-news.net/news/2018/08/01/2551787/tass-samolet-sas-101-dushi-na-borda-e-padnal-v-meksiko-nyama-zaginali.html", "text": "Пътнически самолет със 101 души на борда е паднал скоро след излитане от летището на северния мексикански град Дуранго. Няма загинали, предава   ТАСС. \r\nМестните медии публикуват видеоматериали, на които се вижда как леко ранени пътници излизат от падналата в близко поле машина на авиокомпания „Аеромексико“, която е обхваната от сив пушек.  \r\n„Потвърждава се информацията, че при катастрофата на полет AM2431 няма загинали“, съобщи губернаторът на мексиканския щат Дуранго Хосе Росас Аиспуро.  \r\nНа борда на самолета Embraer 190, летящ от град Дуранго към столицата Мексико са се намирали 101 души – 97 пътници и четирима души екипаж.  Виктор Турмаков", "date": "2018.08.01", "title": "ТАСС: Самолет със 101 души  на борда е паднал в Мексико, няма загинали"}
{"url": "http://www.focus-news.net/news/2018/08/01/2551789/politico-dzhon-keli-shte-ostane-savetnik-v-beliya-dom-do-2020-godina.html", "text": "Началник-щабът на Белия дом Джон Кели заяви, че ще остане на позицията до президентските избори в САЩ през 2020 г.  Той заяви, че лично се е съгласил с президента Доналд Тръмп да остане до края на първия му мандат, предава   Politico. \r\nОт няколко дни в американските медии има спекулации дали Кели ще напусне поста си, като началникът на екипа на вицепрезидента Майк Пенс – Ник Айърс и директорът на отдела за бюджета на Белия дом Мик Мълвейни бяха определени за негови потенциални заместници. \r\nСъщевременно отношенията между Тръмп и Кели , според предсавители на Белия дом, пожелали да останат анонимни, са се поправили след няколко месеца неразбирателство.   Виктор Турмаков", "date": "2018.08.01", "title": "Politico: Джон Кели ще остане съветник в Белия дом до 2020 година"}
{"url": "http://www.focus-news.net/news/2018/08/01/2551792/izvestiya-prezidentat-na-slovakiya-smyata-za-zaplaha-otkrivaneto-na-baza-na-noshtnite-valtsi-v-stranata.html", "text": "Според президента на Словакия Андрей Киска руският мотоклуб „Нощните вълци“, който открива в страната своята европейска щаб-квартира, представляват заплаха за националната сигурност, пише   Известия. \r\nСпоред президента действията на мотористите са „насмешка“ над официалната позиция на страната по отношение на руската външна политика. Той разкритикува началника на националната полиция Милан Лучански, който по-рано заяви, че „Нощните вълци“ не нарушават закона и правоохранителните органи не могат да предприемат никакви мерки срещу тях. \r\nЕвропейската щаб-квартира на клуба е основана на 23 юни в село Долна Крупа недалеч от град Търнава в Западна Словакия. \r\nНа тържествената церемония присъстваха представители на мотоклуба, ръководителите на регионалните подразделения на клуба и представители на посолството на Русия в Словакия.  Виктор Турмаков", "date": "2018.08.01", "title": "Известия: Президентът на Словакия смята за заплаха откриването на база на „Нощните вълци“ в страната"}
{"url": "http://www.focus-news.net/news/2018/08/01/2551791/statutat-na-tsarskite-konyushni-shte-stane-yasen-sled-15-avgust-mvr-shte-vazstanovi-izgoreliya-pokriv-obzor.html", "text": "Министърът на културата Боил Банов обяви, че статутът на „Царските конюшни“ ще стане ясен след 15 август. Пожарът в „Царските конюшни“ възникна през нощта на 29 юли. 30 пожарникари се бориха с огъня през цялата нощ. Изгоря покривът на една от сградите в бившите царски конюшни в центъра на София. При инцидента няма пострадали хора, а изгорялата покривна конструкция е около 2000 кв.м. В понеделник започна обезопасяването на сградата. Комплексът е бил използван за конюшни по времето на цар Фердинанд. Там в момента се помещава катедрата по приложни изкуства на Националната художествена академия. Столичният кмет Йорданка Фандъкова сформира експертна комисия, която да направи оценка на щетите на пострадалата от пожара сграда и да задължи собственика да я възстанови в автентичния ѝ вид. През февруари тази година кметът на София е поискала от Министерство на културата сградите на „Царските конюшни“ да бъдат обявени за паметник на културата с най-високата степен на защита „от национално значение”. През 2016 г. стана ясно, че имотът в центъра на София, който е с площ от близо 7.5 дка, е бил продаден за 90 лв./кв. м., като общата цена е 658 870.90 лв. без ДДС. Той е бил разделен на три части, за да се намали продажната стойност на всяка от тях и така да се избегне и задължението продажбата на държавен имот за над 500 000 лева да става с решение на Министерския съвет. Купувач на мястото е \"Евротранс билд\" ЕООД на Янко Иванов. От Прокуратурата повдигнаха обвинения на областния управител на София Веселин Пенев, който подаде оставка заради случая. В момента в Софийския градски съд има наказателно дело, свързано с „Царските конюшни“, по което са подсъдими две лица – вече бившият областен управител Веселин Пенев и лицензираният оценител Юлия Димитрова-Цекова. Пенев е предаден на съд за няколко престъпления - сключване на неизгодна сделка, с което е нанесъл щета за над 10 млн. лв., и умишлена безстопанственост, в резултат на което също са настъпили вредни последици и за областната администрация, и за българската държава. В свое официално становище управителят на „Евротрансбилд“ ЕООД Янко Иванов посочи, че опожарената сграда от „Царските конюшни“ не е тяхна собственост. „Въпреки че собственик на терена е Евротрансбилд ЕООД, всеки собственик на сграда върху терена има учредено право на строеж и при погиване на сградата има право да я възстанови първоначалния ѝ вид и в пълния ѝ обем, без да е нужно за това да иска разрешение от собственика на терена“, посочи той. По думите му спекулациите, че опожаряването на сградата отваря врати към последващо застрояване на терена, не отговарят на фактическата обстановка.  \r\nБоил Банов обясни, че към момента „Царските конюшни“ са под закрилата на Закона за културното наследство. Комисия ще даде статута на културна ценност на обекта. „А този статут сам по себе си е едно отношение на държавата към културни обекти, той няма да промени границите и режимите – никакво надстрояване, никакво бутане, никаква възможност за промени“, посочи министърът и коментира, че най-вероятно „Царските конюшни“ ще получат статут на обект от национално значение, с висок охранителен режим. Министърът поясни, че ситуацията е сложна заради обърканата собственост, разделянето на земята от имотите, и делата, които се водят. Министър Валентин Радев заяви, че втория етаж от изгорялата сграда от „Царските конюшни“ е собственост на МВР. Министерството пое ангажимента да възстанови покрива. „Надали ще намерим другите собственици, за да си разделим разходите“, коментира Радев. \r\nЗа „Фокус“ директорът на Главна дирекция „Инспекторат за опазване на културното наследство“ към Министерството на културата Александър Трайков обяви: „Опожаряването на „Царските конюшни“ категорично не е свързано с опити за последващо застрояване.  \r\nБиляна ИВАНОВА", "date": "2018.08.01", "title": "Статутът на „Царските конюшни“ ще стане ясен след 15 август, МВР ще възстанови изгорелия покрив (ОБЗОР)"}
{"url": "http://www.focus-news.net/news/2018/08/01/2551784/the-independent-britanskiyat-vanshen-ministar-predupredi-che-shansat-za-brekzit-bez-sporazumenie-se-uvelichava-ot-den-na-den.html", "text": "Британският министър на външните работи Джереми Хънт призова Франция и Германия да се намесят, за да не позволят на страната му да излезе от ЕС без споразумение. Той призова те да заставят Брюксел да предложи на Великобритания по-добри условия за излизане и предупреди, че шансът на Брекзит  без споразумение „се увеличава от ден на ден“, пише   The Independent. \r\n„Има реален шанс за излизане без споразумение. Всички мислят, че това не е възможно, но всъщност е!“, заяви Хънт. „Франция и Германия трябва да изпратят силен сигнал до Европейската комисия, че трябва да се договори прагматичен и разумен изход, който да защити работните места и от двете страни на Ла Манша, защото за всяко загубено място във Великобритания, ще има загубено и в Европа, ако Брекзит се проведе неправилно“, допълни той. \r\n„Възможността за Брекзит без споразумение се увеличава от ден на ден и ще е така, докато не видим промяна на действията на Европейската комисия, която чака Великобритания да „мигне“ първа. Това е дълбоко неразбиране на британците като нация“, допълни той. \r\nСъщевременно той допълни, че дори и Брекзит да се проведе без споразумение „ние ще намерим начин да процъфтим икономически, защото ние сме Великобритания“.  Виктор Турмаков", "date": "2018.08.01", "title": "The Independent: Британският външен министър предупреди, че шансът за Брекзит без споразумение се увеличава от ден на ден"}
{"url": "http://www.focus-news.net/news/2018/08/01/2551786/the-guardian-dzheremi-hant-prizova-frantsiya-i-germaniya-da-povliyayat-za-razumen-brekzit.html", "text": "Британският външен министър Джереми Хънт призова Германия и Франция да заставят Европейската комисия да сключи „разумно и прагматично“ споразумение за Брекзит. Той обвини Брюксел, че чака Великобритания да отстъпи първа в преговорите и заяви, че шансовете Великобритания да излезе от ЕС без споразумение се увеличават „от ден на ден“, пише   The Guardian. \r\n„В Брюксел има дълбоко неразбиране на британците като нация. Има реален шанс Брекзит да завърши без споразумение“, заяви Хънт. „Има възможност, увеличаваща се от ден на ден, да стане така, защото Европейската комисия чака Великобритания „да мигне“ първа“, допълни министърът. \r\n„Франция и Германия трябва да изпратят силен сигнал до ЕК, че трябва да се постигне прагматично и разумно споразумение, което да защити работните места и във Великобритания, и в Европа“, убеден е той и допълни, че за всяко загубено работно място в страната ще има загубено и в Съюза. \r\nПо-рано Франция заплаши Великобритания „че ще навие обратно червения килим“ пред британските банки след Брекзит, но Хънт предупреди, че Брекзит без споразумение ще е „икономическа трагедия“ и за двете страни.  \r\n„Лондонското сити ще процъфтява независимо от резултата на Брекзит. Но за европейския бизнес последствията ще са дълбоки“, смята министърът.  Виктор Турмаков", "date": "2018.08.01", "title": "The Guardian: Джереми Хънт призова Франция и Германия да повлияят за „разумен“ Брекзит"}
{"url": "http://www.focus-news.net/news/2018/08/01/2551795/nezavisimaya-gazeta-nyama-da-ima-koy-da-glasuva-na-izborite-v-moldova.html", "text": "Според социологическите проучвания всеки пети гражданин на Молдова има намерение да напусне страната в следващите шест месеца. Но според председателят на Народната социалистическа партия Виктор Степанюк, изразил мнение пред руския вестник   „Независимая газета“  ,молдовците преди са напускали, за да се върнат след време по-богати, а сега за да останат завинаги в чужбина. Според него бездействието на властите увеличава апатията в обществото и младите хора се насочват към Руската федерация, ЕС и Израел. \r\nОттам идват парични преводи, които се подкрепят не само от семействата на работниците мигранти, но и цялата страната, смята политикът.  \r\nМеждувременно Парламентът на Република вече посочи датата на парламентарните избори - те са насрочени за февруари следващата година. \r\n„Но кой ще участва в тях, ако страната се напуска всеки ден от 100 молдовци? По принцип това са млади, ефективни хора“, смята Виктор Степанюк. Политикът преподава в един от университетите в Кишинев и твърди, че повечето неговите студенти са решени да напуснат. На първо място, тъй като те не виждат перспективи у дома, в допълнение, те не вярват в способността на сегашното правителство да промени ситуацията. \r\n\"Има два фактора, които оказват влияние върху настроението на младите хора: икономически и политически. И те са взаимосвързани“, допълни той. \r\nВъв връзка със скорошните избори Степанюк посочи, че в Русия по официални данни живеят 650 хил. граждани на Молдова и още 100 хил. работят нелегално. Той посочи, че трябва да се увеличи броят на избирателните секции в чужбина, защото „ако изключим диаспората, електоратът ще се стесни и по-лесно ще се манипулира“.  Виктор Турмаков", "date": "2018.08.01", "title": "Независимая газета: Няма да има кой да гласува на изборите в Молдова"}
{"url": "http://www.focus-news.net/news/2018/08/01/2551796/reuters-85-dushi-sa-raneni-pri-samoletnata-katastrofa-v-meksiko.html", "text": "85 души са ранени, някои от които сериозно при катастрофата на самолета на авиокомпания „Аеромексико“ на излитане от летището на град Дуранго в Северно Мексико, предава   Reuters. \r\nНяма загинали. Компанията оператор на летището в Дуранго заяви, че катастрофата се дължи на лошото време, цитирайки предварителните доклади.  Виктор Турмаков", "date": "2018.08.01", "title": "Reuters: 85 души са ранени при самолетната катастрофа в Мексико"}
{"url": "http://www.focus-news.net/news/2018/08/01/2551794/interfaks-rusiya-pomogna-za-premestvaneto-na-proiranskite-voyski-v-yuzhna-siriya-pritesnyavashti-izrael.html", "text": "Специалният представител на Кремъл за Сирия Александър Лаврентиев съобщи, че проиранските части в южната зона за деескалация в арабската държава според договореностите с Израел и при гаранция от руска страна са отведени на 85 км. от линията за разграничение, предава    Интерфакс. \r\n„Иранските сили са изведени от региона, от южната зона за деескалация на Сирия, за да не притесняват ръководството на Израел, което все по-често прибягва към силови методи и нанасяне на удари по отделни обекти на иранците в региона“, заяви Лаврентиев. \r\n„При наше съдействие проиранските сили са изведени от този регион на разстояние от 85 км. Договореността се запазва“, отбеляза той.  Виктор Турмаков", "date": "2018.08.01", "title": "Интерфакс: Русия помогна за преместването на проиранските войски в Южна Сирия, притесняващи Израел"}
{"url": "http://www.focus-news.net/news/2018/08/01/2551793/britanskiyat-vanshen-ministar-smyata-che-berlin-i-parizh-tryabva-da-predotvratyat-brekzit-bez-sporazumenie-osnovnata-tema-v-britanskiya-pechat-agentsiya-fokus.html", "text": "Британският външен министър Джереми Хънт заяви, че шансът Брекзит да приключи без споразумение се увеличава с всеки изминал ден. Той обвини Европейската комисия, че чака Великобритания да \"мигне първа\" и да отстъпи на преговорите, което е погрешен подход от нейна страна, което може да доведе до загуба на работни места и от двете страни на Ла Манша. Той призова Берлин и Париж да упражнят влияние върху Брюксел, за да се постигне \"разумен и прагматичен\" изход на Лондон от Европейския съюз. Това е основаната тема в британската преса, представена в обзор на     \r\nБританският външен министър Джерем Хънт заяви, че ако Брюксел не успее да сключи споразумение със страната му за след Брекзит, това ще доведе до удар по работните места и от двете страни на Ла Манша. Той допълни, че с всеки изминал ден възможността, „Брекзит да се обърка“, се увеличава, пише   Daily Mirror. \r\nХънт заяви, че Европейската комисия в момента часа Великобритания „да мигне първа“ и да отстъпи по време на преговорите за Брекзит и призова Париж и Берлин да упражнят натиск върху Брюксел за сключване на „разумно“ споразумение. \r\n„Шансът за Брекзит без споразумение се увеличава от ден на ден. ЕК смята, че трябва да чака, докато Великобритания мигне. Това е дълбоко неразбиране на британците като нация“, допълни той. \r\n„Франция и Германия трябва да изпратя силен сигнал до ЕК, че трябва да се договори прагматичнен и разумен изход, който да защитава работните места“, убеден е Хънт. \r\n*** \r\nВъншният министър на Великобритания Джереми Хънт предупреди, че Великобритания може да напусне ЕС следващия март без споразумение, което ще навреди върху бизнеса и работни места и от двете страни на Ла Манша, пише   The Daily Express. \r\nДумите на Хънт подчертават, че Брекзит без сключено споразумение ще навреди и на ЕС, не само на Великобритания. Според него начинът, по който Европейският съюз води преговорите за излизането на Великобритания може да навреди върху „отношенията и доверието“ между страната му и европейските държави. \r\n„Възможността за Брекзит без споразумение ще се увеличава с всеки изминал ден, докато не видим промяна в метода на действие от страна на Европейската комисия. Те смятат, че трябва да изчакат Великобритания „да мигне“ първа, но това е дълбоко неразбиране на британците като нация“, заяви министърът. \r\n„Франция и Германия трябва да изпратят силен сигнал до Комисията, че трябва да се договори прагматичен и разумен резултат, който да защити работните места от двете страни на Ла Манша, защото за всяка загубена работа във Великобритания ще има загубени позиции в Европа, ако Брекзит не се проведи правилно. Ще има икономически последствия за Великобритания, но ще има дълбоки последствия и за останалата част от Европа“, предупреди Хънт. \r\nПо-рано министърът призна, че е бил първоначално за оставането на Великобритания в ЕС, но Брекзит все пак е демократично решение на народа. \r\n*** \r\nБританският външен министър Джереми Хънт призова Германия и Франция да заставят Европейската комисия да сключи „разумно и прагматично“ споразумение за Брекзит. Той обвини Брюксел, че чака Великобритания да отстъпи първа в преговорите и заяви, че шансовете Великобритания да излезе от ЕС без споразумение се увеличават „от ден на ден“, пише   The Guardian. \r\n„В Брюксел има дълбоко неразбиране на британците като нация. Има реален шанс Брекзит да завърши без споразумение“, заяви Хънт. „Има възможност, увеличаваща се от ден на ден, да стане така, защото Европейската комисия чака Великобритания „да мигне“ първа“, допълни министърът. \r\n„Франция и Германия трябва да изпратят силен сигнал до ЕК, че трябва да се постигне прагматично и разумно споразумение, което да защити работните места и във Великобритания, и в Европа“, убеден е той и допълни, че за всяко загубено работно място в страната ще има загубено и в Съюза. \r\nПо-рано Франция заплаши Великобритания „че ще навие обратно червения килим“ пред британските банки след Брекзит, но Хънт предупреди, че Брекзит без споразумение ще е „икономическа трагедия“ и за двете страни.  \r\n„Лондонското сити ще процъфтява независимо от резултата на Брекзит. Но за европейския бизнес последствията ще са дълбоки“, смята министърът. \r\n*** \r\nБританският министър на външните работи Джереми Хънт призова Франция и Германия да се намесят, за да не позволят на страната му да излезе от ЕС без споразумение. Той призова те да заставят Брюксел да предложи на Великобритания по-добри условия за излизане и предупреди, че шансът на Брекзит  без споразумение „се увеличава от ден на ден“, пише   The Independent. \r\n„Има реален шанс за излизане без споразумение. Всички мислят, че това не е възможно, но всъщност е!“, заяви Хънт. „Франция и Германия трябва да изпратят силен сигнал до Европейската комисия, че трябва да се договори прагматичен и разумен изход, който да защити работните места и от двете страни на Ла Манша, защото за всяко загубено място във Великобритания, ще има загубено и в Европа, ако Брекзит се проведе неправилно“, допълни той. \r\n„Възможността за Брекзит без споразумение се увеличава от ден на ден и ще е така, докато не видим промяна на действията на Европейската комисия, която чака Великобритания да „мигне“ първа. Това е дълбоко неразбиране на британците като нация“, допълни той. \r\nСъщевременно той допълни, че дори и Брекзит да се проведе без споразумение „ние ще намерим начин да процъфтим икономически, защото ние сме Великобритания“.", "date": "2018.08.01", "title": "Британският външен министър смята, че Берлин и Париж трябва да предотвратят Брекзит без споразумение - основната тема в британския печат (Агенция \"Фокус\")"}
{"url": "http://www.focus-news.net/news/2018/08/01/2551797/150-hil-leva-poveche-shte-dade-pravitelstvoto-za-horata-s-uvrezhdaniya-prez-sledvashtata-godina-obzor.html", "text": "Премиерът Бойко Борисов обяви, че следващата година правителството ще даде 150 млн. лева повече за информационната система за хора с увреждания. В Министерски съвет се проведе среща между него и представители на хората с увреждания, която продължи повече от 5 часа. На този етап информационната система струва близо 2 млн. лева, дадени са и допълнителни 500 хил. лева. Премиерът коментира, че въпреки отделените средства, има мнения, че системата не работи и не носи никаква информация. „Значи правителството е осигурило достатъчно средства, но целият контрол, организация и практика се оказва, че не са достатъчно ефективни“, посочи Борисов. Той цитира, че според информационната система над 700 хил. хора с увреждания трябва да получат помощ, но ще бъде проверено дали всички съществуват реално. Премиерът Борисов обясни, че продължава работата по законите, които трябва да влязат септември – законите за хората с увреждания, за личната помощ и за социалните услуги. Майките на деца с увреждания излязоха от работната група, която изготвя промените в законите. Днес Борисов обяви, че те ще се върнат в групата. Той беше категоричен, че сигналите за нередности, които майките подават, веднага ще се проверяват от полицията или Прокуратурата. „В тази посока сме се разбрали да станем активни участници, а не само наблюдатели“, заяви премиерът. От своя страна, представители на родителите на деца с увреждания уточниха, че днес са обсъдени основни теми, но отново ще имат среща с премиера Бойко Борисов следващия вторник. По думите им палатките пред парламента ще останат, докато проблемите на децата с увреждания не се решат напълно. На 29 юли социалният министър Бисер Петков заяви, че трябват още 100 млн. лева, за да получават хората с увреждания месечна помощ, обвързана с прага на бедност. На 30 юли в столицата се проведе национален протест под надслов „Системата убива - всички“. Той започна пред сградата на Народното събрание, където се събраха стотици души от цялата страна, облечени с черни тениски с надпис \"Системата ни убива\". След това протестиращите се насочиха към сградата на Министерския съвет, а накрая се върнаха отново в палатковия си лагер до парламента. Исканията на протестиращите са за по-добро здравеопазване, по-адекватни помощи за хората с увреждания и техните родители, както и индивидуални оценки на потребностите им. Протестът започна със скандирания \"Системата няма да ни убие\" и призиви за оставка.  \r\nБиляна ИВАНОВА", "date": "2018.08.01", "title": "150 хил. лева повече ще даде правителството за хората с увреждания през следващата година (ОБЗОР)"}
{"url": "http://www.focus-news.net/news/2018/08/01/2551798/kommersant-v-tsar-sa-ubiti-trima-ruski-zhurnalisti.html", "text": "Във вторник, 31 юли стана известно за убийството в Централноафриканската република (ЦАР), на трима руски граждани- журналиста Орхан Джемал, оператора Кирил Радченко и режисьорът на документални филми Александър Разторгуев. Те са пристигнали в ЦАР за заснемането на филм за дейността на руските частни военни компании за онлайн проекта \"Изследователски център за контрол\", предава  „Коммерсант“. \r\nСледственият комитет на Русия откри криминално дело за убийството на руските граждани, а МВнР се занимава с връщането на телата си в родината им. \r\nПървите новини за смъртта на руснаците в Централноафриканската република бяха съобщени във вторник от френската агенция AFP. Позовавайки се на източниците си, агенцията съобщи, че трима руснаци са били спрени на контролен пункт и след това са убити от „неизвестни въоръжени мъже“. Техните тела са  открити на север от Банги, столицата на ЦАР, по пътя от Кага-Бандоро до Сибю и са предадени във вторник на базата на мисията на ООН в Сибю. Шофьорът, който е придружавал руснаците, е оцелял и е дал показания за атаката. Съобщено е, че у загиналите са намерени прескарти на руски медии. Източник в \"Комерсант\" в руското външно министерство заяви, че филмовият екипаж е пристигнал на туристически визи. \r\nПо-късно бившата съпруга на Орхан Джемал, журналистката на „Новая газета“ Ирина Гордиенко, съобщи, че е идентифицирала съпруга си от снимката. Официалният представител на руското външно министерство Мария Захарова, потвърди смъртта на руснаците и заяви, че институцията  е в контакт с правоприлагащите органи на Русия и Централноафриканската република, за да се изяснят обстоятелствата около смъртта и да се подготвят за изпращане на телата им в родината. \r\nСледственият комитет на Руската федерация във вторник вечер съобщи, че след смъртта на журналистите се повдигат обвинения срещу неизвестни лица за престъпление по част. 2, чл. 105 от Наказателния кодекс (убиване на двама или повече души).  \r\nЖурналистите са заминали в Централноафриканската република на 27 юли за снимките на дейността в тази страна на руските частни военни компании (ЧВК). Работата е проведено като съвместен проект с онлайн ресурса \"Център за Изследвания\", който се финансира от Михаил Ходорковски и е специализиран в разследването на руските длъжностни лица и бизнесмени.  Виктор Турмаков", "date": "2018.08.01", "title": "„Коммерсант“ : В ЦАР са убити трима руски журналисти"}
{"url": "http://www.focus-news.net/news/2018/08/01/2551788/the-daily-express-dzheremi-hant-zaplashi-es-s-brekzit-tragediya.html", "text": "Външният министър на Великобритания Джереми Хънт предупреди, че Великобритания може да напусне ЕС следващия март без споразумение, което ще навреди върху бизнеса и работни места и от двете страни на Ла Манша, пише   The Daily Express. \r\nДумите на Хънт подчертават, че Брекзит без сключено споразумение ще навреди и на ЕС, не само на Великобритания. Според него начинът, по който Европейският съюз води преговорите за излизането на Великобритания може да навреди върху „отношенията и доверието“ между страната му и европейските държави. \r\n„Възможността за Брекзит без споразумение ще се увеличава с всеки изминал ден, докато не видим промяна в метода на действие от страна на Европейската комисия. Те смятат, че трябва да изчакат Великобритания „да мигне“ първа, но това е дълбоко неразбиране на британците като нация“, заяви министърът. \r\n„Франция и Германия трябва да изпратят силен сигнал до Комисията, че трябва да се договори прагматичен и разумен резултат, който да защити работните места от двете страни на Ла Манша, защото за всяка загубена работа във Великобритания ще има загубени позиции в Европа, ако Брекзит не се проведи правилно. Ще има икономически последствия за Великобритания, но ще има дълбоки последствия и за останалата част от Европа“, предупреди Хънт. \r\nПо-рано министърът призна, че е бил първоначално за оставането на Великобритания в ЕС, но Брекзит все пак е демократично решение на народа.  Виктор Турмаков", "date": "2018.08.01", "title": "The Daily Express: Джереми Хънт заплаши ЕС с „Брекзит-трагедия“"}
{"url": "http://www.focus-news.net/news/2018/08/01/2552171/tv-21-makedoniya-okolo-1000-dushi-shte-badat-chast-ot-protsesa-na-monitoring-za-chlenstvoto-na-makedoniya-v-es.html", "text": "Правителството на Македония формулира преговорната структура за процеса на мониторинг. Начело ще стои координационно тяло за членство в Европейския съюз, в чийто състав ще бъде министър-председателят Зоран Заев и няколко други министри, предава скопският телевизионен канал  „ТВ 21“ . \r\nЕдно ниво по-надолу ще бъде делегация, която ще ръководи преговорите. Тя ще се оглави от вицепремиера Буяр Османи в ролята на главен преговарящ, а негов заместник ще бъде министърът на външните работи Никола Димитров. Третото ниво в тази структура ще бъде преговарящата група водена от Боян Маричич, който ще бъде отговорен за техническата част на всички глави от преговорите. \r\nВъпреки поисканата подкрепа от опозицията, Буяр Османи не заяви конкретно дали за нея ще има място в структурата на процеса, в която общо ще има 35 работни групи. Част от тях ще се формират до началото на септември, докато формирането на останалите групи трябва да бъде завършено до края на октомври. \r\nБоян Маричич заяви, че има човешки капацитети за тази цел, но добави че е нужна и подкрепа за тях. Общият брой хора, които ще бъде включени в цялостния процес, се очаква да достигне бройка от над 1000. Техните имена все още са неясни, тъй като в момента е установен само моделът на структурата. \r\nКолкото до разходите, Османи не представи конкретни цифри, но поясни че правителството ще финансира процеса, независимо колко ще струва той. Част от парите ще бъдат предоставени от фондовете на Инструмента за предприсъединителна помощ (ИПА). \r\nПроцесът на мониторинг трябва да завърши до юни месец следващата година. Тогава Съветът на ЕС ще се събере отново. Паралелно с процеса, Македония трябва да работи и за имплементиране на договора с Гърция и реализация на реформите, които са най-приоритетни според план 18. Освен това, в страната се очаква и референдум през септември, конституционни промени и президентски избори в първите месеци на 2019 година.  Йонислав Дочев", "date": "2018.08.01", "title": "„ТВ 21“ (Македония): Около 1000 души ще бъдат част от процеса на мониторинг за членството на Македония в ЕС"}
{"url": "http://www.focus-news.net/news/2018/08/01/2551799/ria-novosti-v-yuar-shte-promenyat-konstitutsiyata-za-ekspropriatsiya-na-zemyata-bez-pravo-na-kompensatsiya.html", "text": "Управляващата в ЮАР партия Африкански национален конгрес взе решение за промени в конституцията позволяваща експроприиране на поземлени участъци без компенсация, предава   РИА Новости. \r\n„АНК приключи работата над поправките в конституцията, които описват условията, при които може да се задейства експроприацията на земя без компенсация“, съобщи президентът на страната Сирил Рамафоса. Според него на заседание е потвърдена позицията на партията, че „програмата за поземлена реформа, която способства равен достъп до земя ще даде възможност за икономически ръст, ще даде повече територии за пълноценно използване и ще позволи включването на милион южноафриканци в  икономиката“. \r\nРеформата е насочена най-вече към разпределението на земите на бялото население, на което принадлежи по-голямата част от плодородните земи в ЮАР (около 73%), на чернокожите фермери.  \r\nПо-рано през февруари парламентът на страната се изказа за внасяне на поправки в конституцията, позволяващи  експроприирането на поземлените участъци без компенсацията. Инициативата бе издигната от лявата партия „Борци за икономическа свобода“. Лидерът ѝ Джулиус Малема заяви, че не се стреми да отмъщава на белите африканери, а да възстанови достойнството на чернокожото население.   Виктор Турмаков", "date": "2018.08.01", "title": "РИА Новости: В ЮАР ще променят конституцията за експроприация на земята без право на компенсация"}
{"url": "http://www.focus-news.net/news/2018/08/01/2551801/pregled-na-osnovnite-temi-v-ruskiya-pechat-agentsiya-fokus.html", "text": "Според президента на Словакия Андрей Киска руският мотоклуб „Нощните вълци“, който открива в страната своята европейска щаб-квартира, представляват заплаха за националната сигурност, пише   Известия. \r\nСпоред президента действията на мотористите са „насмешка“ над официалната позиция на страната по отношение на руската външна политика. Той разкритикува началника на националната полиция Милан Лучански, който по-рано заяви, че „Нощните вълци“ не нарушават закона и правоохранителните органи не могат да предприемат никакви мерки срещу тях. \r\nЕвропейската щаб-квартира на клуба е основана на 23 юни в село Долна Крупа недалеч от град Търнава в Западна Словакия. \r\nНа тържествената церемония присъстваха представители на мотоклуба, ръководителите на регионалните подразделения на клуба и представители на посолството на Русия в Словакия. \r\n*** \r\n Според социологическите проучвания всеки пети гражданин на Молдова има намерение да напусне страната в следващите шест месеца. Но според председателят на Народната социалистическа партия Виктор Степанюк, изразил мнение пред руския вестник   „Независимая газета“  ,молдовците преди са напускали, за да се върнат след време по-богати, а сега за да останат завинаги в чужбина. Според него бездействието на властите увеличава апатията в обществото и младите хора се насочват към Руската федерация, ЕС и Израел. \r\nОттам идват парични преводи, които се подкрепят не само от семействата на работниците мигранти, но и цялата страната, смята политикът.  \r\nМеждувременно Парламентът на Република вече посочи датата на парламентарните избори - те са насрочени за февруари следващата година. \r\n„Но кой ще участва в тях, ако страната се напуска всеки ден от 100 молдовци? По принцип това са млади, ефективни хора“, смята Виктор Степанюк. Политикът преподава в един от университетите в Кишинев и твърди, че повечето неговите студенти са решени да напуснат. На първо място, тъй като те не виждат перспективи у дома, в допълнение, те не вярват в способността на сегашното правителство да промени ситуацията. \r\n\"Има два фактора, които оказват влияние върху настроението на младите хора: икономически и политически. И те са взаимосвързани“, допълни той. \r\nВъв връзка със скорошните избори Степанюк посочи, че в Русия по официални данни живеят 650 хил. граждани на Молдова и още 100 хил. работят нелегално. Той посочи, че трябва да се увеличи броят на избирателните секции в чужбина, защото „ако изключим диаспората, електоратът ще се стесни и по-лесно ще се манипулира“. \r\n*** \r\n Във вторник, 31 юли стана известно за убийството в Централноафриканската република (ЦАР), на трима руски граждани- журналиста Орхан Джемал, оператора Кирил Радченко и режисьорът на документални филми Александър Разторгуев. Те са пристигнали в ЦАР за заснемането на филм за дейността на руските частни военни компании за онлайн проекта \"Изследователски център за контрол\", предава  „Коммерсант“. \r\nСледственият комитет на Русия откри криминално дело за убийството на руските граждани, а МВнР се занимава с връщането на телата си в родината им. \r\nПървите новини за смъртта на руснаците в Централноафриканската република бяха съобщени във вторник от френската агенция AFP. Позовавайки се на източниците си, агенцията съобщи, че трима руснаци са били спрени на контролен пункт и след това са убити от „неизвестни въоръжени мъже“. Техните тела са  открити на север от Банги, столицата на ЦАР, по пътя от Кага-Бандоро до Сибю и са предадени във вторник на базата на мисията на ООН в Сибю. Шофьорът, който е придружавал руснаците, е оцелял и е дал показания за атаката. Съобщено е, че у загиналите са намерени прескарти на руски медии. Източник в \"Комерсант\" в руското външно министерство заяви, че филмовият екипаж е пристигнал на туристически визи. \r\nПо-късно бившата съпруга на Орхан Джемал, журналистката на „Новая газета“ Ирина Гордиенко, съобщи, че е идентифицирала съпруга си от снимката. Официалният представител на руското външно министерство Мария Захарова, потвърди смъртта на руснаците и заяви, че институцията  е в контакт с правоприлагащите органи на Русия и Централноафриканската република, за да се изяснят обстоятелствата около смъртта и да се подготвят за изпращане на телата им в родината. \r\nСледственият комитет на Руската федерация във вторник вечер съобщи, че след смъртта на журналистите се повдигат обвинения срещу неизвестни лица за престъпление по част. 2, чл. 105 от Наказателния кодекс (убиване на двама или повече души).  \r\nЖурналистите са заминали в Централноафриканската република на 27 юли за снимките на дейността в тази страна на руските частни военни компании (ЧВК). Работата е проведено като съвместен проект с онлайн ресурса \"Център за Изследвания\", който се финансира от Михаил Ходорковски и е специализиран в разследването на руските длъжностни лица и бизнесмени. \r\n*** \r\n Лондон трябва да изгражда конструктивни отношение с (другите) водещи световни играчи“. Тази загадъчна фраза, изказана в едно от водещите китайски издания, незабавно бе възприета като прозрачен намек на Китай по адрес на Великобритания. И ако Лондон последва този съвет, това може да предизвика глобални геополитически изменения, коментира руското издание  „Взгляд“  \r\nКитайските медии предупредиха Великобритания, че може да загуби статута си на водеща световна държава, ако избере съюза със САЩ, а не с КНР. Публикациите се появяват на фона на първото чуждестранно посещение на новия министър на външните работи на Великобритания Джереми Хънт в Пекин. Един от основните резултати от посещението му стана договореността за съвместно противопоставяне на протекционизма и укрепването на принципите на свободната търговия. Както заяви външният министър на Китай Ван И, и двете страни ще се опират на Световната търговска организация като основен механизъм за действие. Заявлението е симптоматично – действията на Тръмп в последно време пряко целят разрушението на СТО.  \r\nПреди началото на посещението Хънт заяви за стремежа на Великобритания да укрепи партньорските си отношения с Китай, защото с излизането си от ЕС тя става все по-открита към света. И това послание бе чуто. Както заяви Хънт,  китайското ръководство е предложило на Великобритания да пристъпи към преговори за свободна търговия на етапа, който ще последва излизането на Лондон от състава на Евросъюза. Великобритания има интерес да развива връзки с Китай. Според експерта това ще засили позициите на Мей.  \r\nНо, ако в икономиката процесът е позитивен, то в политиката е обратно, особено ще се касае до интересите на САЩ. Великобритания започна да провежда в Азиатско-тихоокеанския регион антикитайска политика. Великобритания, стремейки се да покаже на САЩ своята ценност като съюзник, започна да активизира своята роля по въпросите за сигурността в региона… Британците активизираха своето участие в петстранното отбранително споразумение с участието на Малайзия, Сингапур, Австралия и Нова Зеландия. Великобритания започна да заема активна позиция по Южнокитайско море„  \r\nНа този фон Китай започва все повече да се дразни на двойствената позиция на Великобритания. В очите на КНР изглежда, че Великобритания е започнала да използва своето влияние на бивш колониален владетел в региона, за да влияе на ситуацията в Хонконг.  \r\nЛондон едва ли ще откликне на подобен ултиматум на китайската преса. „Отношенията на Великобритания със САЩ са толкова дълги и здрави в политическа, икономическа, културна и ментална гледна точка и дори от гледна точка на отбранителната сигурност. Да не говорим за количеството на съвместните структури, институции, организации, които са между тях. А и настоящите планове, свързани с Брекзит, са насочени на първо място със САЩ. \r\n***", "date": "2018.08.01", "title": "Преглед на основните теми в руския печат (Агенция \"Фокус)"}
{"url": "http://www.focus-news.net/news/2018/08/01/2551800/vzglyad-kitay-primamva-velikobritaniya-v-svoyata-zona-na-vliyanie.html", "text": "Лондон трябва да изгражда конструктивни отношение с (другите) водещи световни играчи“. Тази загадъчна фраза, изказана в едно от водещите китайски издания, незабавно бе възприета като прозрачен намек на Китай по адрес на Великобритания. И ако Лондон последва този съвет, това може да предизвика глобални геополитически изменения, коментира руското издание  „Взгляд“  \r\nКитайските медии предупредиха Великобритания, че може да загуби статута си на водеща световна държава, ако избере съюза със САЩ, а не с КНР. Публикациите се появяват на фона на първото чуждестранно посещение на новия министър на външните работи на Великобритания Джереми Хънт в Пекин. Един от основните резултати от посещението му стана договореността за съвместно противопоставяне на протекционизма и укрепването на принципите на свободната търговия. Както заяви външният министър на Китай Ван И, и двете страни ще се опират на Световната търговска организация като основен механизъм за действие. Заявлението е симптоматично – действията на Тръмп в последно време пряко целят разрушението на СТО.  \r\nПреди началото на посещението Хънт заяви за стремежа на Великобритания да укрепи партньорските си отношения с Китай, защото с излизането си от ЕС тя става все по-открита към света. И това послание бе чуто. Както заяви Хънт,  китайското ръководство е предложило на Великобритания да пристъпи към преговори за свободна търговия на етапа, който ще последва излизането на Лондон от състава на Евросъюза. Великобритания има интерес да развива връзки с Китай. Според експерта това ще засили позициите на Мей.  \r\nНо, ако в икономиката процесът е позитивен, то в политиката е обратно, особено ще се касае до интересите на САЩ. Великобритания започна да провежда в Азиатско-тихоокеанския регион антикитайска политика. Великобритания, стремейки се да покаже на САЩ своята ценност като съюзник, започна да активизира своята роля по въпросите за сигурността в региона… Британците активизираха своето участие в петстранното отбранително споразумение с участието на Малайзия, Сингапур, Австралия и Нова Зеландия. Великобритания започна да заема активна позиция по Южнокитайско море„  \r\nНа този фон Китай започва все повече да се дразни на двойствената позиция на Великобритания. В очите на КНР изглежда, че Великобритания е започнала да използва своето влияние на бивш колониален владетел в региона, за да влияе на ситуацията в Хонконг.  \r\nЛондон едва ли ще откликне на подобен ултиматум на китайската преса. „Отношенията на Великобритания със САЩ са толкова дълги и здрави в политическа, икономическа, културна и ментална гледна точка и дори от гледна точка на отбранителната сигурност. Да не говорим за количеството на съвместните структури, институции, организации, които са между тях. А и настоящите планове, свързани с Брекзит, са насочени на първо място със САЩ.  Виктор Турмаков", "date": "2018.08.01", "title": "Взгляд: Китай примамва Великобритания в своята зона на влияние"}
{"url": "http://www.focus-news.net/news/2018/08/01/2551802/tass-letishteto-na-grad-durango-vazobnovi-rabota-sled-padaneto-na-samoleta-na-aeromeksiko.html", "text": "Летището та мексиканския град Дуранго възобнови работа след падането във вторник на самолета Embraer 190 на авиокомпания „Аеромексико“. За това съобщи министърът на връзките и транспорта на Мексико Херардо Руси Еспарса, предава  ТАСС. \r\n„Летището вече възобнови работа. Ще продължим да ви държим в течение“, заяви Еспарса. Според него 98-те души, намиращи се на борда на машината са разположени в различни болници. \r\nСамолетът изпълняваше полет от Дуранго към столицата на страната Мексико. Според предварителните данни причина за падането е било лошото време. Според властите в резултат на инцидента няма загинали.  Виктор Турмаков", "date": "2018.08.01", "title": "ТАСС: Летището на град Дуранго възобнови работа след падането на самолета на „Аеромексико“"}
{"url": "http://www.focus-news.net/news/2018/08/01/2551803/afp-donald-tramp-zayavi-che-mnogo-skoro-mozhe-da-ima-pregovori-mezhdu-iran-i-sasht.html", "text": "Президентът на САЩ Доналд Тръмп заяви, че преговорите с Иран са напълно възможни, въпреки мълчанието от Техеран по предложението му за среща, предава   AFP. \r\n„Имам чувството, че много скоро ще има преговори“, заяви Тръмп по време на среща със симпатизанти във Флорида, преди да допълни: „а може и да няма, но и това е добре“. \r\nПрезидентът също така използва повода отново да разкритикува „ужасното и едностранчиво“ споразумение за ядрената програма на Иран, от което той оттегли САЩ по-рано тази година.  Виктор Турмаков", "date": "2018.08.01", "title": "AFP: Доналд Тръмп заяви, че „много скоро“ може да има преговори между Иран и САЩ"}
{"url": "http://www.focus-news.net/news/2018/08/01/2551790/daily-mirror-spored-britanskiya-vanshen-ministar-s-vseki-izminal-den-shansovete-za-brekzit-bez-sporazumenie-se-uvelichavat.html", "text": "Британският външен министър Джерем Хънт заяви, че ако Брюксел не успее да сключи споразумение със страната му за след Брекзит, това ще доведе до удар по работните места и от двете страни на Ла Манша. Той допълни, че с всеки изминал ден възможността, „Брекзит да се обърка“, се увеличава, пише   Daily Mirror. \r\nХънт заяви, че Европейската комисия в момента часа Великобритания „да мигне първа“ и да отстъпи по време на преговорите за Брекзит и призова Париж и Берлин да упражнят натиск върху Брюксел за сключване на „разумно“ споразумение. \r\n„Шансът за Брекзит без споразумение се увеличава от ден на ден. ЕК смята, че трябва да чака, докато Великобритания мигне. Това е дълбоко неразбиране на британците като нация“, допълни той. \r\n„Франция и Германия трябва да изпратя силен сигнал до ЕК, че трябва да се договори прагматичнен и разуменв изход, който да защитава работните места“, убеден е Хънт.  Виктор Турмаков", "date": "2018.08.01", "title": "Daily Mirror: Според британския външен министър с всеки изминал ден шансовете за Брекзит без споразумение се увеличават"}
{"url": "http://www.focus-news.net/news/2018/08/01/2551804/uchebni-zanyatiya-veche-shte-se-provezhdat-i-v-muzei-i-hudozhestveni-galerii-obzor.html", "text": "Учебни занятия вече ще се провеждат и в музеи и художествени галерии. Това предвижда Споразумение за сътрудничество между Министерството на културата и Министерството на образованието и науката, което подписаха министрите Боил Банов и Красимир Вълчев. Документът цели и съвместна работа на музейни работници и педагози за изработване на образователни програми. Предвижда се още посещение на музейни експерти в училищата и изнесени занимания за децата в предучилищна възраст. Музеите и художествените галерии  ще разработят  конкретни проекти на музейни образователни програми и инициативи за всеки клас или група, които ще се  обявяват на електронните страници на културните институти в началото на всяка учебна година. Учредява се и съвместна награда на двете министерства „Музейна образователна дейност“, която ще се връчва ежегодно на училище, учител, музей и музеен специалист. \r\nМинистърът на културата Боил Банов посочи, че подписването на това споразумение се чака от 25 години. „Надявам се това споразумение да се превърне в инструмент за това младите хора да имат чувство и съзнание за това накъде вървят“, заяви той. \r\nПо думите на образователния министър Красимир Вълчев Споразумението е част от приобщаването на културните институти към образованието. Той припомни, че близо половин милион лева вече са отделени за посещение на ученици в музеи и други културни институти. „Искаме децата да опознаят историята и природните науки. Когато учениците посещават музеи те се срещат с музейни специалисти, изследователи. Историята е част от образованието“, заяви след подписването министърът на образованието и науката Красимир Вълчев. По думите му провеждането на часове в музеите допълнително би спомогнало за предизвикване на интереса на учениците и към учебното съдържание, и към науките. Идеята за провеждане на част от учебните занятия в „естествена среда“ е израз на търсенето на нови похвати и ресурси в обучението.", "date": "2018.08.01", "title": "Учебни занятия вече ще се провеждат и в музеи и художествени галерии (ОБЗОР)"}
{"url": "http://www.focus-news.net/news/2018/08/01/2551805/ria-novosti-v-gruziya-startirat-mnogonatsionalnite-ucheniya-na-nato-dostoen-partnyor.html", "text": "В Грузия от 1 до 15 август ще се проведат многонационалните военни учения „Достоен партньор 2018“, предава  РИА Новости. \r\nТази година в многонационалните военни учения ще участват повече от 3000 военни от 13 държави, сред които военни от  Грузия, САЩ, Германия, Великобритания, Естония, Франция, Литва, Полша, Норвегия, Турция, Украйна, Азербайджан и Армения. \r\n„Целта на ученията е подобряването на навиците за стабилност, отбрана и атака, повишаването на готовността и съвместимостта на въоръжените сили на Грузия, САЩ и партньорските страни. Освен това маневрите целят осигуряване на сигурна среда и стабилност в Черноморския регион“, пише в заявление на министерството. \r\nВ маневрите ще участват 450 единици военна техника, част от тях са изпратени на база „Вазиани“ край Тбилиси по море. В ученията ще бъде включена американска авиация и германска бронирана техника. Американските кораби вече са доставили личен състав и военна техника на ВС на САЩ в грузинското пристанище Поти от румънската Констанца, а другата част е пристигнала на международното летище в Тбилиси. Сред военната техника има БТР „Страйкър“, бойни машини на пехотата „Брадли“ и пет танка „Ейбрамс“.   Виктор Турмаков", "date": "2018.08.01", "title": "РИА Новости: В Грузия стартират многонационалните учения на НАТО „Достоен партньор“"}
{"url": "http://www.focus-news.net/news/2018/08/01/2551806/sport-prezidentat-na-napoli-iska-da-kupi-bari.html", "text": "Президентът на Наполи Аурелио де Лаурентис иска да купи Бари, който по-рано обяви банкрут. \r\nДе Лаурентис иска да върне Бари в серия А. Но според правилата на италианския футбол два или повече клуба на един собственик не могат да играят в една лига. Той заяви, че ще се бори за отмяната на това правило.  \r\nМиналия сезон Бари зае седмо място в серия В, но след това обяви банкрут и се лиши от професионален статут.  Виктор Турмаков", "date": "2018.08.01", "title": "Спорт: Президентът на Наполи иска да купи Бари"}
{"url": "http://www.focus-news.net/news/2018/08/01/2551807/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп отново обърна внимание на „фалшивите новини“ чрез съобщение, което публикува в своя „Туитър“ във вторник. Той призна, че му харесва да гледа, че медиите „беснеят“ заради неконвенционалния му начин на управление. \r\n„Медиите с фалшиви новини беснеят! Те са тотално умопомрачени в много отношения и след като съм ставал свидетел от първа ръка как развалят животите на много невинни и стойностни хора, сега се радвам да гледам това“, написа американският президент. „След 7 години, когато вече няма да съм президент, техният рейтинг ще се срине и ще изчезнат!“. \r\nВестникът коментира, че отношенията между Тръмп и либералната преса са сложни още от обявяването на кандидатурата за президентския пост през 2015 година, но напрежението ескалира значително миналата седмица, когато държавният глава настоя, че въпросните медии са „враг на народа“. \r\n***  Първият километър от новата високоскоростна железопътна линия в Сърбия е положен в секцията Стара Пазова – Инджия, където скоростта на влаковете ще достига до 200 км/ч. предава  белградското радио „Б92“ . \r\nРуските държавни железници обявиха, че са започнали полагането на релсите по 7-километровата отсечка. Общата дължина на линията е 40 километра и съгласно договора с руската държавна компания по нейната дължина ще бъдат построени 19 моста и надлеза и 36 по-малки моста. Нещо повече, РДЖ ще построи чисто нова гара в Беска, където ще бъдат изкопани подлези за пешеходци и ще реконструира гарите в Инджия, Сремски Карловци и Петроворадин, уточнява сръбската медия. \r\nРаботните дейности по отсечката Стара Пазова – Инджия са започнали през март т.г. \r\n***  Скандалът около охранителя на президента на Франция Еманюел Макрон , който срина рейтинга му, се премести в парламента, където депутатите обсъдиха и гласуваха по два вота на недоверие срещу правителството му,  които в последствие не преминаха. \r\nПървият, предложен от дясната Републиканска партия бе отхвърлен, след като за него гласуваха 143 депутати при необходими 289. Вторият, предложен от левицата получи дори по-малка подкрепа – едва 74 гласа.  \r\nТеоретично успешният вот щеше да свали правителството, водено от министър-председател Едуар Филип от партията на Макрон „Република, напред“, но това е невъзможно предвид това, че тя притежава 312 места в парламента от възможни 577. \r\nНо вотовете и дебата продължават да държат скандала под обективите, откакто във медиите бе публикуван материал как охранителя на Макрон – Александър Бенала бие протестиращи. Историята доминира френската преса от тогава и доведе до редица оставки в Елисейския дворец, до парламентарно разследване и до реч на президента, в която той пое отговорност. \r\nРепубликанската партия мотивира своето предложение за вот на недоверие със „сериозните нарушения във функционирането на нашите институции на най-високо равнище“.  Лявата коалиция на социалистите, комунистите и представителите на партия „Непреклонна Франция“ разкритикуваха „авторитаризма и чувството на ненаказаност на най-високи държавни равнища“. \r\nЕдуар Филип защити правителството, посочвайки, че Бенала е наказан и че е започнало разследването, веднага след като скандалът излиза наяве.  „Не е разкрито нито съществуването на паралелни структури, нито монархически излишък, нито обща ненаказаност“, заяви той по време на дебатите. Според него опозицията политизира скандала, за да очерни президента и да забави реформите му.  \r\n***  Председателят на основната гръцка опозиционна партия „Нова Демокрация“ Кирякос Мицотакис разкритикува министър-председателя Алексис Ципрас, че няма оставки след смъртоносните пожари край Атина от миналата седмица. \r\n„Поемането на политическата отговорност трябва да се съпроводи от действия и оставката е акт на лична отговорност“, заяви Мицотакис. Той допълни, че регионалният управник на областта Атика Рена Дуру, генералният секретар на гражданската защита Янис Капакис и директорът на пожарната генерал-лейтенант Сотирис Терзудис „не трябва да остават на позициите си“. \r\n„Ще направя всичко възможно да открия отговори на всички въпроси и да има отговорност. В момента се справяме с безпрецедентна трагедия“, допълни опозиционерът. \r\nМицотакис бе разкритикуван от правителството, че „се опитва да се възползва от болката и загубата на гражданите“. „Човешкият живот не може да бъде обект на политически цели“, допълни той.", "date": "2018.08.01", "title": "Преглед на международните новини до 6 часа /Агенция “Фокус”/        „"}
{"url": "http://www.focus-news.net/news/2018/08/01/2551810/sport-totnam-pobedi-milan-v-mach-ot-mezhdunarodnata-kupa-na-shampionite.html", "text": "Тотнъм победи с 1:0 Милан в меч от Международната купа на шампионите.  \r\nПървото полувреме премина без забити голове. Във втората минута на второ полувреме французинът Жорж-Кевин Нкуду отбеляза попадение на“ Ю Ес Банк Стейдиъм” в американския град Минеаполис.  Виктор Турмаков", "date": "2018.08.01", "title": "Спорт: Тотнъм победи Милан в мач от Международната купа на шампионите"}
{"url": "http://www.focus-news.net/news/2018/08/01/2551812/predstoyashti-mezhdunarodni-sabitiya-za-1-avgust-agentsiya-fokus.html", "text": "Във столицата на Полша ще се проведе минута мълчание в чест на Варшавското въстание през Втората световна война срещу нацистите. \r\n***  Британският министър на външните работи е на посещение в Австрия, където ще проведе среща с колегата си Карин Кнайсл. \r\n***  Федералният резерв на САЩ ще обяви решението си относно основния лихвен процент в страната. \r\n***  Френският външен министър Жан-Ив Льо Дриан е на посещение в Йордания. \r\n***", "date": "2018.08.01", "title": "Предстоящи международни събития за 1 август (Агенция \"Фокус\")"}
{"url": "http://www.focus-news.net/news/2018/08/01/2551809/regnum-komandirat-na-korpusa-na-strazhite-na-islyamskata-revolyutsiya-zayavi-che-teheran-ne-ochakva-sreshti-s-donald-tramp.html", "text": "Командващият на Корпуса на стражите на Ислямската революция Мохамад Али Джаафари заяви, че в Иран не изпитват особено желание да се срещат с президента на САЩ Доналд Тръмп, предава   Regnum. \r\n„Г-н Тръмп! Иран не ви е Северна Корея, за да приемат вашето предложение за възможна среща“, заяви Али Джаафари. „Дори и президентите на САЩ, които дойдат след вас, няма да станат свидетели на такъв ден“, подчерта той. \r\nПо-рано президентът на САЩ Доналд Тръмп написа на профила си в социалната мрежа „Туитър“, че има готовност да води преговори с Иран „по всяко време“ , стига Техеран да има желание за тях.  Виктор Турмаков", "date": "2018.08.01", "title": "Regnum: Командирът на Корпуса на стражите на Ислямската революция заяви, че Техеран не очаква срещи с Доналд Тръмп"}
{"url": "http://www.focus-news.net/news/2018/08/01/2551813/predstoyashti-sabitiya-v-stranata-za-1-avgust-agentsiya-fokus.html", "text": "*** \r\nОт 10.00 часа ще се проведе заседание на Министерски съвет. \r\n*** \r\nОт 10.00 часа в “A Hub” (ул. „Христо Белчев“ 3) с интерактивни лекции „Откровено за кърменето“ ще започне Световната седмица на кърменето (1-7 август).  \r\n*** \r\nОт 10.30 часа на ул. „Св. Св. Кирил и Методий“ №78 Национална организация „Малки Български Хора“ ще обяви началото на ремонтните дейности на предоставената от Столична община сграда за изграждането на Център по въпросите на  хората с нисък в България.  \r\n*** \r\nВ 11.00 часа зам.-кметът Евгени Крусев ще провери ремонтни дейности на бул. „Васил Левски“ и ще представи нови бус-ленти. \r\n*** \r\nОт 11.00 часа в Националния пресклуб на БТА ще се проведе пресконференция „Светът е футбол, политика и финанси“. Участие в пресконференцията ще вземат проф. д.н. Нина Дюлгерова – преподавател във ВСУ „Черноризец Храбър” и в ЮЗУ „Неофит Рилски”, и Кольо Парамов – финансов анализатор. \r\n*** \r\nОт 12.00 часа в чакалнята на Централна гара ще се състои фолклорен флашмоб по повод 130 години от официалното откриване на гарата и по случай Деня на железничаря, който по традиция се отбелязва през първата неделя на месец август.  \r\n*** \r\nОт 13.00 часа от 1 до 7 август в презентационната зала на Първа САГБАЛ „Света София“ (ул. „Михалаки Ташев“ №2, ет. 4) ще се проведе теоретично и практическо обучение, посветено на кърменето по повод Световната седмица на гърменето.  \r\n*** \r\nОт 10.00 часа еврокомисарят Мария Габриел ще открие ключовия дискусионен панел „Опрашване, опрашители и екосистемни услуги“ в зала 1 на читалище „Георги Кондолов“. \r\n*** \r\nОт 11.00 часа в Юнашкия салон ще се проведе пресконференция във връзка с плувния маратон Галата – Варна. \r\n*** \r\nОт 12.00 часа в зала „Варна“, Община Варна на посещение ще бъдат участниците в Международния музикален фестивал. \r\n***  \r\nОт 10.00 часа в зала „Царевец“ на хотел „Премиер“ ще се проведе информационен ден по процедура за подбор на проекти „Повишаване на гражданското участие в процесите на формулиране, изпълнение и мониторинг на политики и законодателство“ по Оперативна програма „Добро управление“ (ОПДУ) 2014-2020. \r\n*** \r\nОт 11.00 часа в регионалния пресклуб на БТА ще се състои пресконференция по повод откриването на поредното осмо издание на Арт резиденция „Старото училище” в с. Горна Липница. \r\n*** \r\nОт 11.00 часа в зала 314 на Областна администрация ще се проведе работна среща с ръководството на Държавната агенция за метрологичен и технически надзор (ДАМТН) за засилване на вниманието и отговорността на собствениците на водоеми и предприемането на координирани действия съгласно приетите промени в Закона за водите. \r\n*** \r\nОт 10.00 часа в детския отдел на РБ „Христо Ботев“-Враца ще се проведе лятна читалня – четене на приказки за деца от 0 до 10 години.  \r\n*** \r\nОт 18.30 часа в Художествена галерия „Христо Градечлиев“ с изложба на Стефан Четроков ще бъде открит Фестивалът на старинната музика, песен и танц „Stravaganza”.  \r\n*** \r\nВ 18.00 часа в Музея на фотографията ще бъде открита изложбата „Случки от улицата“ на британския фотограф Дейвид Кингстън. \r\n*** \r\nОт 10.00 часа в Пазарджик ще бъде открита на Световната седмица на кърменето. РЗИ - Пазарджик съвместно с КСУДС организират дискусия за ползите от кърменето и видео.  \r\n*** \r\nОт 10.00 часа в спортна зала „Васил Левски” мъжкият отбор на ВК Хебър (Пазарджик) ще проведе първата си официална тренировка за сезон 2018/2019. \r\n*** \r\nОт 18.30 часа от Железния град, по ул. „М. Такев” и по Главната улица до сцената на пл. „България” ще се състои дефиле на съставите от 4-тия Международен етнокултурен фестивал „Културата на бъдещето и бъдещето на културата”.   \r\n*** \r\nОт 09.30 часа в зала №12 Районен съд – Пловдив ще разгледа жалбата на защитата на Г. М. за изменение на мярката й за неотклонение от „задържане под стража“ в по-лека по реда на чл. 270 от НПК. \r\n*** \r\nОт 12.00 часа в заседателната зала на Община Пловдив ще се проведе пресконференция относно изпълнение на проект „Разработване на Програма за подобряване на качеството на атмосферния въздух на територията на Община Пловдив и План за действие към същата за периода 2018 - 2023 г.“ \r\n*** \r\nОт 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А общинският съветник Георги Василев ще проведе приемна за граждани. Ани Лафчиева ще се срещне с граждани от 17.00 до 18.30 часа в офиса на ГЕРБ в район „Източен” на ул. ”Коста Паница” №5, а Емил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница”№5.  \r\n*** \r\nОт 10.00 часа на централния площад в Пордим ще стартира спортна кампания „Ваканция без грижи“. \r\n*** \r\nВ 14.00 часа в зала 712 в Областната администрация ще се проведе работна среща по прилагане на Механизма за връщане в училище на отпадналите ученици. \r\n*** \r\nОт 12.00 часа ГЕРБ – Смолян ще даде пресконференция в офиса на партията на бул. „България\" 14. \r\n*** \r\nВ 18.00 часа в зала „Петър Стайков” на Клуба на дейците на културата, на бул. „България” 43, ще бъде открита изложба „Поздрави от… Италия и България“. \r\n*** \r\nВ 09.00 часа от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров св. Иван. Същият ден, по време на редовното заседание на Общински съвет - Созопол, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров. \r\n*** \r\nОт 10.00 часа до 12.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведе лятна детска академия.  \r\n*** \r\nОт 21.00 часа в Античен форумен комплекс „Августа Траяна“ ще се проведе „Пътуващо лятно кино с БНТ1“.", "date": "2018.08.01", "title": "Предстоящи събития в страната за 1 август (Агенция „Фокус“)"}
{"url": "http://www.focus-news.net/news/2018/08/01/2551811/aktualna-patna-obstanovka.html", "text": "През деня на много места в страната ще се развива купесто-дъждовна облачност. Ще има краткотрайни валежи от дъжд с гръмотевици. В северозападните и планинските райони ще са интензивни и значителни по количество. Ще има условия за градушки. В югоизточните райони ще преобладава слънчево време. Ще духа слаб до умерен вятър от север-североизток. Максималните температури ще са предимно между 28° и 33°, в София - около 28°. Това съобщиха от пресцентъра на  Агенция „Пътна инфраструктура“ . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•път I-1 Благоевград – ГКПП „Кулата“; \r\n•път I-5 Русе – Велико Търново; \r\n•път I-9 Варна – Бургас; \r\n•път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт Бургас: \r\nДо 14.08.2018 г. движението от км 343+000 до км 359+475 в участъка Кръстина – Ветрен се осъществява в една лента на определени участъци поради частични ремонтни дейности на асфалтовата настилка.  \r\nАМ „Хемус“:  \r\nОбласт София:  \r\nДо 20.12.2018 г. в участъците: \r\n\tот км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\n\tот км 36+170 до км 36+710 движението се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 в посока София. \r\n\tот км 36+770 до км 38+150 движението се осъществява двупосочно в платното посока София поради аварийно – възстановителни дейности на виадукт при км 37+920 в посока Варна. \r\n\tот км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. \r\nАМ „Струма“: \r\nОбласт Благоевград:  До 03.08.2018 г. се извършва косене в участъка Ново Делчево – Кулата, от км 152 до км 166, шофьорите да се движат с повишено внимание и съобразена скорост. \r\nДо 01.08.2018 г. движението в участъка между п. в. „Кочериново“ и п. в. „Благоевград“ от км 86+300 до км 86+500 се осъществява само в изпреварващата лента поради частични ремонтни дейности на асфалтовата настилка. Шофьорите да се движат с повишено внимание и съобразена ссорост, спазвайки пътната сигнализация.  \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно;  \r\n- „Петрохан“ - целогодишно е забранен за МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение край село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната  мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nДвижението по път I-1 Ботевград – Витиня от км 192+000 до км 215+500 се осъществява в една лента поради частични ремонтни дейности на асфалтовата настилка. Движението се осъществява поетапно в една от лентите. Срок 03.08.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 п. в. Коритна – Севлиево в участъка от с. Сопот до с. Малиново от км 24+000 до км 69+832 се осъществява с повишено внимание поради машинно и ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.08.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат –Соколово от км 446+000 до км 454+000 се извършва поетапно в една лента с повишено внимание поради ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка от с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\n\tОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I-9 в участъка Обзор – Влас от км 165+000 до км 199+000 се осъществява с повишено внимание поради машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 03.08.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия - Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 04.08.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 03.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nПът III-9042: Движението по път III-9042 Венелин – Бенковски от км 0+000 до км 22+900 се осъществява с повишено внимание, поради ремонтни дейности на асфалтовата настилка. Движението в района се регулира от сигналисти. Срок до 03.08.2018г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в района на с. Галово се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 06.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г.; \r\nПът III-6072: Движението по път III-6072 Горна Росица – Кръвеник от км 4+766 дo км 26+594 се осъществява с повишено внимание поради паднали клони и наноси по пътното платно, вследствие на обилните дъждове. Срок до 05.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-62: Движението по път II-62 в участък Мърводол – Дупница от км 17 до км 36 се осъществява с повишено внимание поради ръчно косене на тревни площи. Сигнализирано е с пътни знаци. Срок до 03.08.2018 г.; \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут:  Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-34: Движението по път ІІ-34 Плевен – Никопол в участъка между Гривица и Мечка от км 0+000 до км 13+000 се осъществява с повишено внимание поради машинно косене. Срок до 03.08.2018 г. \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-306: Движението по път ІІІ-306 Червен бряг – Кнежа в участъка между Чомаковци и Кнежа от км 19+207 до км 35+946 се осъществява с регулиране в една лента поради частични ремонтни дейности по асфалтовата настилка и работи по пътните банкети. Срок до 01.08.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание, поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 е ограничено за МПС с маса над 3,5 т поради пропаднал пътен участък. Участъкът е сигнализиран с пътни знаци. Срок до 06.08.2018 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът IІІ-866: Движението по път IІІ-866 Девин – Кричим при км 73+500 се осъществява в една пътна лента, поради наводнен пътен участък. Участъкът е сигнализиран с пътни знаци. Срок до 02.08.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; \r\nПът IІІ-8611: Движението по път IІІ-8611 Давидково – Оряховец при км 82+600 се осъществява с повишено внимание, съобразно създадената организация на движение поради пропаднал банкет с дължина 3 м в ляво. Участъкът е сигнализиран с пътни знаци. Срок до 03.08.2018 г.; \r\nПът IІІ-8611: Движението по път IІІ-8611 Давидково – Оряховец при км 87+800 се осъществява с повишено внимание, съобразно създадената организация на движение поради пропаднал банкет с дължина 3 м в ляво. Участъкът е сигнализиран с пътни знаци. Срок до 03.08.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 03.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.08.01", "title": "Актуална пътна обстановка"}
{"url": "http://www.focus-news.net/news/2018/08/01/2551814/gd-granichna-politsiya-intenziven-e-trafikat-na-granitsata-s-rumaniya.html", "text": "Интензивен е трафикът на границата с Румъния. Това съобщиха за Агенция „Фокус“ от пресцентъра на  ГД „Гранична полиция“ . На ГКПП „Дунав мост“ - Русе и „Дунав мост“ - Видин трафикът е интензивен за товарни автомобили на изход, а на всички останали контролно-пропускателни пунктове с Румъния за леки автомобили. \r\nНа българо-турската граница трафикът е интензивен на граничен контролно-пропускателен пункт Капитан Андреево за товарни автомобили на изход. \r\nНормален е трафикът по границите със Сърбия, Македония и Гърция.", "date": "2018.08.01", "title": "ГД „Гранична полиция“: Интензивен е трафикът на границата с Румъния"}
{"url": "http://www.focus-news.net/news/2018/08/01/2551815/nimh-dnes-otnovo-na-mnogo-mesta-v-stranata-shte-ima-kratkotrayni-valezhi-maksimalnite-temperaturi-shte-sa-mezhdu-28-i-33.html", "text": "Днес отново на много места в страната ще се развива купесто-дъждовна облачност. Ще има краткотрайни валежи, в следобедните часове с гръмотевици. Атмосферното налягане е средното за август и през деня ще се задържи почти без промяна. Остават и условията за градушки. Ще духа слаб до умерен вятър от север-североизток. Максималните температури ще са предимно между 28° и 33°, в София - около 28°. Такава е прогнозата на Националния институт по метеорология и хидрология (НИМХ) при БАН съобщи за  Агенция „Фокус“  дежурният синоптик Христо Христов.     \r\nНад Черноморието ще преобладава слънчево време с временни увеличения на облачността и на места ще превали и прегърми. Ще духа слаб до умерен вятър от север-североизток. Максималните температури ще са 28°-30°. Температурата на морската вода е 25°-27°. Вълнението на морето ще бъде 1-2 бала. \r\nНад планините ще се развива купесто-дъждовна облачност и ще има краткотрайни валежи с гръмотевици, на отделни места ще са значителни по количество. Ще духа до умерен, предимно източен вятър. Максималната температура на височина 1200 метра ще е около 23°, на 2000 метра – около 16°.", "date": "2018.08.01", "title": "НИМХ: Днес отново на много места в страната ще има краткотрайни валежи, максималните температури ще са между 28° и 33°"}
{"url": "http://www.focus-news.net/news/2018/08/01/2551816/regnum-balgariya-zapochva-prisaedinyavaneto-si-kam-shengen-s-ogranicheniya-za-chuzhdentsite.html", "text": "България в рамките на процеса по присъединяване към Шенгенското споразумение от 1 август въведе ограничение за влизане в страната за граждани от страни извън ЕС, на които им е забранено пребиваването в предела на безвизовата зона, предава   Regnum. \r\nОт МВР на България уточняват, че забраната ще се разпространява на гражданите, съответната информация за която е открита в информационната система на Шенген. При това от министерството предупреждават, че от 1 август указаните категории лица, вече намиращи се на територията на България, ще бъдат депортирани от нея. От съобщението на министерството следва, че ограниченията се въвеждат на основанието на решение на Съвета на ЕС относно прилагането на правилата на Шенген на територията на България и Румъния. \r\nЕсента на 2017 г. Европейският парламент одобри частичното присъединяване на България и Румъния в Шенгенската визова информационна система. Упълномощените органи на двете страни ще имат право да получават от информационната система на Шенген данни за издирвани лица и за тези, на които е отказано получаване на шенгенски визи, но без възможност да изменят, трият и въвеждат нови данни.  Виктор Турмаков", "date": "2018.08.01", "title": "Regnum: България започва присъединяването си към Шенген с ограничения за чужденците"}
{"url": "http://www.focus-news.net/news/2018/08/01/2551819/kabinetat-shte-glasuva-promeni-v-zakona-za-semeynite-pomoshti-za-detsa.html", "text": "Кабинетът ще гласува промени в Закона за семейните помощи за деца. Това се посочва в  дневния ред на правителственото заседание . Вносител на проектозакона е министърът на труда и социалната политика Бисер Петков. Министрите ще определят спечелилия в конкурса за концесионер на морския плаж „Китен-Юг“ в Приморско, област Бургас. Правителството ще гласува и допълнителни разходи за Министерството на правосъдието за тази година. Министрите ще разгледат и проекторешения за определяне на „Св. Наум“ ЕАД- София, „Св. Екатерина“ ЕАД- София и „Св. Иван Рилски“ ЕАД-София за университетски болници. Вносител е министърът на здравеопазването Кирил Ананиев. В момента „Св. Наум“ е многопрофилна болница, а „Св. Иван Рилски“ и „Св. Екатерина“ са университетски многопрофилни болници.", "date": "2018.08.01", "title": "Кабинетът ще гласува промени в Закона за семейните помощи за деца"}
{"url": "http://www.focus-news.net/news/2018/08/01/2551817/ot-dnes-na-teritoriyata-na-stranata-nyama-da-badat-dopuskani-grazhdani-na-treti-strani-za-koito-ima-vaveden-signal-v-shis-ii-s-myarka-otkaz-za-vlizaneprebivavane.html", "text": "От днес България ще отказва влизане/пребиваване на своя територия на граждани на трети страни, за които има въведен сигнал в Шенгенската информационна система с мярка „отказ за влизане/пребиваване”, съобщиха от пресцентъра на  МВР . Това се основава на решение, прието от Съвета на ЕС, относно прилагането на оставащите разпоредби от Шенгенското законодателство за България и Румъния.  \r\nОтказът за допускане на българска територия ще бъде прилаган в случай, когато гражданин на трета страна, за когото една или повече държави членки на ЕС са въвели в ШИС забрана за неговото влизане/пребиваване в шенгенското пространство, се яви на българско ГКПП.  \r\nГраждани на трети страни, които се намират във вътрешността на страната без надлежно разрешително за пребиваване, за които се установи, че имат наложен „отказ за влизане”, ще бъдат извеждани от националната ни територия от компетентните български власти.  ШИС е най-широкомащабната информационна система в Европа, с най-много крайни потребители и се явява най-ефективната компенсаторна мярка в пространството на свободно движение на лица. България, като държава членка на ЕС и ШИС, ще има задължението да въвежда своите национални забрани под формата на сигнали по чл. 24 от Регламента за ШИС II, както и да изпълнява забраните, наложени от останалите 29 държави членки. Това e едно от фундаменталните достижения на Шенгенското законодателство, което гарантира сигурността на общата територия чрез взаимно признаване и изпълнение на забраните за влизане, издадени от държавите членки.", "date": "2018.08.01", "title": "От днес на територията на страната няма да бъдат допускани граждани на трети страни, за които има въведен сигнал в ШИС II с мярка „отказ за влизане/пребиваване”"}
{"url": "http://www.focus-news.net/news/2018/08/01/2551821/navarshvat-se-130-godini-ot-ofitsialnoto-otkrivane-na-tsentralnata-gara-v-sofiya.html", "text": "Навършват се 130 години от официалното откриване на Централна гара София. Това съобщиха от пресцентъра на  НКЖИ . Първоначалната сграда е проектирана от архитектите Антонин Колар, Богдан Прошек и Тодор Марков и е пусната в експлоатация през 1888 г. Тази сграда е напълно разрушена на 15 април 1974 г., а новата по проект на арх. Милко Бечев е открита на 6 септември 1974 г. На 3 април 2014 г. започна цялостен ремонт на гарата със средства от Оперативна програма „Транспорт“, който приключи в началото на 2016. \r\nПо този повод и по случай Деня на железничаря, който по традиция се отбелязва през първата неделя на август, от 12.00 часа в чакалнята на гарата ще се състои фолклорен флашмоб. Служители на железницата, ансамбъл Българани и пътници ще отбележат годишнината на знаковата сграда с празнични хора. \r\nСлед Освобождението Австро-Унгария, Сърбия, България и Турция се задължават да построят на своите територии съответните железопътни участъци на международната трансбалканска железница Виена - Цариград. За страната ни това е участъкът Цариброд -  София – Вакарел. Преговорите за трансбалканската железница между четирите заинтересовани държави започват от 1881 г. и продължават до май 1883 г., когато във Виена е подписана Четворна конвенция.    \r\nНепосредствено след това в Народното събрание на България се внася закон за построяването на железопътната линия Цариброд - София – Вакарел. Предприемачът Иван Грозев създава българско акционерно дружество, което получава залог от Българската народна банка. Съгласно договора жп линията трябва да бъде предадена за експлоатация в края на 1886 г., но заради събитията около Съединението и обявената война на България от Сърбия, тя е завършена през 1888 г. На 7 юни линията е свързана със сръбските железници, а на 1 август е въведена в международна експлоатация. Откриването на линията за международни съобщения, а заедно с това и освещаването на Централна гара София става на 1 август 1888 г., когато по обяд пристигна първият международен влак от Лондон и Париж  (легендарният Ориент експрес), който отпътува рано на другия ден за Пловдив, Одрин и Цариград. \r\nЗа времето си гара София е била най-внушителната не само за България, но и за Балканите. Сградата е била едноетажна, дълга е 96 м. и широка – 12 м., в източната и в западната част е оформена с втори етаж, а в средата със скромен висок свод над вестибюла, съединен с часовникова кула, която гледа към Витоша. В нея се помещават всички служебни канцеларии, а за пътниците има 3 чакални: първи клас с червени кадифени канапета, втори клас – със зелени и трети клас – с дървени пейки. В мазето е парното отделение и банята за персонала.  \r\nПлановата схема е типична за този вид сгради – обширен централен вестибюл през два етажа и странични крила. Външната архитектура е с италиански ренесансови форми. Гарата се е осветявала от газови лампи. До главната врата на перона, под перонния часовник, е имало голяма камбана, а по-късно звънец:  първи звънец – продажба на билети, втори– качване на пътниците и сбогуване, с трети – тръгване на влака. \r\nЗа пръв началник на Софийската гара е назначен Йосиф Карапиров, служител в Хиршовата железница. \r\nОтбелязването на годишнина от съществуването на Централна гара София е част от събитията, с които ще бъде отбелязана 130-та годишнина от съществуването на Българските държавни железници, наследници на които са Национална компания „Железопътна инфраструктура“ и „Холдинг БДЖ“ ЕАД.", "date": "2018.08.01", "title": "Навършват се 130 години от официалното откриване на Централната гара в София"}
{"url": "http://www.focus-news.net/news/2018/08/01/2551820/libertas-makedoniya-prez-2020-g-v-albaniya-shte-se-provede-prebroyavane-na-naselenieto-za-parvi-pat-shte-mozhe-da-se-otbelezhi-natsionalnost-i-religiozna-prinadlezhnost.html", "text": "Националният статистически институт на Албания обяви, че през 2020 г. в страната ще се проведе преброяване на населението. За първи път в бланката за преброяване ще има графа, в която гражданите ще могат при желание да отбележат етническата и религиозната си принадлежност, предаде  „Либертас“. \r\nДиректорът на института Делина Ибрахимай съобщи, че формулярът ще бъде разделен на два стълба с задължителни и незадължителни въпроси. „Въпросите са свързани с географските и демографските характеристики, миграция, икономическите характеристики на населението, за хора с увреждания, има някои въпроси, свързани със земеделието и етно-културните характеристики“, уточни тя.  \r\n„ Във формуляра питаме за етническа и религиозна принадлежност, но отговорът не е задължителен. Даваме на всеки човек възможност да отговори свободно или не на тези въпроси“, допълни Ибрахимай \r\nЗа подготовката на формуляра са помогнали ООН и „Евростат“. \r\nСпоред преброяването, проведено през октомври 2011 г., Албания има 2 891 977 жители. От общото регистрирано население с постоянно пребиваване в Албания има 1 421 810 жители, а останалите остават в чужбина до една година. В сравнение с данните от преброяването през 2001 г. броят на общото население е по-нисък с 7.7%, в резултат на емиграцията и намалената раждаемост.  Виктор Турмаков", "date": "2018.08.01", "title": "„Либертас“ (Македония): През 2020 г. в Албания ще се проведе преброяване на населението – за първи път ще може да се отбележи националност и религиозна принадлежност"}
{"url": "http://www.focus-news.net/news/2018/08/01/2551818/sofiya-zam-kmetat-evgeni-krusev-shte-proveri-remontni-deynosti-na-bul-vasil-levski-i-shte-predstavi-novi-bus-lenti.html", "text": "Зам.-кметът на София Евгени Крусев ще провери ремонтни дейности на бул. „Васил Левски“ и ще представи нови бус-ленти на 1 август. Това съобщиха от пресцентъра на  Столична община . \r\nСъбитието ще се проведе в 11.00 часа на ъгъла на бул. „В. Левски“ и ул. „Гурко“.", "date": "2018.08.01", "title": "София: Зам.-кметът Евгени Крусев ще провери ремонтни дейности на бул. „Васил Левски“ и ще представи нови бус-ленти"}
{"url": "http://www.focus-news.net/news/2018/08/01/2551822/denyat-1-avgust-v-balgarskata-istoriya.html", "text": "През 1208 г. се води сражение между български и латински войски в околностите на Чирпан. През 1770 г. - в хода на Руско-турската война (1768 г.-1774 г.) край бреговете на река Кагул (Румъния) руски отряд разбива 150-хилядната турска армия, командвана от Халил бей. Турците отстъпват панически към река Дунав. Това позволява на руските войски да подготвят покоряването на Бендер, Измаил, Кили, Акерман и Браила. През 1841 г. - Георги Раковски пристига в Браила с гръцки паспорт под името Георги Македон. Първият Браилски бунт вече е потушен, но Георги Раковски смята, че съществуват възможности за подготовка на нова въоръжена акция от страна на българската емиграция. За да прикрие истинските си намерения, Раковски започва да дава частни уроци в града. През 1862 г. Георги Раковски съставя в Белград \"Позив\", в който призовава всички българи към въстание. През 1846 г. - Търновският митрополит Неофит Византиос е освободен от заемания пост и на негово място Патриаршията назначава отново грък - серския митрополит Атанасий. През 1879 г. – формирана е Дунавската военна флотилия - родоначалник на Българския военноморски флот. През 1888 г.  в София пристига първият международен влак по линията Виена – Цариград. На 1 август са родени: Вили Кавалджиев, поп изпълнител и пианист; Петър Константинов, председател на Общонародно сдружение „Мати Болгария; Димо Юрданов Тръмбешки, военен деец, подпоручик; полковник Анастас Янков Динков; Георги Иванов Странски, лекар, общественик. На тази дата умират: Мария Нейкова, певица и композитор; Анна Каменова, писателка белетристка; Йоаким Груев, възрожденски писател и педагог; Трайко Цветков, писател, деец на македонското революционно движение; Павел Цанев Калянджи, възрожденски педагог. \r\n2017 г. \r\nПрезидентът на България на връчва орден „Стара планина“, първа степен, на г-н Мариан Якубоци, извънреден и пълномощен посланик на Словашката република в Република България „за неговия изключителен принос за укрепването и развитието на отношенията на приятелство и сътрудничество между Република България и Словашката република“. \r\n2015 г. \r\nПолицията в България отново може да спира шофьори на пътя по своя преценка, без нарушение на закона и без да заснема проверката. \r\n1991 г. \r\nБългарският парламент решава да не поднови договора за дружба, сътрудничество и взаимна помощ със СССР от 1967 г. \r\n1990 г. \r\nД-р Желю Желев е избран от Великото Народно събрание за президент на България на шестия тур от гласуването. На негово място за лидер на СДС е избран Петър Берон. Д-р Желю Желев е роден на 3 март 1935 г. Завършва специалност \"Философия\" в Софийския университет. Член е на БКП от 1960 г., но е изключен като антимарксист пет години по-късно. Аспирант в катедра \"Философия\" на Софийския университет (1961), но през 1966 г. е уволнен и изгонен от София, след което живее в с. Грозден, Бургаско (1966 - 1972). Автор на книгата \"Тоталитарната държава\". Съчинения: \"Самодейното изкуство в условията на НТР\" (1976), \"Модалните категории\" (1979), \"Физическата култура и спортът в урбанизираното общество\" (1979), \"Фашизмът\" (1982 г., издаден на повече от 10 езика), \"Релационна теория за личността\" (1993), \"Човекът и неговите личности\" (1992), \"Интелигенция и политика\" (1995), \"Реалното физическо пространство\" (1996), \"В голямата политика\" (1998). \r\n1989 г. \r\nВ Народното събрание е внесена протестна декларация на Клуба за подкрепа на гласността и преустройството срещу прогонването на българските турци. \r\n1970 г. \r\nСъздаден е Комитет по качество, стандартизация и метрология при Министерския съвет. \r\n1969 г. \r\nНа основата на Българска концертна дирекция се създава Главна дирекция \"Българска музика\", която по-късно е трансформирана в държавно обединение \"Театър и музика\". \r\n1948 г. \r\nБившият военен министър и бивш пълномощен министър в Швейцария Дамян Велчев е лишен от българско поданство и имуществото му е конфискувано в полза на държавата. Причината е, че след отзоваването му от Берн не се е върнал в България след преврата от 9 септември 1944 г. Дамян Велчев е български офицер, генерал-полковник, политик и държавник. Роден е на 20 февруари 1883 г. в гр. Габрово. Завършва Военното училище в София (1903), участва в Балканската война (1912 - 1913) и в Първа световна война (1915 - 1918). През 1919 г. той е един от организаторите, а от 1922 г. и ръководител на Военния съюз. Уволнен е от армията през 1920 г. от правителството на Александър Стамболийски. Участва в организацията и в провеждането на военния преврат от 9 юни 1923 г. След преврата е началник на Военното училище (1923 - 1928). Той е един от организаторите на военния преврат на 19 май 1934 г. През 1935 г. е уволнен от армията, изключен от Военния съюз и екстерниран в Югославия. Прави опит за организиране на преврат през 1935 г., за което е осъден на смърт (1936), смъртната присъда е заменена с доживотен затвор. Освободен е от затвора при амнистия (1940). Участва в завземането на властта от Отечествения фронт. Министър на войната (1944 - 1945). Пълномощен министър в Швейцария (25 септември 1946 г. – 25 октомври 1947 г.). Умира на 25 януари 1954 г. във Франция. \r\n1924 г. \r\nОбнародван е Закон за трудовите земеделски стопанства. Макар видоизменена, аграрната реформа продължава. \r\n1888 г. \r\nВ София пристига първият международен влак по линията Виена – Цариград. \r\n1879 г. \r\nФормирана е Дунавската военна флотилия - родоначалник на Българския военноморски флот. Кораби на флотилията осигуряват боеприпаси и превозват доброволци по време на Сръбско-българската война (1885). На 9 ноември 1885 г. параходът \"Голубчик\" доставя във Видин две баржи, пълни с припаси. На 12 ноември 1885 г. параходът \"Опит\" прехвърля 300 доброволци от Русе до Лом за усилване на летящия отряд, а \"Голубчик\" превозва снаряди от Видин до Лом за батареята на отряда. Първата победа на българския флот е отбелязана от отряд парни катери, подчинени на коменданта на Видинската крепост. \r\n1871 г. \r\nВ Русе започва да излиза списание \"Слава\". Редактор на списанието е Тодор Станчев. \r\nСътрудници на изданието са Ст. А. Робов, М. Д. Тихчев, Д. Великов, Г. П. Дацков, М. Радославов, Гр. Попов, М. Добринов и др. Тодор Станчев е роден около 50-те години на ХIХ в. в гр. Русе. Учи в класическата гимназия и в духовна семинария в Карловиц, Австрия (1863 г.-1970 г.). Учителства в Русе и Никопол, където организира певчески дружества. В Русе издава сп. “Слава” (1871 г.-1873 г.) и след Освобождението развива активна обществена и журналистическа дейност. Народен представител в Учредителното НС. Издава и редактира вестник “Славянин” (1879 г.-1903 г.). В някои от драматургичните си произведения пресъздава моменти от древната и по-новата българска история. Една от най-сполучливите му комедии е “Анатема”, посветена на черковната борба срещу гръцката патриаршия. Пише статии по педагогически и общообразователни проблеми. Занимават го и въпроси, свързани с икономическото и духовното развитие на българския народ. Преди Освобождението подготвя, но не успява да издаде произведенията си “Схизма” - позорищна игра, “Безумен младоженец, или Сляп да прогледне” - позорищна игра, “Селски сбор” - позорищна игра, “Пропаст” - трагедия, “Священо землеописание” и “Литургика”. Превежда белетристични и драматични произведения. Умира на 7 март 1903 г. в гр. Русе. \r\n1870 г. \r\nВ Женева на страниците на руското емигрантско списание \"Народное дело\" е публикувана програмата на БРЦК. Програмата е изработена от Любен Каравелов още през пролетта на 1870 г. Главната цел на БРЦК според програмата е освобождението на България, като за нейното постигане се предвижда използването на мирни и въоръжени средства. В Програмата Каравелов защитава и идеята за създаване на Дунавска федерация, в която всички народности да имат равни права. \r\n1862 г. \r\nГеорги Раковски съставя в Белград \"Позив\", в който призовава всички българи към въстание. Позивът гласи: \"Ставайте, братя, на оръжие, мало и голямо, за нашата мила свобода и независимост!... До кога, братя, веке да търпим безчестие, грабителства, убийства и тежки угнетения от турската зверска невярност? Ето вес Балкански полуостров в огън запален... Нека никой не мисли, че свобода се добива без кръв и без скъпоценна жертва! Нека никой не чака от другиго да го освободи! Нашата свобода от нас зависи!\". \r\n1846 г. \r\nТърновският митрополит Неофит Византиос е освободен от заемания пост и на негово място Патриаршията назначава отново грък - серския митрополит Атанасий. \r\n1841 г. \r\nГеорги Раковски пристига в Браила с гръцки паспорт под името Георги Македон. \r\nПървият Браилски бунт вече е потушен, но Георги Раковски смята, че съществуват възможности за подготовка на нова въоръжена акция от страна на българската емиграция. За да прикрие истинските си намерения, Раковски започва да дава частни уроци в града. \r\n1208 г. \r\nВоди се сражение между български и латински войски в околностите на Чирпан. На тази дата са родени: \r\n1946 г. \r\nРоден е Вили Кавалджиев (1946 - 2010). Български поп изпълнител и пианист. Популярен е от края на `70-те години. Дотогава свири в различни рок-групи: “Викингите” (1967 – 1969), “Лира 70”, “Импулс” (1971 – 1978), “Златни струни” (1979), солист на “Тангра” (до края на 1979). Работи с оркестрите на Н. Чалъшканов “София”, “Формула” и др. Много от песните му печелят награди на български и международни конкурси. През `80-те и `90-те години участва в различни джем-сешъни и спектакли. В “Балкантон” издава албумите “Вярност” (1981), “Вечно на път” (1986), ”Мадона” (1994), “1999 (Иридиум)” (1998). Умира на 28 декември 2010 г. в София. \r\n1928 г. \r\nРоден е Петър Константинов (1928 - 2011) - председател на Общонародно сдружение „Мати Болгария”. Писателят д-р Петър Константинов, роден на 1 август 1928 г. в гр. Казанлък, е завършил медицина и политическа икономия. На популяризирането на българското, европейското и световното изкуство той е посветил повече от четиридесет години. Автор е на над тридесет книги – романи, повести, сборници, разкази, художествена публицистика и изкуствознание, повечето от които са претърпели три, четири и пет издания. Има над 200 научни труда в областта на медицината, изкуството, политическата икономия и историята и над 2000 публикации в периодичния печат. Проф. д-р Петър Константинов взема дейно участие в обществения живот на страната. Един от основателите и председател на Общонародното сдружение „Мати Болгария” – първата общонародна организация след демократичните промени през 1989 г., която осъществи активна дейност у нас и в чужбина за пробуждане, съхранение и разпространение на българския народен дух, народните традиции и историческата ни памет. Като председател на Националния комитет за защита правата на българите извън сегашните граници на България и на Националния комитет за защита на историческата истина в България, съдейства с подкрепата на широката общественост за защита правата на компактното българско население извън сегашните граници на България и за създаване на истинско действащо гражданско общество. Почетен гражданин на Казанлък. Умира на 12 юни 2011 г. \r\n1865 г. \r\nРоден е Димо Юрданов Тръмбешки – военен деец, подпоручик. Първоначалното си образование получава в Еленската даскаловница, след което постъпва във Военното училище в София (1882 г.). В Сръбско-българската война (1885 г.) е портупей юнкер и командва полурота в първа дружина на Пети пехотен Дунавски полк. Сражава се на Сливнишката позиция (5 – 7 ноември). Произведен в звание подпоручик (3 декември 1885 г.). След войната служи в Пети пехотен Дунавски полк в Русе. Участва в детронацията на княз Александър Батенберг (1886 г.) и в Русенския бунт на офицерите-русофили на 19 февруари 1887 г. Осъден е от военнополеви съд на смърт и разстрелян на 22 февруари 1887 г. \r\n1857 г. \r\nРоден е полковник Анастас Янков Динков (1857 - 1906). Български военен и революционер, войвода на Върховния македонски комитет. Анастас Янков е роден в голямото будно българско костурско село Загоричани, днес Василиада, Гърция. Учи в родното си село, а по-късно в българско училище в Цариград. Участва като доброволец в сръбската армия в Сръбско-турската война през 1876 година. През Руско-турската освободителна война влиза в Българското опълчение и се сражава при Шипка и Шейново, където е ранен. След войната се установява в новосъздаденото Княжество България и завършва Военното училище. Взема участие като офицер в Сръбско-българската война през 1885 година и за проявена храброст е удостоен с военен орден. През 1896 напуска службата и влиза в редовете на Върховния Македоно-Одрински комитет. През 1902 година прави поход с чета до родното си Костурско, който създава големи проблеми на конкурентната революционна организация ВМОРО, която трудно успява да парира опитите му да вдигне въстание. През Илинденското въстание е начело на чета от 400 души, която действа в Пирин, влиза в щаба на въстанието в Разлог и командва нападението на Белица. Полковник Янков загива в сражение с турски войски при село Влахи през април 1906 година. Женен е за сестрата на Райна Княгиня и е баща на дееца на БКП Коста Янков. \r\n1848 г. \r\nРоден е Георги Иванов Странски – български лекар, общественик, държавник и дипломат. Завършва медицина в Букурещ и се установява на работа в Румъния. Участва с Румънския червен кръст в Сръбско-турската война (1876 г.) и Руско-турската война (1877 г. – 1878 г.), член е на БЦБ. След Освобождението е окръжен лекар в гр. Плевен. Като депутат в Учредителното събрание участва в изработването на Търновската конституция. Установява се в Източна Румелия, където развива активна обществено-политическа дейност. Депутат е в Областното събрание и един от водачите на Либералната партия (казионна) в областта. Заема различни държавни постове: директор на финансите (1880 г.-1881 г.) и член на Постоянния комитет (1879 г.-1880 г., 1882 г.-1884 г-). Оглавява Временното правителство на Южна България след провъзгласяване на Съединението, а по-късно е княжески комисар на областта. Активно работи за признаване на Съединението от Великите сили. Български дипломатически агент в Белград (1886 г.-1887 г.), министър на вътрешните работи (20 юни – 20 август 1887 г.) и министър на външните работи и на изповеданията (20 август 1887 г. – 04 юни 1890 г.). От 1897 г. - управител и главен лекар на Александровска болница в София, а през 1900-1904 г. председател на Върховната сметна палата. Умира на 4 януари 1904 г. На тази дата умират: \r\n2002 г. \r\nУмира Мария Нейкова (1954 - 2002) - певица и композитор. Родена е на 21 декември 1954 г. в Пловдив. Завършва Школата за естрадни певци към бюро \"Естрада\" (1968) и Висшия музикално-педагогически институт в Пловдив (1985). От 1969 г. до 1973 г. е солистка на оркестър \"София\", концертира от 1968 г. Печели Първа награда на фестивала \"Златният Орфей\" през 1969 г. (в дует с Михаил Белчев). В началото на `70-те години особено популярна е песента й от филма \"Козият рог\" (1971). Автор е на над 100 естрадни песни, на музика за филми и театрални спектакли, на детски песни. През 1975 г. и 1987 г. \"Балкантон\" издава два нейни албума, вторият от които е авторски. Заедно с поетесата Надежда Захариева е автор на повече от 100 песни за български фолкпевци. Албуми: \"Мария Нейкова\" (1975), \"Мария Нейкова \" (1987), \"Мария Нейкова за себе си и другите\" (1990). \r\n1982 г. \r\nУмира Анна Каменова псевдоним на Анна Михайлова Стайнова – българска писателка белетристка. Тя е дъщеря на известния политик и публицист Михаил Маджаров. Завършва гимназия в София през 1913 г. Посещава лекции по литература в Лондон (1913 г.) и Петербург (1915 г.), където баща й е пълномощен министър. Следва право в СУ. През 1919 г. отпечатва първата си статия във в-к “Мир”. Сътрудничи на сп. “Златорог”, в-к “Слово”, Свободна реч”, “Съвременник”, на редица детски издания. В периода 1945 - 1956 г. е редактор във в-к “Литературен фронт”, активна общественичка, деятелка на ПЕН клуба. Съчинения: “Копривщенката” (1929 г.), “Харитиният грях” (1930 г.), “Градът е същият” (1933 г.), “Пет момичета” (1936 г.), “Близо до София” (1957 г.), “Индия” (пътепис, 1962 г.) и др. През 1974 г. излизат нейните избрани произведения “Неповторимото”. \r\n1912 г. \r\nУмира Йоаким Груев (1828 - 1912). Български възрожденски писател и педагог. Роден е на 9 септември 1828 г. в Копривщица. Учи при Захари Круша, Неофит Рилски. От 1844 г. е ученик в гръцкото училище в Пловдив. От 1856 г. до 1868 г. е учител в българското класно училище в Пловдив. Участва в църковната борба. Изпълнява редица длъжности в турската администрация. По време на Априлското въстание е затворен в Пловдивския затвор. След Освобождението работи в съдебната власт, директор е на просвещението в Източна Румелия (1879 - 1884), помощник-княжески комисар на Пловдивска област, директор на Пловдивската девическа гимназия. Дописен член на БКД (днес БАН) от 1881 г. и редовен член от 1884 г. Разнообразна е дейността му в областите филологията (един от създателите на пловдивската правописна етимологична школа, преводач, побългарител, поет, съставител на учебници по граматика), етнографията, естествените науки и др. Създател е на Народната библиотека \"Иван Вазов\" в Пловдив. \r\n1895 г. \r\nУмира Трайко Цветков (1858 - 1895). Български писател, деец на македонското революционно движение. Редовен член на Българското книжовно дружество - БКД (днес БАН). Роден е на 1 септември 1858 г. в с. Подмочани, Ресенско. Учи в българското училище “Св. св. Кирил и Методий” в Цариград. Продължава учението си в Одеса, завършва Киевската духовна семинария. Следва право в Московския университет. По здравословни причини прекъсва и се връща в България. Учителства в Солун, Пловдив, Карлово, София и Търново. Участва в политически борби (близък е на Петко Каравелов и Стефан Стамболов). Председател на дружеството “Братски съюз”, на ВМОК (1895 г.), народен представител (1884 - 1894). През 1898 г. излизат неговите “Съчинения” под редакцията на Йордан Иванов. \r\n1890 г. \r\nУмира Павел Цанев Калянджи – български възрожденски педагог, автор на учебна литература, въвежда нови принципи за възпитание и обучение. Той е роден на 4 януари 1838 г. в Лясковец. Учи в родния си град, в Свищов и Одеса. Участва в Кримската война (1853-1856 г.) като доброволец. Учителства в Лясковец и Комрат (Бесарабия). През 1876 г. събира средства за четата на Хр. Ботев. След Освобождението живее във Варна, където издава в-к “Свободна България” (1881 г.). Автор е на едно от най-ранните описания на селища - “Описание на Лясковец” (печатано в “Месяцослов на блъгарската книжнина за 1859”). Превежда от руски език. Съставя “Блъгарски буквар”, “Кратка читанка за взаимните училища”, “Кратка священа история и катехизис с нужните молитви”. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и д", "date": "2018.08.01", "title": "Денят 1 август в българската история"}
{"url": "http://www.focus-news.net/news/2018/08/01/2551808/makfaks-makedoniya-srabskiyat-ministar-predsedatel-smyata-che-planovete-na-velikobritaniya-po-otnoshenie-na-kosovo-sa-lekomisleni-i-politicheski-pogreshni.html", "text": "Сръбският министър-председател Ана Бърнабич заяви, че планът на британското правителство да предотврати редовното заседание през август в Съвета за Сигурност на ООН по ситуацията в Косово е несериозен, предава  „Макфакс“. \r\n„Смятам, че това е несериозно и политически неправилно, особено от страна, която, въпреки че излиза от ЕС, настоява да остане част от решаването на проблемите на регионалната стабилност и да бъде домакин на среща в рамките на Берлинската процес. От друга страна същата държава вярва, че ситуацията в Косово не е достатъчно подходящ въпрос, който да бъде включен в дневния ред на сесията на Съвета за сигурност на ООН“, коментира Бърнабич. \r\nТя добави, че въпросът за Косово е важен не само за дългосрочната нормализация на отношенията между Белград и Прищина, но и за цялостната регионална стабилност и сътрудничество. \r\n\"Не мога да разбера някой, ако от една страна иска да бъде домакин на среща на Берлинския процес, а от друга страна, не иска да постави косовската тема в дневния ред в ООН“, допълни сръбският министър-председател.  Виктор Турмаков", "date": "2018.08.01", "title": "„Макфакс“ (Македония): Сръбският министър-председател смята, че плановете на Великобритания по отношение на Косово са лекомислени и политически погрешни"}
{"url": "http://www.focus-news.net/news/2018/08/01/2551825/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на  ПП ГЕРБ .  \r\nПриемни с граждани ще проведат следните общински от ГЕРБ в Общински съвет - Пловдив: \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;  \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;  \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница”№5.  \r\nНа 2 август 2018 г. общинските съветници от ГЕРБ в Пловдив ще проведат приемни с гражданите, както следва: \r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  \r\nДамян Петров - от 17.30 до 19.00 часа в офиса на ГЕРБ в район „Западен” на ул. ”Царевец” №9;  \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91;  \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;  \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.08.01", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/08/01/2551826/sport-manchestar-yunayted-pobedi-real-madrid-v-mach-ot-mezhdunarodnata-kupa-na-shampionite.html", "text": "Манчестър Юнайтед победи Реал Мадрид с 2:1 в мач от международната купа на шампионите. \r\nРезултатът бе открит от Алексис Санчес в 18-та минута, а след това преднината на английския отбор бе увеличена с гол на Андер Херера. \r\nВ края на първо полувреме Карим Бензема оформи окончателния резултат от 2:1. \r\nВратата на Реал Мадрид бе защитавана от 19-годишния украински вратар Андрей Лунин, за когото мачът бе първи в състава на испанския отбор.  Виктор Турмаков", "date": "2018.08.01", "title": "Спорт: Манчестър Юнайтед победи Реал Мадрид в мач от международната купа на шампионите"}
{"url": "http://www.focus-news.net/news/2018/08/01/2551828/denyat-1-avgust-v-svetovnata-istoriya.html", "text": "През 1291 г. трите кантона Ури, Унтервалден и Швиц сформират Вечната лига - конфедерация, от която по-късно се ражда Швейцария. През 1498 г. Христофор Колумб достига континентална Америка. През 1778 г. - в Хамбург, Германия, е открита първата в света банка за спестявания. През 1790 г. - първото преброяване на населението на САЩ показва, че страната има почти четири милиона жители, от които 700 000 роби. През 1798 г. - Британският флот, начело с адмирал Нелсън разбива армията на Наполеон I, по време на Египетската експедиция, в битката при Абукир, близо до устието на река Нил. За тази своя победа Хорацио Нелсън получава титлата виконт. През 1834 г. - в Британската империя е отменено робството. Около 770 280 роби стават свободни граждани. През 1914 г. - в хода на Първата световна война Германия обявява война на Русия три дни преди Великобритания да обяви война на Германия. До края на войната през 1918 г. загиват повече от 10 милиона души. На 1 август са родени: Джанкарло Джанини, италиански актьор; Георг фон Хевеши, унгарски химик; Гастон Думерг, френски политик; Иван Михайлович Сеченов, руски лекар физиолог; Херман Мелвил, американски писател; Жан Батист Ламарк, френски естественик. На тази дата умират: Валтер Улбрихт, деец на германското и на международното работническо движение; Юстин I - византийски император. \r\n2017 г. \r\nВзрив на бомба в Джауаадия шиитска джамия в Херат, Афганистан убива 30 души. \r\n2017 г. \r\nПровеждат се парламентарни избори в Ангола.  \r\n2014 г. \r\nОт този ден в Руската федерация влиза в сила Федерален закон № 97-ФЗ от 5 май 2014 г. с популярното име „Закон за блогерите“. Според него всеки сайт, преминал 3000 потребители на ден, трябва да бъде регистриран от собствениците си в Роскомнадзор (Федералната служба за надзор върху съобщенията, информационните технологии и масовите комуникации) с налагане на строги ограничения за ресурсите му. \r\n2013 г. \r\nВ Русия влиза в сила антипиратски закон в защита на интелектуалната собственост. \r\n2013 г. \r\nМинистър-председателят на Тувалу Вили Телави е отстранен от власт. \r\n2009 г. \r\nАндерс Фог Расмусен официално встъпва в длъжност като генерален секретар на НАТО \r\n1975 г. \r\nВъв финландската столица Хелзинки политическите ръководители на 33 европейски държави и САЩ подписват заключителният акт от споразумението за човешките права. \r\n1970 г. \r\nСъздаден е Комитет по качество, стандартизация и метрология при Министерския съвет. \r\n1944 г. \r\nЗапочва Варшавското въстание срещу нацистките окупатори. Съпротивата трае 63 дни (до 2 октомври 1944 г.). Въстанието се ръководи от Армия Крайова. То има масов характер, но не е съгласувано със съветското командване и Политическия комитет за национално освобождение, поради което Сталин отказва да го подкрепи. На 2 октомври ръководството на Армия Крайова подписва продиктувани от нацистите условия за капитулация. Във Варшавското въстание загиват около 200 000 души. \r\n1943 г. \r\nПрез Втората световна война на 1 август 1943 г. армада от 170 американски 4-моторни бомбардировачи \"Б-24 -Либърейтър\" летят на малка височина над няколко балкански държави. Те изпълняват Операция \"Приливна вълна\". Целта е главният кран на немската мощ - огромните петролни рафинерии на Плоещ, ползвани от хитлеровата армия. Стотици летателни екипажи доброволно участват в мисията, макар че са предупредени, че половината от тях могат да не се върнат. За 30 минути, колкото трае бомбардировката, е използвана огромна огнева мощ и от двете страни в тази битка. В битката срещу прииждащите и връщащите се съюзнически групи от бомбардировачи, участват и български изтребители. Те постигат на този ден най-голямата победа за българската военна авиация: Четири свалени бомбардировача - два от поручик Стоян Стоянов и по един от подпоручиците Бочев и Кръстев. \r\n1940 г. \r\nМолотов обявява включването на Литва, Латвия и Естония в СССР и „радостта на трудещите се”. \r\n1939 г. \r\nУчреден е орденът „Герой на Съветския съюз”. \r\n1937 г. \r\nНацистите откриват концентрационния лагер в Бухенвалд. \r\n1936 г. \r\nАдолф Хитлер открива ХІ Олимпийски игри в Берлин. \r\n1914 г. \r\nВ хода на Първата световна война Германия обявява война на Русия, три дни преди Великобритания да обяви война на Германия. До края на войната през 1918 г. загиват повече от 10 милиона души. \r\n1900 г. \r\nСъздаден е футболен клуб „Борусия” Мьонхегладбах. \r\n1834 г. \r\nВ Британската империя е отменено робството. Около 770 280 роби стават свободни граждани. \r\n1822 г. \r\nВ Русия са забранени масонските ложи и тайните общества. \r\n1798 г. \r\nБританският флот, начело с адмирал Нелсън, разбива армията на Наполеон I. Това става по време на Египетската експедиция, в битката при Абукир, близо до устието на река Нил. За тази своя победа Хорацио Нелсън получава титлата виконт. \r\n1790 г. \r\nПървото преброяване на населението на САЩ показва, че страната има почти четири милиона жители, от които 700 000 роби. \r\n1778 г. \r\nВ Хамбург, Германия, е открита първата в света банка за спестявания. \r\n1774 г. \r\nАнглийският учен Джоузеф Пристли за пръв път получава чист кислород. \r\n1770 г. \r\nРуската армия под командването на генерал Румянцев разбива турците при Кагул, сега Молдова. \r\n1498 г. \r\nХристофор Колумб достига континентална Америка. Откритията на Колумб са съпроводени с колонизация на земите, основно на испански селища и масово изтребление на коренното индианско население. За приоритетната роля на Колумб за откриването на Америка в научната литература се водят дискусии. Установено е, че островите и крайбрежните области на Северна и Североизточна Америка са посещавани от нормани стотици години преди Колумб; не е изключено европейци и жители на Африка да са достигали бреговете на тропическа Америка. Откритията на Колумб имат световно историческо значение, доколкото след него плаванията към американските земи влизат в сферата на географските представи на европейците. Тези открития спомагат и за преразглеждане на средновековния светоглед и възникването на колониалните империи. Колумб умира на 20 май 1506 г. във Валядолид, Испания. \r\n1291 г. \r\nТрите кантона Ури, Унтервалден и Швиц сформират Вечната лига - конфедерация, от която по-късно се ражда Швейцария. Швейцария - Швейцарска конфедерация е държава в Централна Европа. Разположена е на площ от 41 285 кв. км. и има население начисляващо 7 106 000 жители (2002 г.), включително около 1,3 млн. чужденци (главно италианци, испанци и французи). Около 73% говорят немски език, около 20% - френски, около 5% - италиански, около 1% - реторомански. Повечето от вярващите са католици и протестанти. Столица на държавата е Берн. Парична единица - швейцарски франк. Швейцария е федеративна република с 23 кантона, 3 от които са разделени на полукантони. Всеки от тях има своя конституция, парламент и правителство. Законодателен орган е двукамарно Федерално събрание (Национален съвет и Съвет на кантоните). Изпълнителен орган е Федерален съвет (правителството). Държавен глава и ръководител на правителството е президент, който се избиран за срок от 1 година. Швейцария е планинска страна. Около 60% от нейната територия заемат Алпите. \r\n988 г. \r\nРуският княз Владимир се покръства и въвежда християнството като официална религия в страната. На тази дата са родени: \r\n1942 г. \r\nРоден е Джанкарло Джанини – италиански актьор. През 1963 г. завършва Римската академия за драматични изкуства, работи в театъра, телевизията, в киното (от 1964 г.). Джанини участва в \"Драма на ревността\" (1970 г.), \"Филм за любовта и анархията\" (1973 г.), \"Невинният\" (1976 г.), \"Пътуване с Анита\" (1978 г.), \"Кръвно отмъщение\" (1979 г.), \"Това бях аз\" (1979 г.), \"Добри известия\" (1980 г.), \"Лили Марлен\" (1981 г.), \"Изпраща ме Биконе\" (1984 г.), \"Лека нощ, Микеланджело\" (1989 г.), \"Разходка в облаците\" (1995 г.), \"Небето преди да умра\" (1997 г.), \"Изчезването на Гарсия Лорка\" (1997 г.), \"Зелени поля\" (1998 г.), \"Ханибал\" (2001 г.), \"Обичам те, Еуженио\" (2002 г.), \"Банкерите на Бога\" (2002 г.), \"Il Cuore Altrove\" (2003 г.). \r\n1885 г. \r\nРоден е Георг фон Хевеши - унгарски химик, почетен член на Унгарската академия на науките, чуждестранен член на Лондонското Кралско дружество (1939 г.) \r\nЗавършва Будапещенския университет през 1908 г. Професор е в университетите на Будапеща (1918 г.), Копенхаген (1920 г.-1926 г., 1934 г.-1943 г.), Фрайбург (1926 г.-1934 г.) и Стокхолм (1943 г.). Заедно с Д. Костер открива химическия елемент хафний през 1922 г. През 1913 г. с Ф. Панет предлагат метода на изотопните индикатори (белязаните атоми) и за пръв път го използва за биологични изследвания. Заедно с унгарския химик Г. Леви за пръв път използват активационния анализ (1936 г.). Носител е на Нобелова награда по химия (1943 г.) и на международна награда “Атом за мир” (1959 г.). Умира на 5 юли 1966 г. \r\n1863 г. \r\nРоден е Гастон Думерг - френски политик, един от водачите на Радикалната партия. \r\nСлед 1902 г. многократно е министър. По време на Първата световна война е в Петроград начело на френската мисия с искане за продължаване на войната от страна на Русия. От 1924 г. до 1931 е избран за президент, а през 1934 г. е премиер-министър. Умира на 18 юни 1937 г. \r\n1829 г. \r\nРоден е Иван Михайлович Сеченов – руски лекар физиолог, академик, основоположник на руската материалистическа физиология и психология. \r\nПрофесор е по физиология в Петербург, Новоросийск и Москва. Доказва експериментално рефлексния произход на всички съзнателни и несъзнателни актове на човека. Автор е на “Рефлекси на главния мозък” (1863 г.). Полага първите експериментални основи на учението за активната почивка. Идеите му за рефлексната природа на психичните процеси са развити от И. П. Павлов. Умира на 2 ноември 1905 г. Книгата му “Физиологически очерци” излиза на български език през 1900 г. \r\n1819 г. \r\nРоден е Херман Мелвил – американски писател. Мелвил става моряк на 19 години. Работи на риболовни кораби в Южните морета (1839 г. – 1844 г.). Установява се в Питсфийлд, Масачусетс, където твори в близко съседство с Натаниел Хоторн. Там създава своя шедьовър “Моби Дик” (1851 г.). След този роман не създава почти нищо значително с изключение на сборника новели “Разкази от площада” (1856 г.). По време на Гражданската война се застъпва за каузата на Севера и публикува “Късове от битката” (1866 г.). Умира на 28 септември 1891 г. Други произведения, посветени на морето: “Тайпи: поглед към живота на полинезийците” (1846 г.), “Ому, разказ за едно приключение в Южните морета” (1847 г.) и др. Публикува няколко стихотворни произведения: “Стихове за войната” (1866 г.), романа в стихове “Кларел” (1876 г.), сбирката “Джон Мар” (1888 г.) и “Тимолеон” (1891 г.). \r\n1744 г. \r\nРоден е Жан Батист Ламарк (1744 - 1829) – френски естественик, член на Парижката академия на науките. Учи ботаника във Висшето медицинско училище в Париж (1772 – 1776). Професор в Катедрата по зоология на насекомите, червеите и микроскопичните животни към Музея по естествена история, която ръководи в течение на 24 години. Към 1820 г. ослепява напълно (трудовете диктува на дъщеря си). Въвежда термина \"биология\" (1802) едновременно с германския учен Г. Р. Тревиранус и независимо от него. Автор е на \"Френската флора\" (3 т., 1778 г.), \"Ботаническа енциклопедия\", \"Философия на зоологията\" (1809), \"История на гръбначните животни\" (1794) и др. Ламарк е основател на двете теории, развити по-късно от Дарвин: теорията за спонтанното зараждане и теорията за трансформизма, т. е. за бавното преобразуване на наследствените особености чрез приспособяване към условията на средата. Основоположник е на зоопсихологията. Пръв през 1794 г. разделя животинския свят на две големи групи - гръбначни и безгръбначни. Автор е на публикации по геология, хидрология и метеорология. Умира на 18 декември 1829 г. в Париж. На тази дата умират: \r\n1973 г. \r\nУмира Валтер Улбрихт (1893 - 1973) – деец на германското и на международното работническо движение. Роден е на 30 юни 1893 г. в Лайпциг. Член е на Германската социалдемократическа партия от 1912 г. Служи в армията (1915 - 1918). През 1918 г. влиза в съюза “Спартак”. Участва в създаването на Германската комунистическа партия (1918); от 1923 г. е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928 г. – 1933 г. - депутат в Германския райхстаг. От 1928 г. е член на ИККИ. През 1933 г. емигрира. По време на Втората световна война живее в СССР; участва в създаването на национален комитет “Свободна Германия”. Завръща се в Германия през 1945 г. Един от основателите на Германската единна социалистическа партия (ГЕСП, 1946); генерален секретар (1950 - 1953); през 1953 г.-1971 г. – първи секретар на ЦК на ГЕСП, а от 1971 г. председател на ГЕСП. През 1955 г.-1960 г. - първи заместник-председател на Министерски съвет; от 1960 г. председател на Държавния съвет на ГДР. \r\n527 г. \r\nУмира Юстин I - византийски император в периода 518 г.-527 г. \r\nРоден е между 450 г. и 452 г. в Таврезиум, днешен Царичин град, Нишка област. Произхожда от романизираните траки в района между Найсус (Ниш) и Скупи (Скопие) в източната римска провинция Дардания. Юстин прави военна кариера от обикновен войник до командир на дворцовата императорска гвардия. Идва на власт с подкрепата на армията след смъртта на император Анастасий I, който няма наследници. Юстин също няма деца и затова полага изключителни грижи за своите племенници - привлича за пръв помощник Юстиниан (бъдещия император Юстиниан I). Подобрява отношенията с Рим, след като възстановява православието Преследва монофизитите в Сирия, монтанистите в Мала Азия и манихеите, арианите и юдеите в източните провинции. Воюва с Персия и разширява границите на империята от Трапезунд до Кавказ. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и д", "date": "2018.08.01", "title": "Денят 1 август в световната история"}
{"url": "http://www.focus-news.net/news/2018/08/01/2551827/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 1 август. Това съобщиха от пресцентъра на  дружеството . \r\nВъв връзка с реконструкция на уличен водопровод   на ул. „Хемус“ жк. „Гео Милев“ , се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Коста  Лулчев“от ул. „Гео Милев“   до   ул. „Постоянство“; по ул. „Хемус“ от  ул. „Лидице“  до ул. „Мирково“,ул. „Мирково“; по ул. „Гео Милев“ от ул. „Коста Лулчев“   до  ул. „Мирково“ и бл. 61, 62 и бл.63. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Коста Лулчев“ ъгъла с ул. „Мирково“. \r\nВъв връзка с подмяна на сградно водопроводно отклонение на бул. „Цариградско шосе“ жк. „Младост“ 1, се налага спиране на водоподаването от 09.00 до 17.00 часа на клиентите на „Софийска вода”, живеещи в района на: бл. 121, бл. 122, бл. 123, бл. 124, бл. 125, бл. 126, бл. 127, бл. 128, бл. 129, бл. 132, група павилиони пред бл. 128. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 129. \r\nВъв връзка с ремонт на пожарен хидрант на ул. „ Суходолска“ кв. „Факултета“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Суходолска“ от жп прелеза до №171, ул. „Полска калина“ и жп прелеза. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходолска“ ъгъла с ул. „Сали Яшар“. \r\nВъв връзка с подмяна на сградно водопроводно отклонение на ул. „Пиротска“ Център, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Пиротска“ от ул. „Опълченска“ до ул. „Странджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пиротска“ ъгъла с ул. „Опълченска“. \r\nВъв връзка с подмяна на сградно водопроводно отклонение  на ул. „Йордан Димчев“ кв. „Челопечене“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Йордан Димчев“, ул. „Лаката“, ул. „Ангел Маджаров“, ул. „Войнишка чешма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада пред кметството. \r\nВъв връзка с реконструкция на уличен водопровод на ул. „Стар лозенски път“ вилна зона  „Врана – Лозен триъгълника“ , се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Цариградско шосе“от ул. „Врана“ до ул. „Околовръстен път“; автосервиз „Овърдрайф“, Институт по генетика на растенията при БАН. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стар лозенски път“ ъгъла с ул. „Марица“. \r\nВъв връзка с подмяна на сградно водопроводно отклонение  на ул. „Демокрация“ с. Мало Бучино, се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Филип Костов“ от ул. „Демокрация“ до ул. „Бански път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Филип Костов“ №36. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.08.01", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/01/2551824/komisar-mariya-gabriel-otkriva-svetovniya-simpozium-na-manoviya-med-v-tsarevo.html", "text": "Комисар Мария Габриел открива Световния симпозиум на мановия мед в Царево. Това съобщиха от  Представителството на ЕК в България . От 10.00 часа Мария Габриел ще открие ключовия дискусионен панел „Опрашване, опрашители и екосистемни услуги“ в зала 1 на читалище „Георги Кондолов“. Темата е особено актуална във връзка със загубите на пчелни семейства в последните години в световен мащаб.", "date": "2018.08.01", "title": "Комисар Мария Габриел открива Световния симпозиум на мановия мед в Царево"}
{"url": "http://www.focus-news.net/news/2018/08/01/2551829/sofiya-vavezhda-se-vremenna-organizatsiya-na-dvizhenieto-vav-vrazka-s-remonta-na-ul-graf-ignatiev.html", "text": "Въвежда се временна организация на движението във връзка с изпълнението на обект: „Изграждане, възстановяване и обновяване на публични пространства в централна градска част - зона 2“. Това съобщиха от пресцентъра на  Столична община . От днес до 9 август 2018 г. се въвеждат промени в организацията на движение. \r\nЗабранява се влизането на пътни превозни средства, както следва: \r\n- по ул. „6-ти септември” в участъка от ул. „Граф Игнатиев” до ул. „Ген. Паренсов”; \r\n- през кръстовището ул. „Граф Игнатиев” - ул. „6-ти септември”. \r\nПроменя се посоката на движение на пътни превозни средства по следните улици: \r\n-  ул. „6-ти септември” става с двупосочно движение в участъка от ул. „Хан Крум“ до ул. „Граф Игнатиев”. \r\nЗакриват се местата за почасово платено паркиране и местата в режим на платено паркиране „служебен абонамент”, както следва: \r\n- по ул. „6-ти септември” от ул. „Ген. Паренсов” до ул. „Граф Игнатиев”. \r\nОт днес до 15 август 2018 г.  се забранява влизането на пътни превозни средства по ул. „Граф Игнатиев”, в участъка от ул. „Георги Раковски” до ул. „6-ти септември”; \r\nОт 3 август 2018 г. до 30 септември 2018 г. се забранява влизането на пътни превозни средства  по ул. „Граф Игнатиев”, в участъка от ул. „6-ти септември” до ул. „Цар Шишман”. \r\nПри изпълнение на строително монтажните работи ще се осигури  пешеходна проходимост в зоната на строителните площадки, с широчина от 1.50 м. \r\nОт 10 август 2018 г. до 31 август 2018 г. се забранява влизането на пътни превозни средства по ул. „Георги Раковски”, в участъка от ул. „Хан Крум” до ул. „Ген. Гурко”, като се осигури преминаването на автомобили през кръстовище ул. „Георги Раковски” - ул. „Стефан Караджа”. \r\nЗакриват се местата за почасово платено паркиране и местата в режим на платено паркиране „служебен абонамент” за времето и мястата посочени по горе.. \r\nОт 10 август 2018 г. до 31 август 2018 г. се променя маршрутът на тролейбусна линия № 9 – в посока пл. „Сточна гара” – от тунела при Национален дворец на културата направо по бул. „Васил Левски” до пл. „Сточна гара” и обратно по бул. „Васил Левски\" до кино Одеон и по маршрута си до ж.к. „Борово”. \r\nТролейбусите ще спират на всички съществуващи спирки по променения участък от маршрута.", "date": "2018.08.01", "title": "София: Въвежда се временна организация на движението във връзка с ремонта на ул. „Граф Игнатиев”"}
{"url": "http://www.focus-news.net/news/2018/08/01/2551831/plovdiv-do-2-septemvri-obshtinskiyat-pluven-baseyn-mladost-shte-bade-zatvoren-za-planov-remont.html", "text": "Общинският плувен басейн „Младост“ в Пловдив ще бъде затворен за планов ремонт до 2 септември 2018 г., включително. Това съобщиха за  Радио „Фокус“ - Пловдив  от Общината. През този период ще бъде сменена тръбната инсталация на преливниците, стълбичките към водното съоръжение, предстои цялостно пребоядисване на съблекалните и на всички санитарни помещения. В ремонтните дейности са включени още монтаж на нови входни врати, профилактика на осветлението и други. \r\nБасейн „Младост“ ще отвори врати за тренировки на клубовете и за посещения на гражданите на 3 септември 2018 г.", "date": "2018.08.01", "title": "Пловдив: До 2 септември общинският плувен басейн „Младост“ ще бъде затворен за планов ремонт"}
{"url": "http://www.focus-news.net/news/2018/08/01/2551835/zapochva-bogorodichniyat-post.html", "text": "От днес започва Богородичният пост - един от четирите многодневни периоди на молитва и въздържание през годината. През следващите две постни седмици (1-14 август) Църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6 август и 15 август. \r\nВ първия ден на поста в храмовете се прави водосвет, а от 1 до 13 август на вечерните служби се отслужва Богородичен параклис. \r\nБогородичният пост води началото си от дълбока древност.  \r\nКакто при всеки православен пост, по време на Богородичния пост се стремим към възможно по-пълна духовна съсредоточеност, като избягваме шумните развлечения, кавгите, чувствените наклонности и пороци и се упражняваме съзнателно в благодетелен живот и добродеяния. \r\nНа 31 юли (Богородични заговезни) се заговява от месо и млечни продукти. Телесното самоограничаване по време на поста се изразява най-вече в избягването на обилно хранене, както и на вкусни и сладки храни. По строгостта на въздържанието от храна, Богородичният пост е по-лек от Великия (Великденския) пост, но е по-строг от Петровите и Рождественските (Коледните) пости. \r\nНай-строг е постът в понеделник, сряда и петък. В тези дни Църквата препоръчва консумацията само на сурови плодове и продукти и неготвена храна (сухоежбина). Във вторник и четвъртък - варени без олио/масло гостби, а в събота и неделя се разрешава храна с растително масло (олио, зехтин) и вино. На Преображение Господне се разрешава риба. Ако Успение Богородично се падне в сряда или петък, се консумира риба.", "date": "2018.08.01", "title": "Започва Богородичният пост"}
{"url": "http://www.focus-news.net/news/2018/08/01/2551832/patuvashto-lyatno-kino-s-bnt-shte-gostuva-v-stara-zagora.html", "text": "„Пътуващо лятно кино с БНТ“ ще гостува днес в Стара Загора. Това съобщиха от пресцентъра на  Община Стара Загора . Стартирала през 2012 година, инициативата на Българската национална телевизия получи подкрепата на всички български общини, безпрецедентен обществен отзвук и престижните награди Eventex Awards България,  Eventex Awards International, „Златно сърце”, както и най-важната – любовта на зрителите!  \r\nПрожекцията започва в 21.00 часа в Античния форум „Августа Траяна“. Ще бъдат представени два късометражни филма: „Пеперуди“ (NO BLINK), „Дебют“ (EU&ME) и пълнометражният: „8’19’’.  \r\nТази година прожекцията ще се предхожда от Пътуваща детска библиотека. Тя ще бъде разположена в Античния форум. Децата на Стара Загора могат да я посетят от 18.30 до 19.30 часа. Желаещите могат да донесат томчета от домашната си библиотека, да дарят и да получат други. В книжките те ще оставят и своето послание към следващите читатели. Кампанията Пътуваща библиотека е част от инициативата на „Лятно кино с БНТ“ и има за цел да възроди както изчезващите кина, така и отношението на подрастващите към книгите и четенето.", "date": "2018.08.01", "title": "„Пътуващо лятно кино с БНТ“ ще гостува в Стара Загора"}
{"url": "http://www.focus-news.net/news/2018/08/01/2551833/smolyan-pp-gerb-shte-dade-preskonferentsiya-v-ofisa-na-partiyata-v-grada.html", "text": "ПП ГЕРБ ще даде пресконференция в Смолян на 1 август от 12.00 часа в офиса на партията, намиращ се на бул. „България“ 14. Това съобщиха от пресцентъра на  ГЕРБ – Смолян . В нея ще участват народните представители д-р Даниела Дариткова и д-р Красимир Събев, кметът на Смолян и областен координатор Николай Мелемов и областният управител Недялко Славов.", "date": "2018.08.01", "title": "Смолян: ПП ГЕРБ ще даде пресконференция в офиса на партията в града"}
{"url": "http://www.focus-news.net/news/2018/08/01/2551834/sport-roma-pobedi-s-42-barselona-v-mach-ot-international-champions-cup.html", "text": "Отборът на Рома победи Барселона с 4:2 в мач от турнира International Champions Cup, изигран в Далас в американския щат Тексас.  \r\nЗа Рома това бе първа победа в този турнир. Следващият двубой на тима е срещу испанския гранд Реал Мадрид. Той ще се играе на 8 август. \r\nЗа Барселона това бе вторият мач и първа допусната загуба. Каталунският отбор ще завърши участието си със среща срещу Милан на 5 август.", "date": "2018.08.01", "title": "Спорт: Рома победи с 4:2 Барселона в мач от International Champions Cup"}
{"url": "http://www.focus-news.net/news/2018/08/01/2551836/v-burgas-pristiga-dzhuboksat-za-poeziya-na-ondrzhey-kobza.html", "text": "Днес в Бургас пристига джубоксът за поезия на Ондржей Кобза. Това съобщиха от  Община Бургас . Самият автор на арт инсталацията я нарича „Поезиомат“. Устройството ще остане в града до средата на септември. То ще бъде разположено в КЦ „Морско казино“, на терасата пред зала „Петя Дубарова“. Поезиоматът е предоставен от Чешкия културен институт в гр. София. \r\nПоезиомат е джубокс за слушане на поезия. \r\n„Вярвам, че да чуваш истинския глас на поета е едно от най-красивите и вдъхновяващи преживявания, които градът може да предложи“, казва авторът. Поезиоматът обичайно съдържа 20 стихотворения. Репертоарът му отразява съвременната ситуация в дадения град, страна или съвременността като цяло. \r\nВече можете да видите Поезиомат в Прага (чешка ъндърграунд поезия), в Марианске Лазне и Оломоуц в Чехия, в Киев (антивоенна поезия), в Москва, Лондон и Брайтън (млади съвременни европейски поети), във Венеция (поставен специално за Архитектурното биенале), в Ню Йорк (the Beat Generation) и по настоящем се подготвят Поезиомати в Берлин, Брюксел и Лодз. \r\nЗвуковата инсталация се основава на принципите на звуковите устройства мегафон и грамофон. Съоръжението е изработено от стомана. Състои се от три части, които се сглобяват, след като то е инсталирано на определено място. Вътре има електроника, базирана на Ардуино хардуер и софтуер с отворен код. Устройството има бутонна система за управление, която позволява на всеки лесно да избере любимите си стихотворения. Това е и основната функция на Поезиомат: Избери стихотворение, натисни копчето, изслушай записа. \r\nБългарският Поезиомат откри миналогодишната Нощ на литературата в София, а тази година пътува из България. След Бургас ще бъде инсталиран и в Русе.", "date": "2018.08.01", "title": "В Бургас пристига джубоксът за поезия на Ондржей Кобза"}
{"url": "http://www.focus-news.net/news/2018/08/01/2551830/parva-sagbal-sveta-sofiya-shte-otbelezhi-svetovnata-sedmitsa-na-karmeneto-s-bezplatni-lektsii-za-badeshti-i-naskoro-rodili-mayki.html", "text": "Първа САГБАЛ „Света София“ ще отбележи Световната седмица на кърменето (1 - 7 август 2018 г.) с безплатни лекции за бъдещи и наскоро родили майки. Това съобщиха от пресцентъра на  лечебното заведение . До 7 август от 13.00 часа в презентационната зала на болницата на ул. „Михалаки Ташев“ №2, ет. 4, ще се проведе теоретично и практическо обучение, посветено на кърменето. Желаещите могат да се запишат на телефон: 02/4470 202 всеки делничен ден от 08.00 до 16.00 часа.", "date": "2018.08.01", "title": "Първа САГБАЛ „Света София“ ще отбележи Световната седмица на кърменето с безплатни лекции за бъдещи и наскоро родили майки"}
{"url": "http://www.focus-news.net/news/2018/08/01/2551837/sofiya-vavezhda-se-vremenna-organizatsiya-na-dvizhenieto-za-provezhdane-na-trenirovka-na-natsionalen-stadion-vasil-levski.html", "text": "Въвежда се временна организация на движението за провеждане на тренировка на Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 08.00 до 24.00 часа днес при сектор „Г” на Националния стадион „Васил Левски” от вход 20 до вход 26.  \r\n- от 13.00 до 20.00 часа днес на моста пред Национален стадион „Васил Левски”.", "date": "2018.08.01", "title": "София: Въвежда се временна организация на движението за провеждане на тренировка на Национален стадион „Васил Левски”"}
{"url": "http://www.focus-news.net/news/2018/08/01/2551841/s-normalna-intenzivnost-e-trafikat-v-oblast-burgas-patishtata-sa-suhi-i-normalno-prohodimi.html", "text": "С нормална интензивност е трафикът в област Бургас, пътищата са сухи и нормално проходими. Това съобщи за  Радио „Фокус“ – Бургас  дежурният от Областното пътно управление. Интензивно се осъществява движението на моторни превозни средства и по основните бургаски улици и булеварди. По-натоварен е трафикът по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в ж.к. „Меден Рудник“. По-интензивен е трафикът и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.08.01", "title": "С нормална интензивност е трафикът в област Бургас, пътищата са сухи и нормално проходими"}
{"url": "http://www.focus-news.net/news/2018/08/01/2551839/plovdiv-intenziven-e-trafikat-v-uchastaka-na-am-trakiya-v-oblastta-patishtata-sa-suhi-i-normalno-prohodimi.html", "text": "Интензивен е трафикът в участъка на АМ „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Натоварено движение се отчита и по пътищата Пловдив-Карлово, Пловдив-Пещера и Пловдив-Асеновград-Смолян. Пътищата на територията на областта са сухи и нормално проходими, в планинските райони – частично мокри. Повишена е опасността от образуването на свлачища и срутища по направленията Бачково-Нареченски бани, Кричим-Девин и Югово-Лъки. От Областното пътно управление предупреждават водачите да бъдат особено бдителни, преминавайки по посочените пътни участъци. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. До 30 септември движението по пътя Югово-Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Ограничено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е ограничено движението за МПС над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманения мост на река Марица. Обходният маршрут е през път ІІ-66 Стара Загора-Поповица и път І-8 София-Пловдив-Свиленград. \r\nТрафикът на територията на град Пловдив също е интензивен към този час на деня. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, Шести септември“, „Руски“, Васил Априлов“, „Пещерско шосе“, „Източен“, „Освобождение“ и „Санкт Петербург“. Интензивен е трафикът и по-входно-изходните артерии. Пътищата на територията на града са предимно сухи и нормално проходими. \r\nТони МИХАЙЛОВ", "date": "2018.08.01", "title": "Пловдив: Интензивен е трафикът в участъка на АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/08/01/2551842/dobrich-vavedena-e-vremenna-organizatsiya-na-dvizhenieto-po-ul-kiril-i-metodiy-zaradi-deynosti-po-obnovyavane-na-vodniya-sektor.html", "text": "Въведена е временна организация на движението на автомобили по ул. „Кирил и Методий“ заради дейности по обновяване на водния сектор, предаде кореспондентът на  Радио „Фокус” – Варна . В Добрич се работи по ЛОТ 2 в рамките на интегрирания проект за подобряване на водния сектор. Дейностите обхващат ул. “Иларион Макариополски“, ул. “Витоша“, ул. “Хан Аспарух“, участък Помпена станция  „Врачанци“, кв. „Рилци“, ул. “Иван Шишман“ , ул. „Хан Тервел“, ул. “Силистра“, ул. “Димитър Списаревски“, ул. “Цар Самуил“, ул. „Панайот Волов“, ул. “Абрит“ и ул. “Независимост“. Графикът е до 3 август. Продължават строителните работи и по ЛОТ 3. До 5 август ще се работи по улиците  „Стефан Стамболов“ -от ЖК „Дружба“ 4 до ул. „Никола Петков“, кв. „Строител“\", „Димитър Ковачев“, „Опълченска“, „Преслав“, „Чайка“, „Каменица“, „Емона“, „Цар Освободител“, „Росица“, „Устрем“, кв. „Строител“, кв. „Изгрев“ и ул. „Боряна“. Ремонтни дейности на асфалтовата настилка се извършват по направленията път II-29 Варна – Добрич, път II-71 Силистра – Добрич  и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. В Добрич времето е облачно и мъгливо, тихо е.  \r\nЖулиета НИКОЛОВА", "date": "2018.08.01", "title": "Добрич: Въведена е временна организация на движението по ул. „Кирил и Методий“ заради дейности по обновяване на водния сектор"}
{"url": "http://www.focus-news.net/news/2018/08/01/2551840/nezavisen-makedoniya-albanskiyat-prezident-obyavi-voyna-na-edi-rama-otkaza-da-podpishe-oshte-edin-zakon.html", "text": "Броени дни, след като върна закона за народния театър, държавният глава на Албания Илир Мета отказа да подпише още един законодателен акт – този за данъка върху печалбата, отбелязва скопското електронно издание  „Независен“ . \r\nОт Президентството в Тирана мотивираха действията на Мета с необходимостта от връщането на закона за преразглеждане в парламента. Според албанския президент законът поощрява игрите на късмета и не взима предвид обществения интерес и отрицателните ефекти върху гражданите на страната.  \r\n„Използването на данъчни стимули в областта на бизнеса с игри на късмета не е добре преценено от правителството и парламента с оглед на социалните драми и семейни конфликти, които се случват непрекъснато заради участие подобни игри“, се казва в разпространеното от Президентството съобщение.  \r\nВ същото време се заявява, че Мета е подписала няколко други закона, приети от парламента.  \r\nНа 27 юни албанският президент не подписа закона за разрушаване на Националния театър с аргумента, че той нарушава принципите на „равенство пред закона\" и „свободата на икономическото въздействие на гражданите\", принципи, които, като подчертава, са заложени в Конституцията на страната.  \r\n„Законът не е в хармония с основните конституционни принципи на националната идентичност и национално наследство, върху които гражданите на Република Албания решиха да изградят и развиват своята държава. Също така не е в съответствие с Европейската конвенция за нематериалното културно наследство, както и с принципите и стандартите на съществуващото законодателство на Албания\", бе обяснено от Президентството.  \r\nМета тогава посочи, че в момент, в който Конституционният съд не функционира, законът трябва да бъде подробно преразгледан в парламента. Тереза Герова", "date": "2018.08.01", "title": "„Независен“ (Македония): Албанският президент обяви „война“ на Еди Рама, отказа да подпише още един закон"}
{"url": "http://www.focus-news.net/news/2018/08/01/2551843/mvr-trima-sa-zaginali-a-27-sa-raneni-pri-katastrofi-v-stranata-prez-izminaloto-denonoshtie.html", "text": "Трима са загинали, а 27 са ранени при 19 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 63 леки пътни инцидента, при които няма пострадали. \r\nОт началото на годината при инциденти на пътя са загинали 311 души, а 4729 са пострадали.", "date": "2018.08.01", "title": "МВР: Трима са загинали, а 27 са ранени при катастрофи в страната през изминалото денонощие"}
{"url": "http://www.focus-news.net/news/2018/08/01/2551838/dobrich-v-kavarna-shte-se-provede-festivalat-na-starinnata-muzika-pesen-i-tants-stravaganza.html", "text": "В Каварна ще се проведе Фестивалът на старинната музика, песен и танц „Stravaganza”. Това съобщиха от пресцентъра на  Община Каварна . Откриването ще се състои от 18.30 часа в Художествена галерия „Христо Градечлиев“ с изложба на Стефан Четроков.  \r\nВ настоящия момент няма друг арт форум, в който стиловото многообразие да е толкова богато - от мистичната Античност, през мрачното Средновековие и се стигне до пищността и богатството на Западно-европейския Ренесанс във всичките му течения.  \r\nВ рамките на фестивала се провеждат концерти на изявени професионални изпълнители, множество образователни лектории, семинари, конференции, на които се дискутират стратегиите и методите за популяризиране и съхраняване на българското музикално-сценично творчество.  \r\nЖеланието на организаторите е „Stravaganza” от ежегоден национален форум да прерасне в международен фестивал, който да пресъздаде и приобщи българското и световното старинно културно наследство.  \r\n„Stravaganza” е желано и дългоочаквано събитие, което носи в себе си огромен творчески, образователен и емоционален потенциал.", "date": "2018.08.01", "title": "Добрич: В Каварна ще се проведе Фестивалът на старинната музика, песен и танц „Stravaganza”"}
{"url": "http://www.focus-news.net/news/2018/08/01/2551846/pazardzhik-v-peshtera-shte-se-provede-4-tiyat-mezhdunaroden-etnokulturen-festival-kulturata-na-badeshteto-i-badeshteto-na-kulturata.html", "text": "В Пещера ще се проведе 4-тият Международен етнокултурен фестивал „Културата на бъдещето и бъдещето на културата”. Това съобщиха за  Радио „Фокус“ - Пазарджик  от пресцентъра на Община Пещера. Седем държави, сред които и България, ще участват в проявата, която е част от културния календар на Пещера през лятото. „Голямата изненада на фестивала ще са гостите от Индонезия и Мексико. Те участват за първи път в България“. Ще участват още ансамбли от Словения, Грузия, Чехия и Холандия. Първата вечер от 18.30 часа ще се състои дефиле на съставите. Те ще тръгват от Железния град, ще преминават по ул. „М. Такев” и по Главната улица ще стигат до сцената на пл. „България”, където ще изнасят кратки концерти. Входът за събитията е свободен. Екипът на Община Пещера е организирал богата паралелна културна програма за гостуващите групи на фестивала, която включва обиколка на забележителностите на Пещера, както и на важни обекти в областта. \r\nРадослава МУРДЖЕВА", "date": "2018.08.01", "title": "Пазарджик: В Пещера ще се проведе 4-тият Международен етнокултурен фестивал „Културата на бъдещето и бъдещето на културата”"}
{"url": "http://www.focus-news.net/news/2018/08/01/2551849/arhiereyska-sveta-liturgiya-i-vechernya-s-moleben-kanon-na-presveta-bogoroditsa-shte-badat-otsluzheni-dnes-v-sofiya.html", "text": "Днес от 09.00 часа, с благословението на Негово светейшество Българския патриарх и Софийски митрополит Неофит, ще бъде отслужена архиерейска света Литургия в храм „Въздвижение на Честния Кръст Господен“, гр. София, бул. „Черни връх“, предаде репортер на  Агенция „Фокус“ . \r\nВечерта от 18.00 часа ще започне архиерейска  вечерня с Молебен канон на Пресвета Богородица в митрополитския храм „Св. Неделя“, гр. София.  \r\nНикола ПЕТКОВ", "date": "2018.08.01", "title": "Архиерейска света Литургия и вечерня с Молебен канон на Пресвета Богородица ще бъдат отслужени днес в София"}
{"url": "http://www.focus-news.net/news/2018/08/01/2551845/62-godishen-velosipedist-e-s-opasnost-za-zhivota-sled-tezhka-katastrofa-na-bul-kuklensko-shose-v-plovdiv.html", "text": "62-годишен велосипедист е в тежко състояние след катастрофа на бул. „Кукленско шосе“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътнотранспортното произшествие е получен тази сутрин към 06.00 часа. Според първоначалната информация, на кръстовище на булеварда, край завод „Рекорд“, са се сблъскали лек автомобил „Мицубиши“ и 62-годишният велосипедист, който е откаран в болница с опасност за живота. Колата е управлявал 22-годишен мъж. На място се извършва оглед и се разследват причините за настъпване на инцидента. Движението е затруднено, като водачите трябва да бъдат внимателни, призовават от полицията. \r\nТони МИХАЙЛОВ", "date": "2018.08.01", "title": "62-годишен велосипедист е с опасност за живота след тежка катастрофа на бул. „Кукленско шосе“ в Пловдив"}
{"url": "http://www.focus-news.net/news/2018/08/01/2551848/die-zeit-oon-shte-nastoyava-za-obsazhdane-na-nova-konstitutsiya-za-siriya.html", "text": "В рамките на среща, насрочена за началото на септември, специалният представител на ООН за Сирия Стафан де Мистура ще обсъди с представители на Русия, Иран и Турция изготвянето на нова конституция на близкоизточната държава, съобщава германският национален ежедневник  Die Zeit . \r\nИталианският дипломат разкри, че е провел преговори с представители на трите държави на среща в руския курорт Сочи, където понастоящем се водят разговорите за решаване на сирийския конфликт.  \r\nОт редакцията припомнят, че в рамките на среща за Сирия през януари бе взето решение за създаването на специална комисия, натоварена с въпроса за подготовката на новия Основен закон на страната. През юни Стафан де Мистура разговаря с делегати на Москва, Техеран и Анкара за създаването на комисията. Опозицията на Дамаск тогава изпрати списък с 50 кандидати за членове на органа.  \r\nСпециалният посредник на ООН описва изработването на нова конституция като „ключов елемент\" за прекратяване на продължителната гражданска война, довела до смъртта на повече от 350 хил. души от 2011 г. насам. Политическите разговори в Женева, водени от Стафан де Мистура, досега не са постигнали напредък. От началото на 2017 г. в казахстанската столица  Астана се провеждат разговори между Русия, Турция и Иран относно стъпките за разрешаване на конфликта.  Тереза Герова", "date": "2018.08.01", "title": "Die Zeit: ООН ще настоява за обсъждане на нова конституция за Сирия"}
{"url": "http://www.focus-news.net/news/2018/08/01/2551847/veliko-tarnovo-zatvaryat-za-dvizhenie-ulitsite-ivan-vazov-i-velcho-dzhamdzhiyata.html", "text": "Натоварен е трафикът в центъра във Велико Търново в сутрешните часове, предаде репортер на  Радио „Фокус” – Велико Търново . Времето е облачно. Температурата на въздуха е 21 градуса. Интензивно е движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът на пътен възел „Качица“ и ул. „Магистрална“ – част от главен път София – Варна. От днес затварят за движение улиците „Иван Вазов“ и „Велчо Джамджията“. Причината е ремонт на водопроводите. Всички светофарни уредби в града работят нормално. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е през село Шереметя. \r\nНадежда КРЪСТЕВА", "date": "2018.08.01", "title": "Велико Търново: Затварят за движение улиците „Иван Вазов“ и „Велчо Джамджията“"}
{"url": "http://www.focus-news.net/news/2018/08/01/2551844/pregled-na-osnovnite-temi-v-dobrudzhanskiya-pechat.html", "text": "Комисия е проверила неохраняеми плажове в областта с осигурено водно спасяване, съобщава вестник  „Нова добруджанска трибуна“ . Проверени са плажовете къмпинг „Космос“, Шабленска тузла – къмпинг „Добруджа“, „Русалка“ – голям плаж, Болата и плаж „Фиш-фиш“ нов. Това са петте плажа, за които по силата на проведена процедура е подписан договор за осигуряване на водно-спасителна дейност за месеците юли и август чрез общо седем поста с цел гарантиране сигурността и безопасността на посетителите. Проверката е установила, че всички постове са оборудвани съгласно изискванията и навсякъде спасителите са били на постовете си. „Зелена светлина за бъдещи успехи“ е озаглавена статия за дейността на лятно училище, организирано за втора година от Общностния център за деца и семейства в Добрич като част от проект „За равен шанс на децата“. За изпълнението му Община град Добрич е получила безвъзмездно финансиране по Процедура „Услуги за ранно детско развитие“. Сред заниманията, предизвикали голям интерес у децата, е лятната работилничка за въображение към Художествената галерия. Голям интерес към подмерките по Програмата за развитие на селските райони 2014-2020 г. отчита Областният информационен център в Добрич. Вече са проведени срещи с потенциални бенефициенти от общините Каварна, Крушари и Шабла. В морския град са дискутирани най-вече проектни идеи, насочени към процедурата „Развитие на услугите във всички сектори и други неземеделски дейности“. В морските общини са разисквани и възможностите по Програмата за морско дело и рибарство.  \r\n„Читалище „Добрич 2017 г.“ получи сградата на бившето СОУ „Дора Габе“. Темата е водеща за другия регионален вестник  „Добруджанска трибуна“ . Спортните клубове ще ползват безвъзмездно актовата зала и двата физкултурни салона. Общинският съвет на Добрич е дал съгласие за безвъзмездно право на ползване за 10 години на сградата на бившето училище. В рубриката „Новини“ – „По проект за над 800 000 евро превръщат острова на езерото край Дуранкулак в туристическа атракция“. Подписан е договор по проект „Възстановяване на уникалното общо културно наследство и насърчаване на съвместния туристически продукт „Хаманджия – първа цивилизация на Стара Европа“. Споразумението е подписано в румънския град Кълъраш. Партньори са общините от българска страна – Шабла, от румънска – Черна вода. „Социално предприятие създават в Община Добричка по проект“, съобщава изданието. Ще се оказва помощ в дома и градината на хора в неравностойно положение. Продължителността на проекта е до 31 декември следващата година. За 11 души в трудоспособна възраст ще бъдат организирани курсове на обучение за работник по озеленяване и социален асистент.", "date": "2018.08.01", "title": "Преглед на основните теми в добруджанския печат"}
{"url": "http://www.focus-news.net/news/2018/08/01/2551850/nedyalko-slavov-oblasten-upravitel-na-smolyan-chastichnoto-bedstveno-polozhenie-v-chepelare-ostava.html", "text": "Частичното бедствено положение в Чепеларе остава. Това съобщи за  Агенция „Фокус“  областният управител на Смолян Недялко Славов за обстановката в Чепеларе заради обилните валежи. „Пътят към село Забърдо е прекъснат“, обяви той. „Според снощния ми разговор с кмета на Чепеларе Славка Чакърова ще се изчака малко ситуацията след валежите да се успокои. Едва тогава ще се пристъпи към разчистване на падналите скали“, обясни Недялко Славов. „Решение на общината е колко време ще остане в сила частичното бедствено положение. Предполагам, че ще остане до разчистването на пътя“, каза още областният управител. „Фокус“ припомня:  На 31 юли Община Чепеларе обяви частично бедствено положение, тъй като срутище затвори пътя за село Забърдо и природната забележителност Чудните мостове. На 15 юни пътят отново беше затворен частично заради паднала скална маса. Кметът Славка Чакърова препоръча на туристите да се въздържат от пътувания в този участък, тъй като непрекъснато падат камъни. Тя припомни, че при първото активизиране на срутището през юни са вложени 32 000 лв. за почистване, обрушване на скалите и опъване на мрежи, но сега то пак се активизира.  \r\nБиляна ИВАНОВА", "date": "2018.08.01", "title": "Недялко Славов, областен управител на Смолян: Частичното бедствено положение в Чепеларе остава"}
{"url": "http://www.focus-news.net/news/2018/08/01/2551823/burgas-chast-ot-praha-na-prof-bozhidar-dimitrov-shte-bade-razprasnata-v-moreto-kray-sozopol.html", "text": "Археологическият музей и улица в Созопол ще носят името на проф. Божидар Димитров. Това съобщиха от пресцентъра на  Община Созопол . В 9.00 часа от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров св. Иван. Така волята на големия родолюбец, прахът му да бъде разпръснат в морето край Созопол, ще бъде изпълнена. Част от праха му бе разпръсната в Македония - земята, за която се бореше и болееше през последните години от живота си Божидар Димитров. Прахът му ще бъде разпръснат в морето, за да остане завинаги в Созопол. Останалата част от праха му ще бъде поставена в гроба на майка му в градските гробища на Созопол. \r\nПо време на редовното заседание на Общински съвет - Созопол, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров. \r\nДокладната за именуване на Археологическия музей е по предложение на директора на Общински Културен институт „Музеен център“ - Созопол Димитър Недев. В мотивите си Димитър Недев посочва неоценимия принос на проф. Божидар Димитров - бележит учен, историк и политик, за опазване и популяризиране на културно-историческото наследство на гр. Созопол като част от националното и общоевропейско културно наследство. Освен Археологическия музей докладната от кмета Панайот Рейзи е допълнена с предложение името на проф. Божидар Димитров да носи улица в Стария град на Созопол. В нея се казва: Внасям настоящето предложение във връзка с именуване на обекти в град Созопол на името на наш съгражданин, световноизвестен историк и забележителен българин - проф. Божидар Димитров. \r\nБожидар Димитров посвети живота си на историята и археологията на България и на Созопол. Роден в Созопол, той бе неразривно свързан с града и неговото развитие. Благодарение на неговите усилия бяха привлечени държавни средства за възстановяване на храм „Св. св. Кирил и Метозий“, извършени бяха множество археологически разкопки и експонирани археологически обекти. Благодарение на него бяха открити мощите на св. Йоан Кръстител, а други ценни християнски реликви бяха предоставени на Созопол. Проф. Божидар Димитров е почетен гражданин на Созопол и през целия си живот е популяризирал града. Неговата дарителска дейност е пример за подражание. Написал е редица научни и популярни книги за историята, археологията и църквите на Созопол и населените места в община Созопол. Неговото дело, посветено на Созопол е част от историята на града, която ще остане за бъдещите поколения. \r\nПредложената улица се намира в Стария град, пресечка свързваща улиците „Аполония“ и „Кирил и Методий“ и на нея се намира музея „Старинен Созопол“, т.н. бивша данъчна служба.", "date": "2018.08.01", "title": "Бургас: Част от праха на проф. Божидар Димитров ще бъде разпръсната в морето край Созопол"}
{"url": "http://www.focus-news.net/news/2018/08/01/2551851/burgas-rabotnik-e-pochinal-sled-kato-e-bil-pregazen-ot-tezhkotovarna-tehnika-v-rayona-na-zavod-kronoshpan.html", "text": "Работник е починал, след като е бил прегазен от тежкотоварна техника в района на завод „Кроношпан“. Това съобщиха за  Радио „Фокус“ – Бургас  от ОДМВР-Бургас. Инцидентът е станал около 20.50 часа във вторник. \r\nДеница ДИМИТРОВА", "date": "2018.08.01", "title": "Бургас: Работник е починал, след като е бил прегазен от тежкотоварна техника в района на завод „Кроношпан“"}
{"url": "http://www.focus-news.net/news/2018/08/01/2551857/chudotvorna-ikona-na-sv-bogoroditsa-skoroposlushnitsa-ot-ukrayna-pristiga-za-poklonenie-v-sofiya.html", "text": "На 2 август 2018 г., четвъртък, от 17.00 часа в старинен храм \"Св. Петка - стара\"/ в сградата на Софийска света митрополия, ще бъде посрещната тържествено чудотворна икона на Света Богородица - Скоропослушница от Украйна, предаде репортер на  Агенция \"Фокус\" . Иконата ще остане за поклонение в храма до края на Богородичния пост и големия християнски празник Успение на Пресвета Богородица (16.08.2018 г.).  \r\nНикола Петков", "date": "2018.08.01", "title": "Чудотворна икона на св. Богородица Скоропослушница от Украйна пристига за поклонение в София"}
{"url": "http://www.focus-news.net/news/2018/08/01/2551852/veliko-tarnovo-marshrutite-na-pet-avtobusni-linii-v-grada-shte-badat-promeneni-zaradi-osnoven-remont-na-vodoprovodi.html", "text": "Предстоящият основен ремонт на водопроводите под улиците „Иван Вазов“ и „Велчо Джамджията“ във Велико Търново временно променя маршрутите на пет автобусни линии - №5, 20, 40, 50 и 110. Това съобщиха от пресцентъра на  Община Велико Търново . Двете улици ще бъдат затворени за движение и ще бъдат в сила до приключване на строителните работи, но не по-късно от 31 август.  \r\nВ посоката на движение от центъра на града към крепостта „Царевец\" крайна дестинация на линии с номера 20, 40, 50 и 110 ще бъде площад „Велчова завера“. Ще бъде създадена нова временна и начална спирка за направление от стария град към централната част  - тя ще е на ул. „Опълченска“ срещу хотел „Янтра“. Разписанията на линиите остават без промяна. \r\nАвтобус №5 ще продължи да обслужва квартал „Асенов“, а маршрутът му търпи следното временно изменение. В посока на движение от централната част към жилищната зона в подножието на Царевец линията ще достига по утвърденото си трасе до кръстовището при каменния мост (до църквата „Св. Четиридесет мъченици“). Там автобусите ще обръщат и ще потеглят обратно по ул. „Св. Климент Охридски“, пътя зад крепостта Царевец, ул. „Сливница“, ул. „Димитър Найденов“, ул. „Теодосий Търновски“, главен път Варна – Велико Търново, Южен пътен възел, ул. „Христо Ботев“. От ул. „Васил Левски“ към кв. „Колю Фичето“ „петицата“ продължава по утвърденото си трасе. В това направление ще бъдат обособени три временни спирки – до въжения мост над р. Янтра (срещу бившата фабрика „Васил Мавриков“), до кръстовището на ул. „Димитър Найденов“ и ул. „Сливница“ и до детската градина в кв. „Света гора“.  \r\nЗаради затварянето на улици „Иван Вазов“ и „Велчо Джамджията“ се променя и движението на автомобили по направлението Велико Търново – Арбанаси – Горна Оряховица и обратно. И в двете посоки водачите могат да ползват следния обходен маршрут: улици „Мармарлисйка“, „Магистрална“ „Христо Ботев“ и други, според идването, Южен пътен възел, главен път „Велико Търново – Варна“, улици „Теодосий Търновски“, „Димитър Найденов“, „Сливница“, път зад крепостта Царевец, ул. „Св. Климент Охридски“, кръстовището до каменния мост при църквата „Св. Четиридесет мъченици“.", "date": "2018.08.01", "title": "Велико Търново: Маршрутите на пет автобусни линии в града ще бъдат променени заради основен ремонт на водопроводи"}
{"url": "http://www.focus-news.net/news/2018/08/01/2551853/dvizhenieto-v-uchastak-ot-pat-sevlievo-gabrovo-e-ogranicheno-za-vsichki-mps-poradi-remont-na-patno-saorazhenie.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са мокри. Времето е облачно.  Температурата на въздуха е 21°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.08.01", "title": "Движението в участък от път Севлиево – Габрово е ограничено за всички МПС поради ремонт на пътно съоръжение"}
{"url": "http://www.focus-news.net/news/2018/08/01/2551854/politseyski-proverki-se-izvarshvat-na-vhoda-na-varna-ot-avtomagistrala-hemus-vavedeno-e-ogranichenie-na-skorostta.html", "text": "Двама души са ранени при тежки катастрофи във Варна през изминалото денонощие. Това съобщиха за  Радио „Фокус“ – Варна  от „Пътна полиция“. Пострадалите са с различни контузи и няма опасност за живота им, допълниха от полицията. През последното денонощие в града са регистрирани общо 16 катастрофи, допълниха от полицията. Към момента в града и областта няма регистрирани произшествия, които да затрудняват движението. От полицията апелират водачите да шофират с повишено внимание и съобразена скорост. Във връзка с провеждането на специализирана полицейска операция на няколко места в града има разположени КПП-та. Трафикът на входа на Варна от автомагистрала „Хемус“ се осъществява в едната лента при ограничение на скоростта до 40 км/час. \r\nМарияна ВАЛЕНТИНОВА", "date": "2018.08.01", "title": "Полицейски проверки се извършват на входа на Варна от автомагистрала „Хемус“, въведено е ограничение на скоростта"}
{"url": "http://www.focus-news.net/news/2018/08/01/2551856/el-pais-ispaniya-poiska-ot-es-dopalnitelna-pomosht-za-spravyane-s-narastvashtiya-migrantski-natisk-v-sredizemno-more.html", "text": "Испания поиска от Европейския съюз помощ за справяне с нарастващите миграционни потоци в Средиземно море, съобщава националният ежедневник  El Pais , като уточнява, че съответната информация е потвърдена от говорител на Европейската комисия.  \r\nОт редакцията подчертават, че освен собствените си искания, Мадрид е добавил списък с молби от мароканските власти. Източници от ЕК разкриха, че Брюксел вероятно ще даде положителен отговор на отправените апели, без обаче да разкриват подробности за характера на изисканата помощ.  \r\nПо-късно стана ясно, че Испания иска отпускането на средства от фонд „Убежище, миграция и интеграция“ (ФУМИ), от който в периода 2014-2020 г. ще бъдат отделени общо 3,1 млрд. евро за помощ за търсещите убежище.  \r\nЗа последно Испания получи средства на 2 юли, когато Брюксел отпусна на Мадрид 25,6 млн. евро за подобряване на приемните центрове за мигранти в Сеута и Мелиля - два града, разположени на северното крайбрежие на Африка. Средствата бяха насочени и към подобряване на стратегиите за връщане на отхвърлените мигранти.  \r\nОсвен собствените си искания, испанското правителство се застъпи и за Мароко, традиционен съюзник в усилията за отслабването на миграционните потоци в Европа. Източници в Ла Монклоа, седалището на испанското правителство, признаха, че през последните две години Рабат е очаквал по-голяма финансова подкрепа от бюджета на ЕС, която те са оценили на около 30 млн. евро. Други източници приведоха данни за сума от 190 млн. евро.  Тереза Герова", "date": "2018.08.01", "title": "El Pais: Испания поиска от ЕС допълнителна помощ за справяне с нарастващия мигрантски натиск в Средиземно море"}
{"url": "http://www.focus-news.net/news/2018/08/01/2551858/kyustendil-rachno-kosene-na-trevni-ploshti-se-izvarshva-v-uchastak-ot-patya-kyustendil-dupnitsa.html", "text": "Ръчно косене на тревни площи се извършва в участък от пътя Кюстендил – Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. По пътя Кюстендил – Дупница, в участъка от село Мърводол до Дупница, се осъществява ръчно косене на тревни площи. Водачите трябва да се движат с повишено внимание. Мястото е сигнализирано с пътни знаци. Срокът за приключване на дейностите е 3 август. Въведено е ограничение на скоростта в участък от пътя Рила – Рилски манастир. Ограничението е заради свлачище. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента.  Срокът е до 14 август. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.08.01", "title": "Кюстендил: Ръчно косене на тревни площи се извършва в участък от пътя Кюстендил – Дупница"}
{"url": "http://www.focus-news.net/news/2018/08/01/2551859/umbalsm-n-i-pirogov-organizira-kravodaritelska-aktsiya-v-pomosht-na-lekar-v-tezhko-sastoyanie-sled-padane-ot-visok-etazh.html", "text": "УМБАЛСМ „Н. И. Пирогов“ организира кръводарителска акция. Поводът е наскоро настъпилият злополучен инцидент с колега лекар, която постъпи в изключително тежко състояние след падане от висок етаж в София. Това съобщават от болничното заведение. Необходимостта от кръв и кръвни биопродукти, както за нея, така и за други пациенти на болницата е ежедневна, а недостигът е осезаем. \r\nИнициативата е на служители от унивестската спешна болница. Осъществява се с подкрепата на директора на болница \"Пирогов\" и директора на НЦТХ.   \r\nВсеки, който желае, може да се присъедини към пироговските медици и да дари кръв на 06 август 2018г., понеделник, от 17 до 19 часа в зала „проф. Емил Таков“ (рапортна зала на травматологичния комплекс), 2-ри етаж в УМБАЛСМ „Н. И. Пирогов“. \r\nКръводарителите трябва да са клинично здрави, да не са приели лекарства в деня на кръводаряване, да не са дарявали кръв през последните 3 месеца и задължително да носят в себе си документ за самоличност.", "date": "2018.08.01", "title": "УМБАЛСМ „Н. И. Пирогов“ организира кръводарителска акция в помощ на лекар в тежко състояние след падане от висок етаж"}
{"url": "http://www.focus-news.net/news/2018/08/01/2551862/varna-dvizhenieto-po-patya-venelin-benkovski-ot-km-0000-do-km-22900-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Предимно сухи са пътните настилки на територията на Варненска област, предаде репортер на  Радио „Фокус“ – Варна . Времето е облачно, отново са възможни превалявания. Трафикът в посока София, Добрич и Бургас се осъществява без въведени допълнителни ограничения. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията на движение е сигнализирана с пътни знаци. Работи се по третокласния път от км 0+000 Девня до км 10+811 Суворово, както и от км 26+680 Вълчи дол до км 36+280 Суворово, като движението се осъществява с повишено внимание поради ремонтни дейности. Сигналисти регулират трафика по пътя Венелин – Бенковски от км 0+000 до км 22+900 във връзка с осъществяваните ремонтни дейности на асфалтовата настилка \r\nМарияна ВАЛЕНТИНОВА", "date": "2018.08.01", "title": "Варна: Движението по пътя Венелин – Бенковски от км 0+000 до км 22+900 се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2018/08/01/2551861/pazardzhik-tovarni-avtomobili-s-teglo-nad-10-tona-ne-mogat-da-preminavat-po-mosta-v-selo-boshulya.html", "text": "Натоварено е движението по главните пътища на област Пазарджик, съобщи за  Радио „Фокус\" - Пазарджик  дежурният в Областно пътно управление – Пазарджик.  Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.01", "title": "Пазарджик: Товарни автомобили с тегло над 10 тона не могат да преминават по моста в село Бошуля"}
{"url": "http://www.focus-news.net/news/2018/08/01/2551864/burgas-dvama-dushi-sa-postradali-sled-kato-avtomobil-se-e-blasnal-vav-vodostok-v-uchastaka-mezhdu-s-kamchiya-i-krastovishteto-obrazuvano-s-patya-za-rishki-prohod.html", "text": "Във вторник, 31 юли, около 08.30 часа на пътната отсечка между с. Камчия и кръстовището, образувано с пътя за Ришкия проход, поради загуба на контрол, самостоятелно катастрофира, блъскайки се във водосток, лек автомобил „Опел Корса”, със софийска регистрация, управляван от 75-годишния И.С. от с. Ахелой, общ. Поморие. Мъжът е настанен за лечение в УМБАЛ – Бургас със счупени ребра, без опасност за живота. Пострадала е и неговата съпруга – К.С., 75-годишна от Несебър, която е настанена за лечение в УМБАЛ – Бургас с фрактура на китката на лява ръка, без опасност за живота.", "date": "2018.08.01", "title": "Бургас: Двама души са пострадали, след като автомобил се е блъснал във водосток в участъка между с. Камчия и кръстовището, образувано с пътя за Ришки проход"}
{"url": "http://www.focus-news.net/news/2018/08/01/2551863/plovdiv-vremenno-se-otlaga-tsyalostnoto-zatvaryane-za-remont-na-podleza-na-ul-gladston-pod-tsentralna-poshta-promenya-se-samo-marshrutat-na-avtobusite.html", "text": "Временно се отлага цялостното затваряне за ремонт на подлеза на ул. „Гладстон“ под Централна поща в Пловдив. Това каза за  Радио „Фокус“ – Пловдив  инж. Борислав Кръстев, директор на ОП „Организация и контрол на транспорта“. Той уточни, че засега пътната артерия остава отворена за движение на пътни превозни средства, като от днес се променя само маршрутът на автобусните линии №10 и 66. Промяната в оповестеното по-рано цялостно затваряне на движение на ул. „Гладстон“, в участъка от ул. „Преслав“ до ул. „Петко Д. Петков“, е решена на състояла се късно вчера среща с представители на Община Пловдив, \"Пътна полиция\" и фирмата изпълнител. Очаква се затварянето на подлеза да стане от понеделник. Предварително посоченият срок за ремонта е до 30 ноември.  \r\nТони МИХАЙЛОВ", "date": "2018.08.01", "title": "Пловдив: Временно се отлага цялостното затваряне за ремонт на подлеза на ул. „Гладстон“ под Централна поща, променя се само маршрутът на автобусите"}
{"url": "http://www.focus-news.net/news/2018/08/01/2551855/smolyan-dvizhenieto-v-uchastak-ot-patya-devin-mihalkovo-se-osashtestvyava-v-ednata-lenta-zaradi-navodnen-paten-uchastak.html", "text": "Частично мокри, но нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчено. Екипи на пътноподдържащото дружество работят за възстановяване на движението при 73-ти километър на път III-866 Девин – Кричим. Причината е наводняване на платното след като река Петварска излезе от корито и заля отсечката от третокласния път при разклона за село Осиково. От интензивните валежи и преливането на реката е отнесен банкета на пътя при 73-ти км, подкопано е пътното платно и насипа зад стената на водосток. Остава ограничен трафикът на автомобили над 3.5 тона по пътя Чуруково – Михалково, където също има пропаднал пътен банкет. \r\nЗаради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са сухи. Автомобилният трафик в е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.01", "title": "Смолян: Движението в участък от пътя Девин – Михалково се осъществява в едната лента заради наводнен пътен участък"}
{"url": "http://www.focus-news.net/news/2018/08/01/2551860/nedyalko-slavov-oblasten-upravitel-na-smolyan-kashta-e-zasegnata-ot-svlachishte-v-nedelino-nyama-evakuatsiya.html", "text": "Свлачище се активизира в Неделино онзи ден. Ситуацията там се успокои. Това съобщи за  Агенция „Фокус“  областният управител на Смолян Недялко Славов. „Засегната е една къща, но няма опасност от срутване“, обясни той. „Чухме се с кмета Боян Кехайов, няма нищо притеснително. Ще се пристъпи към разчистване“, посочи областният управител. „Проблем ще бъде, ако свлачището продължи да се свлича. Валежите спряха и се надявам да се успокои“, коментира той. „Няма евакуация, във връзка сме с кмета. Коментирахме с него, ако е необходимо специалисти да огледат района преди да се пристъпи към разчистване. Не ми е сигнализирал, че трябва да осигуряваме специалисти“, поясни Недялко Славов. „Вчера кметът беше много обнадежден, че валежите са спрели, и ще могат да разчистят“, каза още той. \r\nБиляна ИВАНОВА", "date": "2018.08.01", "title": "Недялко Славов, областен управител на Смолян: Къща е засегната от свлачище в Неделино, няма евакуация"}
{"url": "http://www.focus-news.net/news/2018/08/01/2551866/pregled-na-osnovnite-temi-v-burgaskiya-pechat.html", "text": "„Без нудистки плаж в Бургас“ е водещото заглавие в днешния брой на бургаския ежедневник  „Черноморски фар“ . Бургас няма да има „Евин“ и „Адамов“ плаж. Това стана ясно по време на редовната сесия на Общински съвет – Бургас. Местните парламентаристи приеха само предложението Общината да кандидатства пред Министерството на туризма и Министерски съвет, за да ѝ бъде безвъзмездно предоставено стопанисването на плажа. \r\n„Карнобат с нова сграда на пожарната“ е друго заглавие от първа страница. Първа копка за новата сграда на карнобатската противопожарна служба бе направена вчера. Официалната церемония откри началникът от карнобатската противопожарна служба – главен инспектор Димитър Грозев, който запозна присъстващите с идеята за построяването на новата сграда, възникнала преди около 50 години, пише още вестникът. \r\n„Созопол с подкрепа за малкия бизнес“ е още едно заглавие в днешния брой. Стартиралата на 15 юни нова културно-информационна система на Община Созопол предлага модерен, бърз и лесен начин местните предприемачи да информират туристите за услугите, които предлагат. \r\n„1000 лева за турнира на името на Продан Гарджев“ е друго заглавие от първа страница. Сумата ще бъде предоставена на организаторите на международния турнир по свободна борба „Продан Гарджев“, който ще се проведе тази година в Бургас. Това решиха общинските съветници. \r\n„Тема на дена“ в изданието е „Община Бургас в топ 5 по финансови резултати в страната“.", "date": "2018.08.01", "title": "Преглед на основните теми в бургаския печат"}
{"url": "http://www.focus-news.net/news/2018/08/01/2551869/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът акцентира върху това, че Общинският съвет в Кюстендил е одобрил процедурата за приватизация на градския плаж. Приватизационната оценка на терена, включваща съществуващите сгради и изградената инфраструктура, е в размер на 2 604 000 лева. Площта на имота е 32 101 кв.м. съветниците определиха началната тръжна цена, както и стъпката за наддаване, която е в размер на 50 000 лева. Депозитът за участие в обявения търг е в размер на 260 400 лева. След приемане на решението, следва срок за неговото обжалване. След това процедурата трябва да бъде обявена в Държавен вестник, а след това започват да текат сроковете. В срок от 15 дни, след обнародването ще започне закупуването на тръжната документация. Предложенията за участие в търга се подават до 20 дни, след обнародването, а самият търг се провежда на 21 ден от обнародването в държавен вестник. Приватизационната сделка включва терена и наличните сгради. \r\nНа първата си страница вестникът информира, че програмата на “Кюстендилско лято” тази година се открива с концерт на Кристиян Янкулов и Християна Дънкова. Той е на 3 август, от 21.00 часа на пл. “Велбъжд”. \r\nВ концерта ще участват още, музикантите: Александър Васев - пиано; Светлин Стайков - бас китара; Христо Нейчев- китара; Иван Йорданов- саксофон и Исак Бенбасат - барабани. \r\nНа началната си страница вестникът информира за това, че е започнало приемането на заявки за участие в изложението на обредни хлябове за празника „Панагия” в Кюстендил. Заявките се подават на място в отдела или по електронната поща до 8 август. Изложението ще се проведе на 15 август от 10.00 ч до 14.00 часа в градинката пред Обреден дом – Кюстендил. В хлебното изложение, посветено на празника „Панагия – въздигане на хляба” могат да участват читалища, сдружения, неправителствени организации. \r\nВ рубриката „Репортери” изданието съобщава, че с жълта палатка хората с увреждания в Кюстендил са поискали приемането на нов закон за социалната помощ. Палатката е била поставена пред общинския клуб за хората със зрителни увреждания в града. Исканията са за приемане на нови закони за хората с увреждания и за социалните услуги в България, за да бъде регламентирана личната помощ. Според протестиращите в Кюстендил, самите норми трябва да отговарят на Конвенцията на ООН за правата на хората с увреждания, превръщайки нормите на конвенцията в държавна политика. \r\nВ рубриката „Общество” се съобщава, че 5 самостоятелни детски ясли и яслени групи към детски градини с общо 473 места в тях функционират в област Кюстендил. В сравнение с предходната година броят на местата в детските ясли в областта намалява с 91, или с 16.1%.В градовете детските ясли са 11 с 393 места, а в селата – 4 с 80 места. В областта към 31.12.2017 г. самостоятелните детски ясли разполагат с 152 места и са обслужени 92 деца, а яслените групи с 321 места, като са посещавани от 256 деца. Осигуреността с места в детските ясли към 31.12.2017 г. за областта е 18.2 на 100 деца до 3-годишна възраст при средно за страната 16.9%. \r\nПо този показател област Кюстендил се нарежда на седмо място в страната.", "date": "2018.08.01", "title": "Преглед на основните теми в кюстендилския печат"}
{"url": "http://www.focus-news.net/news/2018/08/01/2551868/pss-dobri-shte-sa-usloviyata-za-turizam-v-planinite-do-obyad.html", "text": "Добри ще са условията за туризъм в планините до обяд. Това съобщиха за  Агенция „Фокус“  от Планинска спасителна служба (ПСС) при БЧК. Следобед се очакват превалявания от дъжд и гръмотевични бури. Сутрешните температури са от 8 до 16 градуса. По върховете има преминаваща мъгла и духа слаб до умерен вятър. В Боровец работи кабинковият лифт, а в Пампорово работят 1,2 и 4 линия от лифтовите съоръжения. Няма регистрирани инциденти с туристи за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.01", "title": "ПСС: Добри ще са условията за туризъм в планините до обяд"}
{"url": "http://www.focus-news.net/news/2018/08/01/2551871/danas-sarbiya-nay-malko-15-dushi-sa-postradali-pri-sblasak-na-patnicheski-vlak-sas-selskostopanska-mashina-kray-belgrad.html", "text": "Най-малко 15 души са пострадали при сблъсък на пътнически влак със селскостопанска машина в предградие на Белград, съобщава електронното издание на сръбския ежедневник  Danas . \r\nИнцидентът се е случил до тунел в предградието Рипан. От редакцията привеждат информация, съгласно които заради силния удар „пътуващите са летели на всички страни“. По първоначални данни сред ранените няма тежко пострадали.  \r\nНа място са изпратени два екипа за спешна помощ и полиция.  \r\nДруги подробности не се съобщават. Тереза Герова", "date": "2018.08.01", "title": "Danas (Сърбия): Най-малко 15 души са пострадали при сблъсък на пътнически влак със селскостопанска машина край Белград"}
{"url": "http://www.focus-news.net/news/2018/08/01/2551867/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "Предстоят прекъсвания на електрозахранването в Благоевградска и Кюстендилска области, информират от пресцентъра на  ЧЕЗ България . В Благоевград с нарушено електрозахранване ще бъдат улиците „Крали Марко“, „Тодор Александров“ и „Цар Иван Шишман“. В Дупница с прекъснато електричество ще са улиците: „Алеко“, „Аракчийски Мост“, „Асен Меджидиев“, „Бачо Киро“, „Жива Вода“, „Никола Малашевски“, „Николаевска“, „Патрики Сандев“ и „Професор Ал. Балабанов“. В община Кюстендил прекъсвания на електрозахранването ще има в селата  Вратца, Горна Брестница, Грамаждано, Гърляно и Ръсово.", "date": "2018.08.01", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2018/08/01/2551872/varna-puskat-avtomatiziranata-biletna-sistema-po-oshte-dve-linii-na-gradskiya-transport.html", "text": "По още две автобусни линии от общинската транспортна схема – № 12 (Аспарухово – Бриз) и № 31А (ЖП Гара – Виница), ще бъде пусната автоматизираната билетна система, част от проекта „Интегриран градски транспорт на Варна“. Тя стартира пилотно през ноември м.г. по линия № 10. Това съобщиха от  Общината .  В помощ на ползвателите по линии № 12 и № 31А са осигурени консултанти, които ще помагат на пътниците при ползване на устройствата, част от билетната система в превозните средства. Консултантите ще бъдат в превозните средства за 15 дни, считано от 1-ви август, по график – от 08.00 часа до 12.00 часа и от 15.00 часа до 19.00 часа. Те ще носят специални баджове, за да бъдат лесно разпознати, и ще обясняват как става закупуването на билети и/или карти, а също така и валидирането им в автобусите, каза ръководителят на проекта инж. Биляна Якова. \r\nЦената на билетите остава 1 лв. За пилотните линия № 10, № 12 и № 31А машините ще предлагат 2 основни типа продукти – стандартните хартиени билети, които са еднократни, и предплатени карти с електронни билети, в които може да бъде заделена определена сума пари (кредит). Електронните билети могат да бъдат изразходвани чрез валидиране на картата в специално валидиращо устройство в автобуса. \r\nАвтоматизираната билетна система ще бъде поетапно стартирана за линии от общинската транспортна схема в следващите 6 месеца. Всички линии ще заработят в цялостен мащаб ефективно, след като приключат мащабните ремонти в града и след  приемане на  две нови схеми –  транспортна и тарифна, от Общински съвет – Варна. Гражданите и гостите на града ще бъдат своевременно информирани за поетапното въвеждане на автоматизираната билетна система.", "date": "2018.08.01", "title": "Варна: Пускат автоматизираната билетна система по още две линии на градския транспорт"}
{"url": "http://www.focus-news.net/news/2018/08/01/2551877/blagoevgrad-samo-v-izprevarvashtata-lenta-se-izvarshva-dvizhenieto-po-avtomagistrala-struma-v-uchastaka-mezhdu-p-v-kocherinovo-i-p-v-blagoevgrad-poradi-remont.html", "text": "Движението по автомагистрала „Струма“ в участъка между п. в. „Кочериново“ и п. в. „Благоевград“ от км 86+300 до км 86+500 се осъществява само в изпреварващата лента поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Шофьорите да се движат с повишено внимание и съобразена скорост, спазвайки пътната сигнализация. До 3 август пък се извършва косене в участъка Ново Делчево – Кулата, от км 152 до км 166 на автомагистрала „Струма“. Шофьорите да се движат с повишено внимание и съобразена скорост. Няма други въведени ограничени в областта. Интензивен е трафикът по автомагистрала „Струма“ и главен път Е-79. Натоварено е и движението по второкласен път – 19 Симитли – Гоце Делчев. Не са регистрирани инциденти през нощта. \r\nЛивия НИНОВА", "date": "2018.08.01", "title": "Благоевград: Само в изпреварващата лента се извършва движението по автомагистрала „Струма“ в участъка между п. в. „Кочериново“ и п. в. „Благоевград“, поради ремонт"}
{"url": "http://www.focus-news.net/news/2018/08/01/2551876/plovdiv-dvizhenieto-po-pat-iii-641-banya-kalofer-se-osashtestvyava-vremenno-v-edna-lenta-poradi-patno-proizshestvie.html", "text": "Движението по път III-641 Баня – Калофер се осъществява временно в една лента, двупосочно, поради пътнотранспортно произшествие. Това съобщиха от  пресцентъра на Агенция \"Пътна инфраструктура\" . От АПИ призовават шофьорите да се движат с повишено внимание и съобразена скорост. Трафикът се регулира от \"Пътна полиция\".", "date": "2018.08.01", "title": "Пловдив: Движението по път III-641 Баня – Калофер се осъществява временно в една лента поради пътно произшествие"}
{"url": "http://www.focus-news.net/news/2018/08/01/2551865/radio-svobodna-evropa-makedoniya-hristiyan-mitskovski-iska-badeshte-za-makedoniya-v-koeto-nyama-da-prostituirame-kato-narod-i-darzhava.html", "text": "Председателят на опозиционната ВМРО-ДПМНЕ Християн Мицковски подчерта, че иска бъдеще, в което страната ще бъде водена от принципни и честни хора, а не – съгласно думите му, от „износени“ политици, предава   Радио „Свободна Европа“  в македонската си редакция. \r\n„Бъдеще, в което няма да проституираме като народ и държава, защото в правителството са некомпетентни политици\", написа Мицковски в профила си в социалната мрежа „Туитър“, след което приведе редица примери за това какво точно има предвид и за какво бъдеще ще се бори като политик. \r\n„Битката на моето поколение е да ви победя Вас, наемниците и остатъците от прехода..., така че моята Македония отново да бъде достойна“, поясни лидерът на опозицията. Тереза Герова", "date": "2018.08.01", "title": "Радио „Свободна Европа“ (Македония): Християн Мицковски иска бъдеще за Македония, в което „няма да проституираме като народ и държава“"}
{"url": "http://www.focus-news.net/news/2018/08/01/2551870/kmetat-na-chepelare-slavka-chakarova-patyat-za-selo-zabardo-i-chudnite-mostove-ostava-zatvoren.html", "text": "Пътят за село Забърдо и Чудните мостове остава затворен. Това съобщи за  Агенция „Фокус“  кметът Славка Чакърова за обстановката в Чепеларе, след като вчера беше обявено частично бедствено положение. „Частичното бедствено положение остава. Тръгваме към село Забърдо, за да видим каква е обстановката“, обяви тя. „Много е опасно при срутището да има техника, защото продължават да падат камъни. Има дежурни на място“, посочи кметът. „Изчакваме експертите, с които изготвихме превантивните мерки. Ще видим какви мерки ще предприемем днес, преди да отменяме частичното бедствено положение“, коментира Славка Чакърова. „Вчера разчистихме основното. Пропуснахме потока от автомобили, но срутището пак започна да пада. Тогава затворихме пътя веднага“, посочи тя. „Не пропускаме туристи, падат камъни и е опасно за живота им“, каза още кметът.  „Фокус“ припомня:  На 31 юли Община Чепеларе обяви частично бедствено положение, тъй като срутище затвори пътя за село Забърдо и природната забележителност Чудните мостове. Тогава кметът Славка Чакърова препоръча на туристите да се въздържат от пътувания в този участък, тъй като непрекъснато падат камъни. На 15 юни пътят отново беше затворен частично заради паднала скална маса. Тя припомни, че при първото активизиране на срутището през юни са вложени 32 000 лв. за почистване, обрушване на скалите и опъване на мрежи, но сега то пак се активизира.  \r\nБиляна ИВАНОВА", "date": "2018.08.01", "title": "Кметът на Чепеларе Славка Чакърова: Пътят за село Забърдо и Чудните мостове остава затворен"}
{"url": "http://www.focus-news.net/news/2018/08/01/2551873/kyustendil-kontsert-v-pamet-na-narodniya-pevets-blagovest-porozhanov-shte-se-provede-v-grada.html", "text": "Концерт в памет на народния певец Благовест Порожанов ще се проведе в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Концертът ще се състои от 19.00 часа на сцена „Арката” на площад „Велбъжд”. В него ще участват изпълнителите Йорданка Варджийска, самодейни състави към читалищата в селата Соволяно, Николичевци, Слокощица и Коняво. Ще се включат и децата от Вокална група „Тип Топ”. Благовест Тодоров Порожанов е роден на 7 април 1939 година в село Горно Уйно, Кюстендилско, но израства в село Соволяно, където се установява семейството му. Учи в смесената гимназия в Кюстендил и в гимназията в село Трекляно. Бил е солист в кюстендилския ансамбъл за народни песни и танци с художествен ръководител и диригент Никола Вучков. През 1992 година е един от основателите на „Пирин Фест“ в град Сандански. През 2001 година записва два компактдиска с македонски народни песни. Създава в Кюстендил „Школа за млади таланти и дарования“. Създава повече от 200 авторски песни, част от които са посветени на Кюстендил, Кюстендилския край и България. Умира на 24 юли 2007 година. Удостоен е със званието „Почетен гражданин на Кюстендил” през 2008 година. \r\nВенцеслав ИЛЧЕВ", "date": "2018.08.01", "title": "Кюстендил: Концерт в памет на народния певец Благовест Порожанов ще се проведе в града"}
{"url": "http://www.focus-news.net/news/2018/08/01/2551878/kyustendil-turisticheski-i-sastezatelni-proyavi-shte-badat-podpomognati-finansovo-prez-mesets-avgust-ot-obshtinata.html", "text": "Разнообразни туристически и състезателни прояви ще бъдат подпомогнати финансово през месец август от Община Кюстендил. Това съобщи за  Радио „Фокус” – Кюстендил  Стоян Стоянов, експерт в отдел „Спортни дейности” към Община Кюстендил. Спортните прояви са включени в календара на Община Кюстендил за месец август и тяхното провеждане се подпомага със средства от общинския бюджет. Този месец предстои провеждането на автомобилното рали „Осогово”, което отново ще събере най-добрите автомобилни състезатели от страната. Предвидено е провеждането на открит турнир по снукър, както и състезание по спортно ориентиране. Включени са и две туристически прояви. Едната от тях е изкачване на Черни връх, а другата – тристранна среща с туристи от България, Сърбия и Македония на пирамида 106 край село Жеравино. \r\nВенцеслав ИЛЧЕВ", "date": "2018.08.01", "title": "Кюстендил: Туристически и състезателни прояви ще бъдат подпомогнати финансово през месец август от Общината"}
{"url": "http://www.focus-news.net/news/2018/08/01/2551880/mazh-e-s-opasnost-za-zhivota-sled-skandal-za-imot-v-stolichniya-kv-hristo-botev.html", "text": "Малко след 22.00 часа в понеделник в полицията е получен сигнал за възникнал скандал в столичния квартал „Христо Ботев“, който прераснал в сбиване. Към мястото незабавно са изпратени полицейски екипи, които задържали 43-годишен мъж и 19-годишния му син. В болница, за оказване на медицинска помощ е откаран 58-годишен, който е настанен за лечение с опасност за живота. Това съобщиха от пресцентъра на  МВР . По първоначални данни, спор за имот е в основата на конфликта между тримата. \r\nРаботата за изясняване на всички факти и обстоятелства около случилото се продължава.", "date": "2018.08.01", "title": "Мъж е с опасност за живота след скандал за имот в столичния кв. „Христо Ботев“"}
{"url": "http://www.focus-news.net/news/2018/08/01/2551879/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Испания поиска от Европейския съюз помощ за справяне с нарастващите миграционни потоци в Средиземно море, съобщава националният ежедневник  El Pais , като уточнява, че съответната информация е потвърдена от говорител на Европейската комисия.  \r\nОт редакцията подчертават, че освен собствените си искания, Мадрид е добавил списък с молби от мароканските власти. Източници от ЕК разкриха, че Брюксел вероятно ще даде положителен отговор на отправените апели, без обаче да разкриват подробности за характера на изисканата помощ.  \r\nПо-късно стана ясно, че Испания иска отпускането на средства от фонд „Убежище, миграция и интеграция“ (ФУМИ), от който в периода 2014-2020 г. ще бъдат отделени общо 3,1 млрд. евро за помощ за търсещите убежище.  \r\nЗа последно Испания получи средства на 2 юли, когато Брюксел отпусна на Мадрид 25,6 млн. евро за подобряване на приемните центрове за мигранти в Сеута и Мелиля - два града, разположени на северното крайбрежие на Африка. Средствата бяха насочени и към подобряване на стратегиите за връщане на отхвърлените мигранти.  \r\nОсвен собствените си искания, испанското правителство се застъпи и за Мароко, традиционен съюзник в усилията за отслабването на миграционните потоци в Европа. Източници в Ла Монклоа, седалището на испанското правителство, признаха, че през последните две години Рабат е очаквал по-голяма финансова подкрепа от бюджета на ЕС, която те са оценили на около 30 млн. евро. Други източници приведоха данни за сума от 190 млн. евро. \r\n***  В рамките на среща, насрочена за началото на септември, специалният представител на ООН за Сирия Стафан де Мистура ще обсъди с представители на Русия, Иран и Турция изготвянето на нова конституция на близкоизточната държава, съобщава германският национален ежедневник  Die Zeit . \r\nИталианският дипломат разкри, че е провел преговори с представители на трите държави на среща в руския курорт Сочи, където понастоящем се водят разговорите за решаване на сирийския конфликт.  \r\nОт редакцията припомнят, че в рамките на среща за Сирия през януари бе взето решение за създаването на специална комисия, натоварена с въпроса за подготовката на новия Основен закон на страната. През юни Стафан де Мистура разговаря с делегати на Москва, Техеран и Анкара за създаването на комисията. Опозицията на Дамаск тогава изпрати списък с 50 кандидати за членове на органа.  \r\nСпециалният посредник на ООН описва изработването на нова конституция като „ключов елемент\" за прекратяване на продължителната гражданска война, довела до смъртта на повече от 350 хил. души от 2011 г. насам. Политическите разговори в Женева, водени от Стафан де Мистура, досега не са постигнали напредък. От началото на 2017 г. в казахстанската столица  Астана се провеждат разговори между Русия, Турция и Иран относно стъпките за разрешаване на конфликта. \r\n***  По последни данни на полицията броят на идентифицираните жертви на опустошителните горски пожари в Източна Атика е достигнал до 76, съобщава електронното издание на гръцкия вестник  Kathimerini , като припомня, че загиналите в стихията са най-малко 91. Телата на още двама загинали бяха намерени във водите край Атина, но все още остава неясно дали смъртта им е настъпила вследствие на пожарите.  \r\nВластите поясниха, че официалният брой на лицата, които са в неизвестност след катастрофата, е осем.  \r\nЕкологичните организации, включително Световният фонд за дивата природа (WWF) и „Грийнпийс\", заявиха, че огънят в Мати е най-смъртоносният в историята на Гърция.  \r\nТрагедията подхрани нови спорове между управляващи и опозиция в Атина. Премиерът Алексис Ципрас обеща, че държавата ще разследва причините за това защо стотици хора се озоваха в капан в пламъците, без да могат да избягат. Той също така обеща да строги мерки срещу незаконното строителство, след като стана ясно, че именно такива конструкции са станали причина за блокиране на пътищата за евакуация на живущите в районите, засегнати от пожарите.  \r\nСпоред говорителя на правителството Димитрис Цанакопулос, министерството на околната среда е регистрирало над 3000 незаконни строежи в горите и по крайбрежието в по-широкия район на Атина. Предстояло е те са бъдат разрушени. \r\n***  Началник-щабът на Белия дом Джон Кели заяви, че ще остане на позицията до президентските избори в САЩ през 2020 г.  Той заяви, че лично се е съгласил с президента Доналд Тръмп да остане до края на първия му мандат, предава   Politico. \r\nОт няколко дни в американските медии има спекулации дали Кели ще напусне поста си, като началникът на екипа на вицепрезидента Майк Пенс – Ник Айърс и директорът на отдела за бюджета на Белия дом Мик Мълвейни бяха определени за негови потенциални заместници. \r\nСъщевременно отношенията между Тръмп и Кели , според предсавители на Белия дом, пожелали да останат анонимни, са се поправили след няколко месеца неразбирателство. \r\n*** Британският външен министър Джереми Хънт призова Германия и Франция да заставят Европейската комисия да сключи „разумно и прагматично“ споразумение за Брекзит. Той обвини Брюксел, че чака Великобритания да отстъпи първа в преговорите и заяви, че шансовете Великобритания да излезе от ЕС без споразумение се увеличават „от ден на ден“, пише   The Guardian. \r\n„В Брюксел има дълбоко неразбиране на британците като нация. Има реален шанс Брекзит да завърши без споразумение“, заяви Хънт. „Има възможност, увеличаваща се от ден на ден, да стане така, защото Европейската комисия чака Великобритания „да мигне“ първа“, допълни министърът. \r\n„Франция и Германия трябва да изпратят силен сигнал до ЕК, че трябва да се постигне прагматично и разумно споразумение, което да защити работните места и във Великобритания, и в Европа“, убеден е той и допълни, че за всяко загубено работно място в страната ще има загубено и в Съюза. \r\nПо-рано Франция заплаши Великобритания „че ще навие обратно червения килим“ пред британските банки след Брекзит, но Хънт предупреди, че Брекзит без споразумение ще е „икономическа трагедия“ и за двете страни.  \r\n„Лондонското сити ще процъфтява независимо от резултата на Брекзит. Но за европейския бизнес последствията ще са дълбоки“, смята министърът. \r\n***", "date": "2018.08.01", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/08/01/2551881/plovdiv-zapochna-zapalvaneto-na-dupki-v-rayon-severen.html", "text": "Започна запълването на дупки в район „Северен” в Пловдив. Това съобщи за  Радио „Фокус“ – Пловдив  районният кмет инж. Ральо Ралев. По думите му в момента работни дейности се извършват на ул. „Георги Бенев”. Ще се ремонтират участъци по основни пътни артерии в района, както и вътрешноквартални улици – паважни и асфалтови настилки. След като се изрежат със специална машина, отворите в асфалтовата настилка се продухват с цел да се премахнат всички замърсявания и прах, грундират се и се запълват с топла асфалтова смес. Приканват се гражданите на район „Северен” в Пловдив да сигнализират за компрометирана пътна настилка на телефон 032/901 168. \r\nТони МИХАЙЛОВ", "date": "2018.08.01", "title": "Пловдив: Започна запълването на дупки в район „Северен”"}
{"url": "http://www.focus-news.net/news/2018/08/01/2551882/varna-obstanovkata-v-oblastta-e-normalna-nyama-postapila-informatsiya-za-problemni-mesta-pri-vodoemite.html", "text": "Обстановката във Варненска област е нормална, няма постъпила информация за аварийни ситуации по язовирните стени и съоръженията към тях. Това съобщи за  Радио „Фокус“ – Варна  оперативният дежурен при Областна администрация – Варна. Реките са в коритата си, не са констатирани разливи през последното денонощие. Според оперативните данни обстановката във Варненска област е спокойна и няма сведения за аварии или проблемни места при водоемите. През последното денонощие от общините няма постъпила информация за аварийни ситуации по язовирните стени и съоръженията към тях. Все още не е отменено частичното бедствено положение в част от Дългопол, въведено след проливните дъждове в петък. Очаква се това да се случи през днешния ден, като дейностите по почистване на засегнатите райони продължават. \r\nСпоред прогнозата на Националния институт по метеорология и хидрология в резултат на валежи са възможни краткотрайни повишения на речните нива в целия Черноморски басейн. На 2 и 3 август речните нива в басейна ще се понижават или ще останат без съществени изменения. Водните количества на реките в басейна ще са под праговете за внимание. \r\nМарияна ВАЛЕНТИНОВА", "date": "2018.08.01", "title": "Варна: Обстановката в областта е нормална, няма постъпила информация за проблемни места при водоемите"}
{"url": "http://www.focus-news.net/news/2018/08/01/2551884/sliven-trafikat-po-patishtata-v-oblastta-e-intenziven.html", "text": "Трафикът по пътищата в област Сливен е интензивен, съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението в участъка от с.Мокрен до кръстовище  Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.01", "title": "Сливен: Трафикът по пътищата в областта е интензивен"}
{"url": "http://www.focus-news.net/news/2018/08/01/2551885/dnevni-avaz-bosna-i-hertsegovina-vlastite-v-saraevo-vse-oshte-nyamat-adekvaten-otgovor-na-izgrazhdaneto-na-peleshatskiya-most.html", "text": "Първите машини на китайския консорциум вече са в малкото хърватско градче Комарна, където ще започне строежът на Пелешацкия мост. Това бе официално обявено в понеделник, след като министърът на морето, транспорта и инфраструктурата на Хърватия Олег Бутович подписа официалния договор за въвеждане на китайска компания на строителната площадка. Крайният срок за завършване на съоръжението е три години. И докато Загреб предприема последната стъпка за изграждането на спорния мост, официалните институции на Босна и Херцеговина все още нямат адекватен отговор, коментира електронното издание на вестник  Dnevni Avaz . \r\nОсвен изявленията на отделни политици, управляващите в Сараево не са предприели нито едно конкретно действие. В интервю за вестника Исмир Юско, министър на транспорта и съобщенията на Босна и Херцеговина, подчерта, че виновни за ситуацията са властите и от двете страни на границата. Босна и Херцеговина е изпратила писма до Хърватия няколко пъти, като е поискала състава на комисията да разреши спорните въпроси около строителството на съоръжението, но отговор така и не е получен.  \r\n„Грешката бе направена през 2006 г. Делегацията на Босна и Херцеговина разговаря с хърватската страна само за техническите характеристики на моста, никой не се споменава нищо за морето“, поясни Юско, като същевременно допълни, че оттогава насетне между Загреб и Сараево няма официални разговори по този въпрос. \r\n„Според моята информация съответните комисии се срещнаха три пъти, техническите спецификации бяха хармонизирани, но никой не спомена  за демаркацията. Първо трябваше да бъде решен този въпрос, а след това този за характеристиките“, заяви министърът.  \r\nИзданието уточнява, че наскоро Юско говорил по въпроса пред Камарата на представителите на Босна и Херцеговина. „Казах, че чакам каквито и да било указания от парламента как да се действа. Това е работата на Комисията за границите на Босна и Херцеговина.  Аз нямам тези компетенции, но ние сме готови да бъдем част от екип, който ще реши тези проблеми. Попитах и депутатите. Някои от тях седяха там и през 2006 г. За тях няма нищо спорно. Но след това, година преди изборите, той отново стана актуален. А междувременно не бе направено нищо. Защо? Имаха шанс, знаеха всичко. Те знаят компетенциите на всички, няма да позволя на никого да насочи пръст към това министерство и да каже, че сме виновни\", категоричен бе Юско. \r\nСпоред него всеки, който е част от законодателната и изпълнителната власт, трябва да участва в разрешаването на този проблем. „Председателството на Босна и Херцеговина публикува стратегия за външната политика. В него не се споменава нищо за Пелешацкия мост. А той трябваше да бъде посочен като един от проблемите, които трябва да бъдат разрешени. Председателството трябваше да изпрати писмо до Хърватия – щеше да бъде логично, но това не се случи“, отбелязва Юско. \r\nВ понеделник, 30 юни, бе даден официален старт на строителството на спорния Пелешацки мост – мащабен инфраструктурен проект на Хърватия. Дългият 2,4 км мост ще свързва Пелешацкия полуостров с останалата част на Хърватия, отделена от 14-километрова ивица, принадлежаща на Босна и Херцеговина. Поради тази причина управляващите в Сараево твърдят, че Загреб няма право да строи този мост. Босненските политици многократно увериха, че имат „твърди позиции“ и няма да позволят реализацията на проекта. За строежа на моста бе ангажирана китайската компания China Road and Bridge Corporation. \r\nКамарата на представителите на Босна и Херцеговина официално възрази срещу построяването на моста в рамките на заседание, проведено на 13 септември 2017 г., и прие съответна декларация, подкрепена от мнозинството парламентарно представени партии. Чрез нея депутатите в Сараево призоваха Хърватия и ЕС да преустановят всички действия по обявяването на началото на строителството на моста. В Загреб обаче не приеха на сериозно предупрежденията на управляващите в съседната на Хърватия страна.  \r\nВече стана ясно, че председателят на президентството на Босна и Херцеговина Бакир Изетбегович ще се противопостави на изграждането на Пелешацкия мост. Той увери, че ще търси защита на правата на страната си, като се обърне към международните институции. \r\nС изграждането на Пелешацкия мост Хърватия нарушава суверенните права на Босна и Херцеговина за достъп до открито море, бе подчертано в изявление на Изетбегович. В текста се напомни, че при кандидатстването за финансирането на проекта, управляващите в Загреб са информирали Европейската комисия, че строителството на моста не предизвиква спор с Босна и Херцеговина – нещо, което отдавна се знае, че не е вярно, става ясно още от разпространения текст. Тереза Герова", "date": "2018.08.01", "title": "Dnevni Avaz (Босна и Херцеговина): Властите в Сараево все още нямат адекватен отговор на изграждането на Пелешацкия мост"}
{"url": "http://www.focus-news.net/news/2018/08/01/2551888/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Броени дни, след като върна закона за народния театър, държавният глава на Албания Илир Мета отказа да подпише още един законодателен акт – този за данъка върху печалбата, отбелязва скопското електронно издание  „Независен“ . \r\nОт Президентството в Тирана мотивираха действията на Мета с необходимостта от връщането на закона за преразглеждане в парламента. Според албанския президент законът поощрява игрите на късмета и не взима предвид обществения интерес и отрицателните ефекти върху гражданите на страната.  \r\n„Използването на данъчни стимули в областта на бизнеса с игри на късмета не е добре преценено от правителството и парламента с оглед на социалните драми и семейни конфликти, които се случват непрекъснато заради участие подобни игри“, се казва в разпространеното от Президентството съобщение.  \r\nВ същото време се заявява, че Мета е подписала няколко други закона, приети от парламента.  \r\nНа 27 юни албанският президент не подписа закона за разрушаване на Националния театър с аргумента, че той нарушава принципите на „равенство пред закона\" и „свободата на икономическото въздействие на гражданите\", принципи, които, като подчертава, са заложени в Конституцията на страната.  \r\n„Законът не е в хармония с основните конституционни принципи на националната идентичност и национално наследство, върху които гражданите на Република Албания решиха да изградят и развиват своята държава. Също така не е в съответствие с Европейската конвенция за нематериалното културно наследство, както и с принципите и стандартите на съществуващото законодателство на Албания\", бе обяснено от Президентството.  \r\nМета тогава посочи, че в момент, в който Конституционният съд не функционира, законът трябва да бъде подробно преразгледан в парламента. \r\n***  Най-малко 15 души са пострадали при сблъсък на пътнически влак със селскостопанска машина в предградие на Белград, съобщава електронното издание на сръбския ежедневник  Danas . \r\nИнцидентът се е случил до тунел в предградието Рипан. От редакцията привеждат информация, съгласно които заради силния удар „пътуващите са летели на всички страни“. По първоначални данни сред ранените няма тежко пострадали.  \r\nНа място са изпратени два екипа за спешна помощ и полиция.  \r\nДруги подробности не се съобщават. \r\n***  По последни данни на полицията броят на идентифицираните жертви на опустошителните горски пожари в Източна Атика е достигнал до 76, съобщава електронното издание на гръцкия вестник  Kathimerini , като припомня, че загиналите в стихията са най-малко 91. Телата на още двама загинали бяха намерени във водите край Атина, но все още остава неясно дали смъртта им е настъпила вследствие на пожарите.  \r\nВластите поясниха, че официалният брой на лицата, които са в неизвестност след катастрофата, е осем.  \r\nЕкологичните организации, включително Световният фонд за дивата природа (WWF) и „Грийнпийс\", заявиха, че огънят в Мати е най-смъртоносният в историята на Гърция.  \r\nТрагедията подхрани нови спорове между управляващи и опозиция в Атина. Премиерът Алексис Ципрас обеща, че държавата ще разследва причините за това защо стотици хора се озоваха в капан в пламъците, без да могат да избягат. Той също така обеща да строги мерки срещу незаконното строителство, след като стана ясно, че именно такива конструкции са станали причина за блокиране на пътищата за евакуация на живущите в районите, засегнати от пожарите.  \r\nСпоред говорителя на правителството Димитрис Цанакопулос, министерството на околната среда е регистрирало над 3000 незаконни строежи в горите и по крайбрежието в по-широкия район на Атина. Предстояло е те са бъдат разрушени. \r\n***  Първите машини на китайския консорциум вече са в малкото хърватско градче Комарна, където ще започне строежът на Пелешацкия мост. Това бе официално обявено в понеделник, след като министърът на морето, транспорта и инфраструктурата на Хърватия Олег Бутович подписа официалния договор за въвеждане на китайска компания на строителната площадка. Крайният срок за завършване на съоръжението е три години. И докато Загреб предприема последната стъпка за изграждането на спорния мост, официалните институции на Босна и Херцеговина все още нямат адекватен отговор, коментира електронното издание на вестник  Dnevni Avaz . \r\nОсвен изявленията на отделни политици, управляващите в Сараево не са предприели нито едно конкретно действие. В интервю за вестника Исмир Юско, министър на транспорта и съобщенията на Босна и Херцеговина, подчерта, че виновни за ситуацията са властите и от двете страни на границата. Босна и Херцеговина е изпратила писма до Хърватия няколко пъти, като е поискала състава на комисията да разреши спорните въпроси около строителството на съоръжението, но отговор така и не е получен.  \r\n„Грешката бе направена през 2006 г. Делегацията на Босна и Херцеговина разговаря с хърватската страна само за техническите характеристики на моста, никой не се споменава нищо за морето“, поясни Юско, като същевременно допълни, че оттогава насетне между Загреб и Сараево няма официални разговори по този въпрос. \r\n„Според моята информация съответните комисии се срещнаха три пъти, техническите спецификации бяха хармонизирани, но никой не спомена  за демаркацията. Първо трябваше да бъде решен този въпрос, а след това този за характеристиките“, заяви министърът.  \r\nИзданието уточнява, че наскоро Юско говорил по въпроса пред Камарата на представителите на Босна и Херцеговина. „Казах, че чакам каквито и да било указания от парламента как да се действа. Това е работата на Комисията за границите на Босна и Херцеговина.  Аз нямам тези компетенции, но ние сме готови да бъдем част от екип, който ще реши тези проблеми. Попитах и депутатите. Някои от тях седяха там и през 2006 г. За тях няма нищо спорно. Но след това, година преди изборите, той отново стана актуален. А междувременно не бе направено нищо. Защо? Имаха шанс, знаеха всичко. Те знаят компетенциите на всички, няма да позволя на никого да насочи пръст към това министерство и да каже, че сме виновни\", категоричен бе Юско. \r\nСпоред него всеки, който е част от законодателната и изпълнителната власт, трябва да участва в разрешаването на този проблем. „Председателството на Босна и Херцеговина публикува стратегия за външната политика. В него не се споменава нищо за Пелешацкия мост. А той трябваше да бъде посочен като един от проблемите, които трябва да бъдат разрешени. Председателството трябваше да изпрати писмо до Хърватия – щеше да бъде логично, но това не се случи“, отбелязва Юско. \r\nВ понеделник, 30 юни, бе даден официален старт на строителството на спорния Пелешацки мост – мащабен инфраструктурен проект на Хърватия. Дългият 2,4 км мост ще свързва Пелешацкия полуостров с останалата част на Хърватия, отделена от 14-километрова ивица, принадлежаща на Босна и Херцеговина. Поради тази причина управляващите в Сараево твърдят, че Загреб няма право да строи този мост. Босненските политици многократно увериха, че имат „твърди позиции“ и няма да позволят реализацията на проекта. За строежа на моста бе ангажирана китайската компания China Road and Bridge Corporation. \r\nКамарата на представителите на Босна и Херцеговина официално възрази срещу построяването на моста в рамките на заседание, проведено на 13 септември 2017 г., и прие съответна декларация, подкрепена от мнозинството парламентарно представени партии. Чрез нея депутатите в Сараево призоваха Хърватия и ЕС да преустановят всички действия по обявяването на началото на строителството на моста. В Загреб обаче не приеха на сериозно предупрежденията на управляващите в съседната на Хърватия страна.  \r\nВече стана ясно, че председателят на президентството на Босна и Херцеговина Бакир Изетбегович ще се противопостави на изграждането на Пелешацкия мост. Той увери, че ще търси защита на правата на страната си, като се обърне към международните институции. \r\nС изграждането на Пелешацкия мост Хърватия нарушава суверенните права на Босна и Херцеговина за достъп до открито море, бе подчертано в изявление на Изетбегович. В текста се напомни, че при кандидатстването за финансирането на проекта, управляващите в Загреб са информирали Европейската комисия, че строителството на моста не предизвиква спор с Босна и Херцеговина – нещо, което отдавна се знае, че не е вярно, става ясно още от разпространения текст. \r\n***", "date": "2018.08.01", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/08/01/2551886/dva-zlatni-edin-srebaren-i-edin-bronzov-medal-zavoyuvaha-balgarskite-uchenitsi-na-evropeyskata-mladezhka-olimpiada-po-informatika-ejoi.html", "text": "Два златни, един сребърен и един бронзов медал завоюваха българските ученици на Европейската младежка олимпиада по информатика eJOI, която се проведе от 26 юли до 1 август 2018 г., в гр. Инополис в руската република Татарстан. Това съобщиха от пресцентъра на  Министерството на образованието и науката . \r\nВ отборното класиране нашите състезатели заеха престижното второ място. Златни медали получиха Виктор  Кожухаров, IX клас, ПМГ „Баба Тонка” в Русе и Андон  Тодоров, VIII клас от СМГ „Паисий Хилендарски”. Георги  Петков, VIII клас от СМГ „Паисий Хилендарски” има сребърен медал, а Константин Каменов, VIII клас, СМГ „Паисий Хилендарски” – бронзов. \r\nРъководители на отбора са проф. Каталина Григорова, преподавател в Русенския университет „Ангел Кънчев“ и Петър Петров, ръководител на школа в СМГ. \r\nЕвропейската младежка олимпиада по информатика се провежда по инициатива на България. МОН беше съорганизатор на Първата младежка олимпиада по информатика, която се проведе 7-13 септември 2017 г. в София. Инициаторите и основатели на eJOI – проф. Красимир Манев, гл. ас. Бисерка Йовчева, Алексей Христов и Елена Маринова са изключително щастливи, че мечтата им не само се реализира през 2017 г., но днес вече се превръща в традиция. \r\n „Младежите ни не само оправдаха, но и надминаха очакванията за отлично представяне. Изключително горди сме от медалите, с които те се завръщат в България – това ни дава огромен стимул да продължим да ги подкрепяме за още по-големи успехи и доказва, че по-ранното обучение дава огромно предимство. Постижението им е блестящ пример за всички, които вървят по техните стъпки и сигурен знак, че страната ни запазва водещите си позиции в състезателното програмиране в Европа“, каза проф. Красимир Манев, президент на eJOI.   \r\nОтборът пристига в София в 11:30 часа на Терминал 2 с полет от Москва.", "date": "2018.08.01", "title": "Два златни, един сребърен и един бронзов медал завоюваха българските ученици на Европейската младежка олимпиада по информатика eJOI"}
{"url": "http://www.focus-news.net/news/2018/08/01/2551891/api-vremenno-se-ogranichava-dvizhenieto-v-izprevarvashtata-lenta-po-am-trakiya-v-uchastaka-sofiya-novi-han-ot-km-10-do-km-11-v-posoka-burgas-poradi-remontni-deynosti.html", "text": "Временно се ограничава движението в изпреварващата лента по АМ \"Тракия\" в участъка София – Нови хан от км 10 до км 11, в посока Бургас поради ремонтни дейности. Това съобщиха от пресцентъра на  Агенция \"Пътна инфраструктура\" . Трафикът се осъществява в активната лента. Шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.01", "title": "АПИ: Временно се ограничава движението в изпреварващата лента по АМ \"Тракия\" в участъка София – Нови хан от км 10 до км 11, в посока Бургас поради ремонтни дейности"}
{"url": "http://www.focus-news.net/news/2018/08/01/2551892/pregled-na-osnovnite-temi-v-shumenskiya-pechat.html", "text": "“Почетният гражданин на Шумен Румен Христов пробяга маратона в Сан Франциско“, е водещото заглавие във вестник  „Шуменска заря“ . Шумен Румен Христов успешно финишира в 41-ото издание на маратона в град Сан Франциско, щата Калифорния в САЩ. Той пробяга класическото разстояние от 26.2 мили за 3 часа 47 минути и 49 секунди. Младият шуменец е стартирал в 5:30:40 и е финиширал в 9:18:29, като средно една миля (1609.344 м) e пробягал за 8.42 минути. От 1921 г. насам навсякъде по света е прието дистанцията на ма ратона да бъде 42.195 км (26 мили и 385 ярда). „Общинското намерение за дългосрочен заем бе публично обсъдено“, информира изданието. Вчера в община Шумен се проведе публично обсъждане на намерението за поемане на дългосрочен общински дълг от община Шумен от „Фонд за органите на местно самоуправление в България – ФЛАГ“ ЕАД за мостово финансиране на изпълнението на проекта „Подобряване на образователната инфраструктура в град Шумен“. Предвижда се дългът да бъде обезпечен чрез учредяването на залог върху вземанията на общината от управляващия орган по Договор за безвъзмездна финансова помощ. Ремонтът на четири шуменски училища – СУ „Панайот Волов“, СУ „Васил Левски“, СУ „Трайко Симеонов“ и НУ „Илия Р. Блъсков“ се финансира по оперативната програма „Региони в растеж“, приоритетна ос „Устойчиво и интегрирано градско развитие“. „ Библиотеката на НЧ „Тодор Петков-1963“ се наводни“, пише вестникът. За пореден път библиотеката на шуменското Народно читалище „Тодор Петков- 1963“ се наводни от падналите през нощта проливните дъждове. Това става не за първи път въпреки, че през 2012 г. бе извършен основен ремонт на покрива. Вчерапрез  целия ден продължаваше да капе вода от тавана на библиотеката, а и от тавана на стълбището към нея и към балкона на голямата зрителна зала. Вода капе и от осветителните тела, което е много опасно за предизвикването на още по-сериозна авария. Читалищните дейци предвидливо са пренесли преди дни част от книжните фондове, а друга част от стелажите с книги са покрили с найлони.В кофи, легени и дори в надуваем детски басейн се събира капещата вода от тавана, която по-късно се изхвърля. От предишни, а и от настоящото наводнение паркетът. „Световната седмица на кърменето и в Шумен“, съобщава ежедневникът. Регионална здравна инспекция – Шумен съвместно с Център за майчино и детско здраве започват кампания с дни на отворените врати. От 01.08.2018 г. до 03.08.2018 г. от 09,00 ч. до 16,00 ч. Всички бременни и майки могат да посетят Центъра на ул. „Калоян“ №1. Там ще се дават консултации с демонстрация на кърменето. На участниците ще бъдат предоставени информационни материали, свързани с кърменето, здравословното хранене на бременната жена и кърмачката.", "date": "2018.08.01", "title": "Преглед на основните теми в шуменския печат"}
{"url": "http://www.focus-news.net/news/2018/08/01/2551889/stara-zagora-razchistvat-dereto-v-selo-kirilovo.html", "text": "Кметът на Община Стара Загора Живко Тодоров е разпоредил преминаващото през село Кирилово водосъбирателно дере да бъде почистено и прокопано. Това съобщиха от пресцентъра на  Общината . \r\nЗатлаченият канал и пороите през последните дни наводниха дворът и къщата на в южната част на селото. За да се избегнат следващи наводнения дерето ще бъде продълбочено и разчистено от храсти и растителност.", "date": "2018.08.01", "title": "Стара Загора: Разчистват дерето в село Кирилово"}
{"url": "http://www.focus-news.net/news/2018/08/01/2551890/plovdiv-lek-avtomobil-se-e-zapalil-i-e-izgoryal-napalno-na-patya-mezhdu-banya-i-kalofer-25-godishna-zhena-e-otkarana-v-bolnitsa.html", "text": "Лек автомобил „Мерцедес“ се е запалил и е изгорял напълно на пътя между Баня и Калофер. Това съобщи за  Радио „Фокус“ – Пловдив  говорителят на Областната дирекция на МВР. Сигналът е подаден към 09.00 часа тази сутрин. 25-годишната шофьорка на колата е пострадала леко, откарана е в болница за допълнителни прегледи. По първоначални данни колата е била с газова уредба и най-вероятно пожарът е причинен от техническа неизправност. До приключване на работата на екип на пожарната  движението в посочения участък е ограничено. \r\nТони МИХАЙЛОВ", "date": "2018.08.01", "title": "Пловдив: Лек автомобил се е запалил и е изгорял напълно на пътя между Баня и Калофер, 25-годишна жена е откарана в болница"}
{"url": "http://www.focus-news.net/news/2018/08/01/2551883/dimitar-ivanov-oblasten-upravitel-na-yambol-v-bolyarovo-byaha-vzeti-vtori-probi-ot-vsichki-fermi-s-izklyuchenie-na-edna.html", "text": "В Болярово бяха взети втори проби от всички ферми, с изключение на фермата на Христо Христов, където представители са Ана Петрова и Тодор Христов. Това съобщи за  Агенция „Фокус“  областният управител на Ямбол Димитър Иванов. \"Те не изпълняват Закона за ветеринарномедицинската дейност\", отбеляза Димитър Иванов. \"Лекарите от БАБХ са възпрепятствани да си свършат работата по закона по отношение на прегледите и вземането на втори проби\", допълни той.  На въпрос дали е обсъждано какви мерки ще се вземат, ако те не се съгласят на втора проба, Димитър Иванов отговори: „Ние сме правова държава, имаме закони“. \"Хората дори държаха вторите проби да се вземат първо от тях, за да излязат първо техните резултати. Разбираемо е покрай шума, който се вдига около въпросната ферма\", отбеляза Димитър Иванов. Той уточни, че не може да каже кога ще бъдат готови резултатите. „Това могат да кажат най-добре от централната лаборатория. Вземането на втори проби от животните започна от понеделник. Не мога да кажа точно от колко животни са взети проби\", допълни още той, като уточни, че вземането на проби от община Елхово е започнало в понеделник, а вчера и в пограничните села. \r\nБиляна ИВАНОВА", "date": "2018.08.01", "title": "Димитър Иванов, областен управител на Ямбол: В Болярово бяха взети втори проби от всички ферми, с изключение на една"}
{"url": "http://www.focus-news.net/news/2018/08/01/2551895/die-welt-blizo-70-protsenta-ot-germantsite-ne-odobryavat-ofitsialnoto-darzhavno-poseshtenie-na-erdogan-v-stranata.html", "text": "През есента държавният глава на Турция Реджеп Тайип Ердоган ще направи официално посещение в Германия. Берлин подготвя подобаващо посрещане, но се оказва, че германските граждани не гледат с добро око на планираната визита на лидера на Анкара, коментират в редакцията на националния ежедневник  Die Welt . \r\nЕрдоган ще бъде приветстван тържествено от държавния глава на ФРГ Франк-Валтер Щайнмайер – при това с военни почести и специален банкет. Освен това турският президент планира да използва първото си посещение в Германия след встъпването си в длъжност, за да проведе срещи със свои сънародници, живеещи в страната.  \r\nОпозицията реагира бурно на новината за отправената покана. Факт е, че „не винаги можем да избираме гостите си“, но Ердоган „не е нормален президент на демократична държава“, подчерта политикът от партията „Зелени“ Джем Йоздемир. Той е превърнал Турция в страна на „цензура, произвол, непотизъм и автокрация“ и това трябва да му се напомни, допълни Йоздемир. Същевременно той бе категоричен, че преди всичко на Ердоган трябва да се обясни „абсолютно ясно, че опитите за изграждане на турски националистически и фундаменталистки паралелни структури в Германия няма да бъде толерирано“. \r\nНа фона на критиката, която предизвика новината за планираното посещение на турския президент Реджеп Тайип Ердоган в Германия, първият дипломат на Берлин Хайко Маас защити решението за отправената покана. Аргументът, че би било добре да не разговаряме с трудните партньори, никога не е бил убедителен за мен“, подчерта германският социалдемократ. \r\nКаквито и да са коментарите по повод визитата на Ердоган, към настоящия момент нито има фиксирана дата за нея, нито е изяснено дали посещението ще бъде наистина държавно, с всички съпътстващи протоколни елементи.  \r\nОказва се обаче, че позицията на Маас за визитата на турския президент се споделя от много ограничен кръг граждани на ФРГ: голяма част от тях- 69% - се противопоставя на официалното държавно посещение на турския президент. Малко над 50% от германците го отхвърлят напълно, а 19% са отбелязали, че такава визита „по-скоро не“ трябва да бъде провеждана. Едва 23,9% от респондентите подкрепят официално държавно посещение - от които малко над 10% се съгласиха с него, отговаряйки с „да, определено\". \r\nРезултатите са от представително изследване на вестника, проведено от изследователския институт Civey.  \r\nАнализът на данните показва, че отхвърлянето на посещението на Ердоган е най-силно сред симпатизантите на  „Алтернатива за Германия“ (81,3%), а най-слабо – сред социалдемократите (58,4%). От избирателите на Съюза (ХДС/ХСС) 23,3% гласуваха „за“ и 69,3% - „против“.  \r\nСимпатизантите на Свободната демократическа партия (СвДП) и „Левица“  \r\nса сравнително единодушни: 31,9%  (СвДП) И съответно 29,9% („Левица“) са се изказали в подкрепа на визитата на турския президент.  Тереза Герова", "date": "2018.08.01", "title": "Die Welt: Близо 70 процента от германците не одобряват официалното държавно посещение на Ердоган в страната"}
{"url": "http://www.focus-news.net/news/2018/08/01/2551893/prezidentat-rumen-radev-sigurnostta-i-ikonomicheskoto-razvitie-na-balkanite-sa-svarzani-s-evropeyskata-perspektiva-na-tseliya-region.html", "text": "Обявеният хоризонт 2025 г. за присъединяване на държавите от Западните Балкани към ЕС е възможност и стимул за Сърбия и другите кандидат-членки да извършат необходимите реформи. Това е дълъг път, който изисква всички заинтересовани страни да обединят усилия за постигане на това, което беше обявено от всички сръбски политици за стратегическа цел на Сърбия – членство в ЕС. Това заявява президентът Румен Радев в интервю за  сръбското издание CorD Magazine . Държавният глава откроява утвърждаването на върховенството на закона, защитата на правата на малцинствата, свободата на медиите, ускоряването на процесите в обществения сектор и икономическите реформи, като ключови фактори за осъществяването на  напредък в процеса на европейска интеграция.  \r\n„Приобщаването на Западните Балкани към обединена Европа е цел на България още от присъединяването на страната ни към Европейския съюз през 2007 г. Нещо повече, това беше и една от целите на политиката на разширяване на самия ЕС, фиксирана с решенията от т. нар. Солунски дневен от 2003 г. „Замразяването“ на тази тема в дневния ред на ЕС за изминалото десетилетие не е в интерес нито на България, нито на държавите от региона, нито дори на ЕС“, посочва Румен Радев. Президентът подчертава, че сигурността, стабилността и икономическото развитие на Балканите са свързани с реализирането на европейската перспектива за целия регион.  \r\n„Като страна членка на ЕС и като балканска държава България остава ангажирана с европейската перспектива на региона и е доказала готовността си да подкрепи своите съседи от Западните Балкани по техния път към ЕС. След края на българското председателството страната ни остава активна в тройката на Председателството на Съвета на ЕС  и продължава да работи за това фокусът да остане върху региона на Западните Балкани“, посочва още държавният глава.  \r\nВ отговор на въпрос за резултатите от посещението му в Сърбия през юни т.г., Румен Радев отбелязва положителната тенденция в развитието на политическия диалог, ръста в двустранния стокообмен, който надхвърля 1 млрд. евро, както и увеличението на броя на туристите. „Двете страни имат добро сътрудничество в сферите на отбраната, вътрешните работи и миграцията. Заедно работим успешно по много големи проекти в областите на свързаността, което мисля, че е особено важно за бъдещето и сигурността на двете страни“, добавя Румен Радев. Президентът изразява очакването си българо-сръбския газов интерконектор да бъде завършен през 2022 г., а страната ни да ускори работата по изграждането на магистралата, която ще свързва България и Сърбия, като част от Трансевропейската транспортна мрежа, която представлява най-краткия маршрут между Западна Европа и Близкия изток.  \r\nПомолен да коментира най-голямото предизвикателство пред българското национално малцинство в Сърбия, Румен Радев подчертава, че съществуващият климат на доверие и заявената политическата воля на Сърбия трябва да доведат до ефективни и дълготрайни решения на проблемите на българското национално малцинство в областта на образованието, свободата на вероизповеданията, достъпа до информация на роден език. „Зачитането на правата на българското малцинство е важно не само за България, но също и за Сърбия, както и за двустранните ни отношения и европейската перспектива на целия регион“, посочва президентът.  \r\nДържавният глава определя направените от Сърбия стъпки и постигнатите резултати за подобряване на положението на българското национално малцинство като окуражаващи. „Това че заедно с президента Вучич посетихме Димитровград и се срещнахме с представителите на българското национално малцинство приемам като знак за единство и огромна решимост на нашите две страни да продължим и занапред да изграждаме взаимно доверие и още по-силно партньорство“, заявява още президентът. Румен Радев приветства предприетите законодателни промени по отношение на правата на националните малцинства в Сърбия и призовава  за ефективни действия за тяхното последващо прилагане на практика. „Институцията на Националните съвети трябва да бъде окуражена да упражни в пълен обем правата си, предоставени ѝ от държавата в съответствие със сръбското законодателство“, е позицията на президента.  \r\nРумен Радев изразява благодарността си на своя сръбски колега Александър Вучич за поетия ангажимент към  проблемите на българското национално малцинство и за неговата решителна подкрепа по време на срещата на двамата държавни глави в Белград за трикратното увеличаване на  финансирането от сръбската държава на медийните компании в Сърбия, които произвеждат медийно съдържание на български език.  \r\nВ отговор на въпрос как вижда бъдещето на Европа и позицията на България в един реформиран ЕС, Румен Радев посочва, че следващите няколко години ще бъдат трудни и е необходимо да се проведе вътрешния дебат в рамките на Съюза.  \r\n„Нужна е радикална промяна, защото Европа премина през няколко кризи. Финансовата криза, която се случи преди почти 10 години, доведе до спад в икономическия растеж и беше трудно преодоляна. Безработицата остава на относително високи нива, особено сред младите и това доведе до изостряне на латентни социални противоречия и засегна интеграцията на етническите общности. ЕС премина през криза на доверието. Някои европейски граждани поставят под съмнение дори способността на Съюза да се справи с предизвикателствата“ отбелязва президентът. Държавният глава призовава в бъдеще ЕС да се утвърждава като съюз, „който да обръща повече внимание на нуждите на обикновените граждани“, а  днешните разделения между „Севера“ и „Юга“, между „Запада“ и „Изтока“, да бъдат премахнати.  \r\n„Ако можем да реализираме този възглед, това ще допринесе за движението на Европа на една скорост. Преди всичко остава нуждата да се защитават тези ценности, които държаха Европа заедно повече от шест десетилетия. България също има интерес да запази основополагащите политики на Европейския съюз като икономическото сближаване и по отношение на земеделието“, посочва още Румен Радев.   \r\nПомолен да коментира отправения от него призив при визитата му през месец май в Москва за съхраняване на потенциала за преки газови доставки за България и ЕС през Черно море и дали проектът ще бъде политически приемлив за ЕС, президентът отново подчертава, че това остава най-сигурният, пряк и най-евтин маршрут. „Необходимостта, доставките на руски газ до територията на страните от ЕС да бъдат директни, се определя както от разума, така и от изискванията за енергийна сигурност и надеждност. Те формират основата на изграждания Европейски енергиен съюз. А колкото до това дали проектът ще бъде политически приемлив за ЕС, бих желал да повторя, че осигуряването на преноса на газовите доставки по т. нар. „Южен поток“ по никакъв начин не се различава от плановете на Германия да реализира газопровода „Северен поток“ 2, разбира се при спазването на изискванията на Третия енергиен пакет. Надявам се, че Брюксел ще приеме идеята с разбиране, още повече като се има предвид, че това осигурява допълнителни газови доставки не само до България, но също и до Сърбия, Унгария, Австрия, Северна Италия, също и други страни“, заявява президентът.   \r\nДържавният глава подчертава, че ролята на външната политика е да отваря  врати за диалог и сътрудничество, а не да нарочва някого за враг. Отношенията на ЕС с Русия не могат да не бъдат повлияни от политическата криза в Източна Европа, но отказът от какъвто и да е диалог не е решение. „Въпреки продължаващото напрежение в отношенията между Русия и ЕС и взаимно наложените санкции, Русия се утвърди като традиционен партньор на Европа в секторите на енергетиката, икономиката, туризма и борбата срещу тероризма. Водещите държави членки на ЕС защитават своите икономически интереси в Русия и не виждам защо това да не бъде валидно и за България“, коментира президентът. Румен Радев призовава избягването на агресивния тон да стане общ принцип в двустранните отношения, а прагматичният диалог с най-голямата страна в Източна Европа е в общ интерес както на ЕС, така и на Русия.   \r\nВ интервюто си за списание CorD държавният глава определя постигнатото споразумение между Гърция и Република Македония за нейното име, като един от най-трудните въпроси в нашия регион. „Ако двете страни могат да преминат през юридическите процедури за влизане в сила на споразумението, това ще предостави солидна база за установяване на добросъседски отношения между тези две държави. Надявам се споразумението между България и Република Македония да изиграе същата роля по отношение на моята страна“, подчертава Румен Радев.  Пълния текст на интервюто четете по-късно в „Мнение”", "date": "2018.08.01", "title": "Президентът Румен Радев: Сигурността и икономическото развитие на Балканите са свързани с европейската перспектива на целия регион"}
{"url": "http://www.focus-news.net/news/2018/08/01/2551896/sport-daily-express-palen-haos-na-old-traford.html", "text": "Девет дни преди затварянето на трансферния прозорец в Манчестър Юнайтед цари пълен хаос, пишат медиите в Англия. В епицентъра на събитията е мениджърът Жозе Моуриньо, който успя да си навлече гнева на играчите и ръководството по време на лятното турне в Съединените щати. \r\nПортугалецът вече е фаворит на букмейкърите да стане първият уволнен треньор във Висшата лига, след като публично критикува борда на директорите за липсата на сериозни трансфери. До момента съставът му бе подсилен със само едно значимо име, това на Фред, за когото Шахтьор Донецк получи 52 млн. паунда, а самият Жозе заяви публично, че се надява на още двама нови, но ще е доволен и на един. \r\nВенцислав ДРАГОМАНОВ", "date": "2018.08.01", "title": "Спорт: Daily Express: Пълен хаос на „Олд Трафорд“"}
{"url": "http://www.focus-news.net/news/2018/08/01/2551894/nimh-v-sledobednite-chasove-sa-vazmozhni-poroyni-navodneniya-vav-vodosbora-na-rilskite-pritotsi-na-reka-struma.html", "text": "През следващите дни в следобедните и вечерни часове, в резултат на валежи ще има краткотрайни повишения на речните нива в целия Западнобеломорски басейн, сочи справка на сайта на Националният институт по метеорология и хидрология към БАН. По-значителни ще са повишенията на водните нива в периода до 2 август във водосборите на Рилските и Пиринските притоци на реките Места и Струма, във водосборите на реките Цапаревска, Лебница и Струмешница – притоци на река Струма и във водосбора на река Доспат. На 3 август речните нива в басейна ще се понижават, като в резултат на оттичане повишения ще има в долните течения на основните реки. В резултат на интензивни валежи и повишена почвена влажност са възможни поройни наводнения днес в следобедните и вечерни часове във водосбора на Рилските притоци на река Струма – реките Гюбрена, Джерман и Рилска и притока ѝ река Влахинска и в горните части от водосбора на река Глазна – приток на река Места.", "date": "2018.08.01", "title": "НИМХ: В следобедните часове са възможни поройни наводнения във водосбора на Рилските притоци на река Струма"}
{"url": "http://www.focus-news.net/news/2018/08/01/2551897/pregled-na-osnovnite-temi-vav-velikotarnovskiya-pechat.html", "text": "„Шумни сватби и заведения тровят живота на търновци“ е заглавие от областния всекидневник  „Янтра Днес” . Жалби за шумни сватби и нощни заведения между блоковете във Велико Търново заляха редакционната поща на в. “Янтра Днес“. Търновци са гневни, че не могат да си починат през отпуската или в извънработно време. Крясъци, кучешки лай, тропане, силна музика, чести ремонти на съседите и особено бучащо строителство от 6,00 часа сутринта направо вгорчават живота им и няма спасение. \r\n„Гурбетчии в отпуск превзеха институциите във В. Търново“ е друго заглавие от ежедневника. Истинско нашествие на гурбетчии, които се завръщат от чужбина за летните отпуски, се наблюдава през последните дни във Велико Търново. Множество наши заселници в Германия, Швеция, Испания, Англия и др. Могат да се срещнат в почти всички институции в града – КАТ, паспортна служба, поликлиниката, болницата. Те са превзели магазините, дори козметичните салони. Освен за да се видят с близките си, голяма част от тях се връщат, за да подновят лични карти, паспорти или шофьорски книжки. \r\n„Два тона дини ще похапнат гостите на летния празник в село Никюп“ е заглавие от страница три на ежедневника. “Основен ремонт на водопроводи променя маршрутите на пет автобусни линии във Велико Търново“  четем на страници четири в изданието. На страница пет е публикувани материали със заглавие “Търновска художничка подреди изложба на… Антарктида“. \r\n“123 души преплуваха край Свищов“ е заглавие от спортната страница на вестник „Янтра Днес“. \r\n“Потоп удави Дрента и остави селото без телефони и интернет, 7 души не могат да стигнат до домовете си“  е заглавие от първа страница на другия областен ежедневник  “Борба“ . Потоп е удавил село Дрента през последните дни и е оставил хората без телефони и интернет, а дървените мостчета през река Веселина, по които се стига до част от къщите, са сринати от водата. Така в момента 7 души нямат достъп до домовете си. \r\n„Почистват от наноси и отломки речните корита“ е друга тема от ежедневника. Започна почистване от наноси и отломки на местните реки, които са пълноводни заради дъждовете. Вчера бе разчистено коритото на р. Белица край великотърновското село Нацовци, затлачено от отломки. Премахването на заклещените клони и стволовете на дърветата бе възможно от Община В. Търново, а операцията стана със специален автокран. \r\n„Търновец разработи приложения за борба с фалшивите новини в интернет“, „Гид N1 на Мароко популяризира Велико Търново“, „Полицията хвана 715 бандити за половин година, 7 са чужденците“ са други заглавия от страниците на всекидневника. \r\n“Виолетовите“ приемат “Черно море“ на 10 август, следващото домакинство на горнооряховци е на 11 август срещу “Добруджа“, “Лошо време спря великотърновските алпинисти в Алтай и Тяншан“ и “Краси Балъков стана дядо, дъщеря ми го дари с внук“ са заглавията от спортната страница на изданието.", "date": "2018.08.01", "title": "Преглед на основните теми във великотърновския печат"}
{"url": "http://www.focus-news.net/news/2018/08/01/2551898/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-avgust.html", "text": "„Софийска вода” временно ще прекъсне водоснабдяването в някои части на столицата на 2 август, съобщиха от  пресцентъра на дружеството.  \r\nВъв връзка с пресвързване на уличен водопровод на ул. „ Едуард Генов“ жк. „Малинова долина“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на: \r\nбл.21, бл. 22, бл. 23,бл. 24, бл. 25, бл. 27 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 22 ъгъла с бл. 23 . \r\nВъв връзка с подмяна на сградно водопроводно отклонение  на ул. „Сопот“ жк. „Хаджи Димитър“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nпо ул. „Сопот“ от ул. „Васил Кънчев“ до ул. „Проф. Иван Шишманов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сопот“ пред бл. 145. \r\nВъв връзка с изграждане на сградно водопроводно отклонение  на ул. „Христо Максимов“ жк. „Гео Милев“ , се налага спиране на водоподаването от 11:00 до 18:00 часа на клиентите на „Софийска вода”, живеещи в района на: \r\nпо ул. „Христо Максимов “ от ул. „Симеонов век“ до ул. „Елисавета Багряна“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Максимов “ ъгъла с ул. „Благородна“. \r\nВъв връзка с диагностика на уличен водопровод  на ул. „Чавдарица“ кв. „Изгрев“ гр. Банкя, се налага спиране на водоподаването от 13:30 до 16:30 часа на клиентите на „Софийска вода”, живеещи в района на: \r\nпо ул. „София“ от ул. „София“№102 до края на улицата и ул. „Чавдарица“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“ ъгъла с ул. „Чавдарица“. \r\nВъв връзка с подмяна на уличен водопровод  на ул. 756 и ул. „Димитър Шишманов“ кв. „Горна баня“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Димитър Шишманов“, ул. „Еделвайс“, ул. 646, ул. 754 \r\nпо ул. 756 от ул. 755 до ул. 757 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:ул. 756 №2; ул. „Димитър Шишманов“ ъгъла с ул. 754. \r\nВъв връзка с подмяна на сградно водопроводно отклонение  на ул. „Цар Борис III“ с. Казичене , се налага спиране на водоподаването от 09:30 до 19:30 часа на клиентите на „Софийска вода”, живеещи в района на: \r\nул. „Троянов път“, ул. „Цар Борис III“, ул. „Васил Левски“, ул. „Кръстю Пастухов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Борис III“ №57. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.08.01", "title": "„Софийска вода” временно ще прекъсне водоснабдяването в някои части на столицата на 2 август"}
{"url": "http://www.focus-news.net/news/2018/08/01/2551900/veliko-tarnovo-darzhavnata-agentsiya-za-metrologichen-i-tehnicheski-nadzor-shte-razyasnyava-protsedura-za-kategorizatsiya-na-yazovirite.html", "text": "Държавната агенция за метрологичен и технически надзор ще разяснява процедура за категоризация на язовирите по степен на потенциална опасност във Велико Търново, съобщиха от  Областната администрация . Работната среща с ръководството на Агенцията ще се проведе от 11.00 часа в зала 314. Тема на разговорите ще бъде засилване на вниманието и отговорността на собствениците на водоеми и предприемането на координирани действия съгласно приетите промени в Закона за водите. Ще бъдат представени и стъпките на предстоящата процедура за категоризация на язовирите по степен на потенциална опасност, която ще се извършва от комисиите, назначени със заповед на областните управители.", "date": "2018.08.01", "title": "Велико Търново: Държавната агенция за метрологичен и технически надзор ще разяснява процедура за категоризация на язовирите"}
{"url": "http://www.focus-news.net/news/2018/08/01/2551902/der-spiegel-kade-se-skri-angela-merkeli.html", "text": "Мигрантите, скандалът около футболиста Месут Юзил и горещото време са теми, които излязоха на преден план през летните дни. Но един въпрос изглежда не дава мира на германците: къде се скри канцлерът Ангела Меркел, отбелязват шеговито в редакцията на водещото издание  Der Spiegel . \r\nЗа последно „Мути“ бе видяна заедно със съпруга си Йоахим Зауер на опера в Байройт, Северна Бавария. След това професорът по химия се е насочил към Южен Тирол за традиционната си почивка, „в обичайни дрехи за планински туризъм с бяла шамка и щеки“, и – както внимателно отбелязаха медиите – „без неговата Ангела“.  \r\nКолегите на Меркел изглежда не желаят да допринесат с нищо за разследването на „мистерията“. Така че германците ще продължават и занапред да се чудят къде е техният канцлер.  Тереза Герова", "date": "2018.08.01", "title": "Der Spiegel: Къде се скри Ангела Меркел?"}
{"url": "http://www.focus-news.net/news/2018/08/01/2551899/blagoevgrad-576-bebeta-sa-rodeni-v-oblastta-ot-nachaloto-na-godinata.html", "text": "576 бебета са родени в област Благоевград от началото на тази година. Това показва справка от Информационната система за ражданията на Министерството на здравеопазването. За периода 1 януари 2017 – 1 август 2017 година, новородените в региона са били 1260, което показва, че броят на бебета за една година е намалял с 684. През 2018 година най-много новородени е имало през месеците януари и март, а най-малко през юни. \r\nРепортерска проверка на Радио „Фокус“ – Пирин пък показа, че през последните години в Благоевград и региона няма регистрирани инциденти с родилки при раждане. Последните 2 случая са от 2010 година. При първият 32-годишна жена от село Черниче, община Симитли умира в столична клиника след усложнение, три дни след като родила в благоевградската болница третото си дете. Другият инцидент става месец по-късно. Тогава 23-годишна жена от село Долно Осеново умира в благоевградската болница при раждане на своето бебе. \r\nЛивия НИНОВА", "date": "2018.08.01", "title": "Благоевград: 576 бебета са родени в областта от началото на годината"}
{"url": "http://www.focus-news.net/news/2018/08/01/2551874/kathimerini-broyat-na-identifitsiranite-zhertvi-na-pozharite-v-atika-dostigna-do-76.html", "text": "По последни данни на полицията броят на идентифицираните жертви на опустошителните горски пожари в Източна Атика е достигнал до 76, съобщава електронното издание на гръцкия вестник  Kathimerini , като припомня, че загиналите в стихията са най-малко 91. Телата на още двама загинали бяха намерени във водите край Атина, но все още остава неясно дали смъртта им е настъпила вследствие на пожарите.  \r\nВластите поясниха, че официалният брой на лицата, които са в неизвестност след катастрофата, е осем.  \r\nЕкологичните организации, включително Световният фонд за дивата природа (WWF) и „Грийнпийс\", заявиха, че огънят в Мати е най-смъртоносният в историята на Гърция.  \r\nТрагедията подхрани нови спорове между управляващи и опозиция в Атина. Премиерът Алексис Ципрас обеща, че държавата ще разследва причините за това защо стотици хора се озоваха в капан в пламъците, без да могат да избягат. Той също така обеща да строги мерки срещу незаконното строителство, след като стана ясно, че именно такива конструкции са станали причина за блокиране на пътищата за евакуация на живущите в районите, засегнати от пожарите.  \r\nСпоред говорителя на правителството Димитрис Цанакопулос, министерството на околната среда е регистрирало над 3000 незаконни строежи в горите и по крайбрежието в по-широкия район на Атина. Предстояло е те са бъдат разрушени.  Тереза Герова", "date": "2018.08.01", "title": "Kathimerini: Броят на идентифицираните жертви на пожарите в Атика достигна до 76"}
{"url": "http://www.focus-news.net/news/2018/08/01/2551904/silistra-chastichen-izbor-za-kmet-na-kmetstvo-suhodol-obsht-glavinitsa-shte-se-provede-na-14-oktomvri.html", "text": "Частичен избор за кмет на кметство Суходол, общ. Главиница ще се проведе на 14 октомври. Вотът е насрочен с указ на президента на Република България, каза за  Радио „Фокус“- Шумен  Венцислав Маринов, председател на Общинска избирателна комисия - Главиница. Изборът се налага поради смърт на досегашния кмет на селото Хамид Незир Рушид. С решение на ЦИК е приета и хронограмата за провеждане на избори за кметове, насрочени на 14 октомври. ОИК - Главиница ще започне активната подготовка на частичния вот в село Суходол от 4 септември. \r\nИвелина ИВАНОВА", "date": "2018.08.01", "title": "Силистра: Частичен избор за кмет на кметство Суходол, общ. Главиница ще се проведе на 14 октомври"}
{"url": "http://www.focus-news.net/news/2018/08/01/2551903/silistra-blizo-dva-pati-sa-namaleli-prestapleniyata-prez-yuli-v-sravnenie-sas-sashtiya-period-na-minalata-godina-v-oblastta.html", "text": "Близо два пъти са намалели регистрираните престъпления през юли 2018 г. в сравнение със същия период на миналата година на територията, обслужвана от ОДМВР-Силистра. Това съобщиха от  Областната дирекция на МВР . През изтичащия месец са регистрирани 60 престъпления, от които 53 криминални и 7 икономически, което е с 47, 37% по-малко от юли 2017 г. Коефициентът на престъпност също е намалял от 90,21 за предходния на 47, 48 за настоящия период. Това отчете на брифинг комисар Мартин Недялков, заместник директор на ОДМВР-Силистра, и подчерта, че единственото тежко престъпление през текущия месец – грабеж над възрастен човек в Тутраканско, е разкрито в рамките на десетина дни, а извършителят е с постоянна марка за неотклонение „Задържане под стража“. Работата на мобилните мобилните екипи в селата без постоянно полицейско присъствие остава основен приоритет и през идния месец, посочи комисар Недялков. По думите му резултатите от проведените през юли т.г. 32 срещи в 20 населени места показват, че обстановката в областта е спокойна, няма данни за имуществени престъпления и нарушения на обществения ред. След подаден сигнал за конкретно нарушение на закона за движение по пътищата в Дуловско, е проведена специализирана полицейска операция и проблемът е разрешен, като полицейския контрол над обстановката по пътищата продължава. Като друг основен ангажимент заместник-директорът определи противодействието на африканската чума по свинете в пограничните райони. ОДМВР-Силистра стриктно изпълнява задачите, поставени на национално съвещание в МВР, проведено наскоро, стана ясно от думите му. Екипи на партулно-постовата дейност извършват строги проверки на автомобилите, превозващи дивеч, фуражи, животни и птици. Следи се за намерени трупове на животни и птици и се поддържа постоянен контакт с Българската агенция по безопасност на храните. Проведена е среща с представители на Ловно сдружение „Сокол“ и Държавното горско стопанство и са набелязани мерки във връзка  с предстоящия ловен сезон. Същевременно продължава активната разяснителна кампания във връзка с телефонните измами по селата и провеждането на специализирани полицейски операции, включително и през тъмната част на денонощието. ОДМВР-Силистра е на първо място в страната в административно-наказателната дейност по линия на контрол на пътното движение през последното тримесечие, отчете началникът на отдел „Охранителна полиция“ комисар Юлиян Караславов. Само през месец юли са издадени 2655 документа, от които 1405 са електронни фишове за нарушения, установени с технически средства, издадените заповеди за налагане на принудителни административни мерки са 73. Проведени са 15 специализирани полицейски операции по безопасност на движението. По отношение на пътната обстановка комисар Караславов съобщи, че през месец юли т.г. са регистрирани 38 пътнотранспортни произшествия с 13 ранени и 2 загинали граждани. Той подчерта, че работата с технически средства остава основен акцент в дейността за ефективен контрол на скоростта – основна причина за тежките автопроизшествия в Силистренска област, а и като мярка за елиминиране на корупционни практики. Благодарение на усилията на охранителния състав проведените през месец юли няколко масови мероприятия в Силистра и Тутракан са преминали без произшествия и груби нарушения на обществения ред, отбеляза още комисар Караславов.", "date": "2018.08.01", "title": "Силистра: Близо два пъти са намалели престъпленията през юли в сравнение със същия период на миналата година в областта"}
{"url": "http://www.focus-news.net/news/2018/08/01/2551906/api-vremenno-se-ogranichava-dvizhenieto-po-pat-i-1-montana-vidin-pri-km-83-v-uchastaka-mezhdu-s-belotintsi-s-smolyanovtsi-poradi-izteglyane-na-tovaren-avtomobil.html", "text": "Временно се ограничава движението по път I-1 Монтана – Видин при км 83, в участъка между с. Белотинци – с. Смоляновци поради изтегляне на товарен автомобил. Това съобщиха от  пресцентъра на Агенция \"Пътна инфраструктура\" . Водачите изчакват на място. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.01", "title": "АПИ: Временно се ограничава движението по път I-1 Монтана – Видин при км 83, в участъка между с. Белотинци – с. Смоляновци поради изтегляне на товарен автомобил"}
{"url": "http://www.focus-news.net/news/2018/08/01/2551905/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Мигрантите, скандалът около футболиста Месут Юзил и горещото време са теми, които излязоха на преден план през летните дни. Но един въпрос изглежда не дава мира на германците: къде се скри канцлерът Ангела Меркел, отбелязват шеговито в редакцията на водещото издание  Der Spiegel . \r\nЗа последно „Мути“ бе видяна заедно със съпруга си Йоахим Зауер на опера в Байройт, Северна Бавария. След това професорът по химия се е насочил към Южен Тирол за традиционната си почивка, „в обичайни дрехи за планински туризъм с бяла шамка и щеки“, и – както внимателно отбелязаха медиите – „без неговата Ангела“.  \r\nКолегите на Меркел изглежда не желаят да допринесат с нищо за разследването на „мистерията“. Така че германците ще продължават и занапред да се чудят къде е техният канцлер. \r\n***  През есента държавният глава на Турция Реджеп Тайип Ердоган ще направи официално посещение в Германия. Берлин подготвя подобаващо посрещане, но се оказва, че германските граждани не гледат с добро око на планираната визита на лидера на Анкара, коментират в редакцията на националния ежедневник  Die Welt . \r\nЕрдоган ще бъде приветстван тържествено от държавния глава на ФРГ Франк-Валтер Щайнмайер – при това с военни почести и специален банкет. Освен това турският президент планира да използва първото си посещение в Германия след встъпването си в длъжност, за да проведе срещи със свои сънародници, живеещи в страната.  \r\nОпозицията реагира бурно на новината за отправената покана. Факт е, че „не винаги можем да избираме гостите си“, но Ердоган „не е нормален президент на демократична държава“, подчерта политикът от партията „Зелени“ Джем Йоздемир. Той е превърнал Турция в страна на „цензура, произвол, непотизъм и автокрация“ и това трябва да му се напомни, допълни Йоздемир. Същевременно той бе категоричен, че преди всичко на Ердоган трябва да се обясни „абсолютно ясно, че опитите за изграждане на турски националистически и фундаменталистки паралелни структури в Германия няма да бъде толерирано“. \r\nНа фона на критиката, която предизвика новината за планираното посещение на турския президент Реджеп Тайип Ердоган в Германия, първият дипломат на Берлин Хайко Маас защити решението за отправената покана. Аргументът, че би било добре да не разговаряме с трудните партньори, никога не е бил убедителен за мен“, подчерта германският социалдемократ. \r\nКаквито и да са коментарите по повод визитата на Ердоган, към настоящия момент нито има фиксирана дата за нея, нито е изяснено дали посещението ще бъде наистина държавно, с всички съпътстващи протоколни елементи.  \r\nОказва се обаче, че позицията на Маас за визитата на турския президент се споделя от много ограничен кръг граждани на ФРГ: голяма част от тях- 69% - се противопоставя на официалното държавно посещение на турския президент. Малко над 50% от германците го отхвърлят напълно, а 19% са отбелязали, че такава визита „по-скоро не“ трябва да бъде провеждана. Едва 23,9% от респондентите подкрепят официално държавно посещение - от които малко над 10% се съгласиха с него, отговаряйки с „да, определено\". \r\nРезултатите са от представително изследване на вестника, проведено от изследователския институт Civey.  \r\nАнализът на данните показва, че отхвърлянето на посещението на Ердоган е най-силно сред симпатизантите на  „Алтернатива за Германия“ (81,3%), а най-слабо – сред социалдемократите (58,4%). От избирателите на Съюза (ХДС/ХСС) 23,3% гласуваха „за“ и 69,3% - „против“.  \r\nСимпатизантите на Свободната демократическа партия (СвДП) и „Левица“  \r\nса сравнително единодушни: 31,9%  (СвДП) И съответно 29,9% („Левица“) са се изказали в подкрепа на визитата на турския президент. \r\n***  В рамките на среща, насрочена за началото на септември, специалният представител на ООН за Сирия Стафан де Мистура ще обсъди с представители на Русия, Иран и Турция изготвянето на нова конституция на близкоизточната държава, съобщава германският национален ежедневник  Die Zeit . \r\nИталианският дипломат разкри, че е провел преговори с представители на трите държави на среща в руския курорт Сочи, където понастоящем се водят разговорите за решаване на сирийския конфликт.  \r\nОт редакцията припомнят, че в рамките на среща за Сирия през януари бе взето решение за създаването на специална комисия, натоварена с въпроса за подготовката на новия Основен закон на страната. През юни Стафан де Мистура разговаря с делегати на Москва, Техеран и Анкара за създаването на комисията. Опозицията на Дамаск тогава изпрати списък с 50 кандидати за членове на органа.  \r\nСпециалният посредник на ООН описва изработването на нова конституция като „ключов елемент\" за прекратяване на продължителната гражданска война, довела до смъртта на повече от 350 хил. души от 2011 г. насам. Политическите разговори в Женева, водени от Стафан де Мистура, досега не са постигнали напредък. От началото на 2017 г. в казахстанската столица  Астана се провеждат разговори между Русия, Турция и Иран относно стъпките за разрешаване на конфликта. \r\n***", "date": "2018.08.01", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/08/01/2551901/kyustendil-okolo-150-sa-bebetata-rodeni-v-bolnitsata-v-grada-za-parvite-shest-mesetsa-na-godinata.html", "text": "Около 150 са бебетата, родени в болницата в Кюстендил за първите шест месеца на годината. Това съобщиха за  Радио „Фокус” – Кюстендил  от отделението по акушерство и гинекология в Многопрофилната болница за активно лечение „Д-р Никола Василиев” – Кюстендил. В „Акушеро-гинекологичното” отделение работят осем лекари, от които седем са специалисти и един лекар е специализант от Сърбия. Апаратурата също е на ниво. Предстои реновиране на родилния сектор. В отделението по традиция се провежда и училище за бременни и за майки, желаещи да кърмят децата си. Участниците в училището научават повече за раждането и правилното хранене. Провеждат се срещи с неонатолози и педиатри от лечебното заведение. По данни на отдел „Статистически изследвания” към Териториално бюро – Югозапад, през 2017 година броят на новородените в цялата област е бил 880, като от тях 877 или 99.7%, са живородени. В сравнение с предходната година броят на живородените се увеличава с 18 деца, или с 2.1%. \r\nВенцеслав ИЛЧЕВ", "date": "2018.08.01", "title": "Кюстендил: Около 150 са бебетата, родени в болницата в града за първите шест месеца на годината"}
{"url": "http://www.focus-news.net/news/2018/08/01/2551909/stara-zagora-hilyadi-starozagortsi-prisastvaha-na-spektakala-molenie-za-stara-zagora.html", "text": "Мемориалният комплекс „Бранителите на Стара Загора\" се оказа тесен за хилядите старозагорци дошли да присъстват на паметната вечер - спектакъл „Моление за Стара Загора“, по повод 141 години от боевете за Стара Загора по време на Руско-турската освободителна война (1877-1878 г.) и 140 години от Освобождението на България. Това съобщиха от  пресцентъра на Община Стара Загора. \r\nМлади и стари почетоха паметта на хилядите знайни и незнайни войни дали живота си за свободата на Стара Загора и България. \r\nНа два екрана вървяха историческите данни за боевете и участниците в тях, а след това предаваха изпълненията от сцената. \r\nНачалото на спектакъла даде актьорът Ивелин Керанов, който взриви публиката със завладяващо изпълнение на стихове посветени на борбата за свобода. „Няма власт, която да победи мечтата… Радвайте се за нея-за свободна България. Да живее България“, вдъхнови признателните потомци актьорът. \r\n„На това паметно място, на тази сакрална могила, където лежат костите на хиляди, днес ние изпитваме уважение към подвига на знайни и незнайни герои дали живота си за свободата, към тези, които са работили за възстановяването на Стара Загора след опожаряването й. Щастливи сме, че живеем в този град, който единствен притежава знаме наградено с орден – Самарското знаме. Стара Загора дава началото на освободителната борба със Старозагорското въстание, а знамето му е в основата на националния флаг на България“,  каза Иванка Сотирова зам.-кмет на Община Стара Загора. Тя призова днес тези примери да бъдат давани на младото поколение на Стара Загора, град който се развива и върви напред. „Длъжни сме да предаваме нашата история на бъдещите поколения, да се гордеят и да пазят спомена“, каза още Сотирова. На тържествата присъстваха зам.-председателят на Народното събрание Емил Христов, депутати от региона, областният управител Гергана Микова и заместниците й, председателят на Общинския съвет Таньо Брайков, Красимира Чахова, зам.-кмет на Община Стара Загора, секретарят на Община Стара Загора Делян Иванов, много граждани и гости на Стара Загора.  \r\nС мощни аплодисменти публиката посрещна митрополит Киприан, който зае диригентския пулт при изпълнението на ораторията „Моление“ от Найден Андреев. На сцената излязоха изпълнители от Оркестър и хор на Държавна опера – Стара Загора, Общински духов оркестър и Военен духов оркестър при Втора механизирана бригада. Солистката Елена Иванова прикова вниманието на публиката с  вълшебен глас. Десетки светлинни лъчове съпътстваха изпълненията, събирайки музика, глас и светлина с уникално въздействие.  \r\nНестинарският танц от танцовата драма „Нестинарка“ по музика на Марин Големинов на балета на Операта остави без дъх млади и стари дошли на тържествата. \r\nМитрополит Киприан отново  се качи на пулта, за да дирижира  „Тържествена увертюра 1812“ от П.И. Чайковски. \r\nПри финалните акорди, мощна заря взриви атмосферата на мемориала. Уникални илюминации предизвикаха радостни възгласи у млади и стари, които се чуха в целия град. \r\nС бурни аплодисменти публиката възнагради участниците в паметната вечер –спектакъл.", "date": "2018.08.01", "title": "Стара Загора: Хиляди старозагорци присъстваха на спектакъла „Моление за Стара Загора“"}
{"url": "http://www.focus-news.net/news/2018/08/01/2551907/gabrovo-na-dva-signala-za-padnali-darveta-sa-reagirali-ekipi-na-pozharnite-sluzhbi-v-sevlievo-i-gabrovo.html", "text": "На два сигнала за паднали дървета са реагирали пожарникари от Районните служби в Севлиево и Габрово през изминалото денонощие. Това съобщиха за  Радио „Фокус“ – Велико Търново  от пресцентъра на Регионална дирекция „Пожарна безопасност и защита на населението“- Габрово. Първото обаждане е получено на тел. 112 в 15.00 часа. То е за паднало дърво на пътното платно в квартал \"Балабанца\", град Севлиево. Дървото е отстранено. При ликвидирането на произшествието са участвали един противопожарен автомобил и трима пожарникари. Три часа по-късно е подаден втори сигнал за паднало дърво на пътното платно до село Донино, община Габрово. Екипът от пожарната служба в Габрово е отстранил падналото дърво. \r\nМария НЕДЕВА", "date": "2018.08.01", "title": "Габрово: На два сигнала за паднали дървета са реагирали екипи на пожарните служби в Севлиево и Габрово"}
{"url": "http://www.focus-news.net/news/2018/08/01/2551911/premierat-boyko-borisov-za-tezi-koito-kazaha-che-sme-zadlazhnili-darzhavata-izlishakat-v-byudzheta-e-malko-nad-2-mlrd-leva.html", "text": "Излишъкът в бюджета е малко над 2 млрд. лева. Това е за тези, които казаха, че сме задлъжнили държавата и следващите поколения, а то е точно обратното. Това каза премиерът Бойко Борисов в началото на редовното правителствено заседание, предаде репортер на  Агенция „Фокус“ . Попитана от премиера колко е излишъкът в бюджета, зам.-министърът на финансите Росица Велкова обяви: „Към края на месец юли излишъкът с натрупване е 2 023 800 000 лева. А за месец юли излишъкът е 309 900 000 лева“. „Знаете преди година и нещо, като поехме управлението, колко беше дефицитът - 3,7 , с маса плащания, без обезпечение и рекорден външен дълг от 24%“, коментира премиерът.  \r\nБиляна ИВАНОВА", "date": "2018.08.01", "title": "Премиерът Бойко Борисов: За тези, които казаха, че сме задлъжнили държавата - излишъкът в бюджета е малко над 2 млрд. лева"}
{"url": "http://www.focus-news.net/news/2018/08/01/2551910/nivoto-na-reka-dunav-pri-novo-selo-za-poslednoto-denonoshtie-se-e-pokachilo-s-10-sm.html", "text": "Нивото на Дунав в началото на българския участък на реката при Ново село за последното денонощие се е покачило с 10 см,  водният стоеж е 204 см., съобщиха от местната  Хидрометеорологична станция . Нивото на реката край Видин е 250 см, регистрираното повишение е от 5 см. Край Лом през последното денонощие повишението в нивото на реката е с 1 см,  водният стоеж е 270 см. Нивото на реката край Оряхово е 164 см, там е регистрирано понижение за последното денонощие от 7 см. Температурата на водата край Ново село е 24,4 градуса,  край Оряхово  е 25,4 градуса.", "date": "2018.08.01", "title": "Нивото на река Дунав при Ново село за последното денонощие се е покачило с 10 см"}
{"url": "http://www.focus-news.net/news/2018/08/01/2551908/nova-makedoniya-makedoniya-pravitelstvoto-v-skopie-utvardi-programata-za-kulturno-satrudnichestvo-mezhdu-s-balgariya.html", "text": "Програма за сътрудничество в областта на културата между Министерството на културата на Република Македония и Министерство на културата на Република България за периода 2018 - 2021 г., бе приета от правителството в Скопие в рамките на 82-то му заседание, отбелязва електронното издание на първия вестник в югозападната ни съседка -  „Нова Македония“ . От правителствената пресслужба съобщиха, министърът на културата Асаф Адеми е упълномощен да подпише програмаta.  \r\nПравителството прие и Информацията за отбелязването на годишнината от подписването на Охридското рамково споразумение. Секретариатът по европейски въпроси е задължен да определи програма и технически подробности за изпълнението на програмата, както и да предприеме всички други дейности за организация и отбелязване на събитието, допълват от редакцията. Тереза Герова", "date": "2018.08.01", "title": "„Нова Македония“ (Македония): Правителството в Скопие утвърди програмата за културно сътрудничество между с България"}
{"url": "http://www.focus-news.net/news/2018/08/01/2551914/premierat-boyko-borisov-prihodnite-agentsii-i-sluzhbite-rabotyat-dobre-nay-materialniyat-izraz-sa-parite-v-byudzheta.html", "text": "Приходните агенции работят добре. Бюджетният излишък е добър. Това каза премиерът Бойко Борисов в началото на редовното правителствено заседание, предаде репортер на  Агенция „Фокус“ . „Службите работят добре по битката с корупцията и контрабандата. Най-материалният израз са парите в бюджета“, обяви премиерът. „Ще можем да затворим добре годината с направените разходи и да преизпълним плана, поне от това, което имаме като информация от полугодието“, посочи Бойко Борисов. \r\nБиляна ИВАНОВА", "date": "2018.08.01", "title": "Премиерът Бойко Борисов: Приходните агенции и службите работят добре- най-материалният израз са парите в бюджета"}
{"url": "http://www.focus-news.net/news/2018/08/01/2551917/blagoevgrad-pochistva-se-rayonat-okolo-pametnika-na-gotse-delchev-kadeto-na-2-avgust-shte-badat-otbelyazani-115-godini-ot-ilindensko-preobrazhenskoto-vastanie.html", "text": "Извършва се почистване и облагородяване в района на паметника на Гоце Делчев, където на 2 август ще бъдат отбелязани 115 години от Илинденско – Преображенското въстание, предаде репортер на  Радио „Фокус“ – Пирин . От ранните часове на деня, служители на Общинската фирма „Биострой“ работят усилено около монумента на революционера. Освен почистване на самия паметник се извършва косене на трева и засяване на цветя около него. Също така се почиства целият площад „Македония“ и участъците около него. \r\nЛивия НИНОВА", "date": "2018.08.01", "title": "Благоевград: Почиства се районът около паметника на Гоце Делчев, където на 2 август ще бъдат отбелязани 115 години от Илинденско – Преображенското въстание"}
{"url": "http://www.focus-news.net/news/2018/08/01/2551913/boyan-kehayov-kmet-prolivnite-dazhdove-aktiviziraha-nyakolko-svlachishta-v-obshtina-nedelino.html", "text": "В понеделник в община Неделино се изсипа много проливен дъжд, който причини много щети в цялата община. Това каза за  Радио „Фокус“ – Смолян  кметът на Неделино, Боян Кехайов. По пътя Върлино – Козарка – Тънка бара са се активизирали свлачища на четири места. Своевременно е изпратена тежка техника, която да разчисти свлечените земни маси и не е допуснато затваряне на пътните участъци. В същия ден на ул. „Шина Андреева“ също се е активизирало свлачище, което е засегнало покрива и част от къща. Кехайов обясни, че на място е направен оглед и тъй като натискът, който упражнява земната маса върху сградата е бил голям, е предприето незабавно разчистване. Извозени са 15 самосвала със земна маса. Направен е отводнителен канал в района, за да може водата да не се оттича и ситуацията вече е нормализирана, отбеляза кметът на Неделино. Той уточни, че ще се търсят средства за изграждане на съоръжение, което да успокои хората в квартала и да се предотврати ново свличане на земна маса. „Най-вероятно ще започнем проучване, която да установи дали на мястото има свлачищен процес или инцидентно се е получило свличането на земна маса заради проливните валежи и ще започнем проектиране на подпорна стена“, посочи Кехайов. \r\n\"Назначена е комисия, която в 14-дневен срок трябва да се произнесе за всички щети, тъй като имаме подобен проблем на още няколко улици с малки локални проблеми. Всички те трябва да бъдат описани, да имаме конкретика, за да се знае какви средства ще са необходими“, посочи Кехайов. Той допълни, че в община Неделино има 16 населени места и навсякъде има проблеми. Три са селата, до които се стига само по черни пътища, както и до много от малките махали. Това е и причината при по-проливни дъждове, тези пътища да са непроходими за леки коли, а все пак там живеят хора и трябва да има достъп до населените места, коментира Кехайов. \r\nКметът на Неделино каза още, че са имали и проблеми с водата в общината заради замътване от проливния дъжд. За по-голяма сигурност от вчера се извършва дезинфекция и засега се препоръчва само използването й за битови нужди. След избистрянето й, може да се ползва и за питейни нужди, добави Кехайов и подчерта, че няма микробиологична предпоставка и замърсяване на водата, които да застрашават здравето на жителите на община Неделино. \r\nНели ГЕРГЬОВСКА", "date": "2018.08.01", "title": "Боян Кехайов, кмет: Проливните дъждове активизираха няколко свлачища в община Неделино"}
{"url": "http://www.focus-news.net/news/2018/08/01/2551916/deutsche-welle-bryuksel-predupredi-za-vazmozhni-kiberataki-v-hoda-na-izborite-za-evroparlament.html", "text": "Страните от Общността трябва да предприемат мерки срещу възможни кибератаки в хода на изборите за Европейски парламент, които ще се проведат през май 2019 г. Това заяви комисарят по въпросите за сигурността Джулиан Кинг, цитиран от  Deutsche Welle . \r\nНеобходимо е да бъдат предотвратени действия, които ще позволят „подриването на нашите демократични системи и използването им като оръжие срещу нас“, подчерта еврокомисарят.  \r\nСъгласно думите на Кинг, по-сериозна заплаха от кибератаките е манипулативното поведение по време на изборите, което е по-трудно за изобличаване. Става въпрос за действия на хакери за „нарушаване на хода на избирателната кампания чрез фалшива информация“ или „използването на фалшиви новини, които може да повлияят на общественото мнение“.  \r\nЕврокомисарят призова интернет порталите и социалните мрежи към по-съдържателна борба с дезинформацията. Според него трябва да бъдат установени строги правила, включващи налагането на ограничения за разпространяването на политически реклами, насочени към определена аудитория.  \r\nВ Брюксел са на мнение, че разработването на интернет платформа с кодекс на поведение е сред неотложните задачи. Превръщането на социалните медии в „оръжия срещу демокрацията“ е недопустимо, категоричен бе Кинг.  Тереза Герова", "date": "2018.08.01", "title": "Deutsche Welle: Брюксел предупреди за възможни кибератаки в хода на изборите за европарламент"}
{"url": "http://www.focus-news.net/news/2018/08/01/2551915/smolyan-obshtina-zlatograd-startira-proekt-sazdavane-na-sotsialno-predpriyatie-v-grad-zlatograd-na-stoynost-nad-390-000-lv.html", "text": "Община Златоград старта на проект „Създаване на социално предприятие в град Златоград“, финансиран от Оперативна програма „Развитие на човешките ресурси“, съфинансирана от Европейския съюз чрез Европейския социален фонд. Това съобщиха от  Общината . \r\nПроектът се реализира в партньорство между Община Златоград и Сдружение „Център за развитие и подкрепа на бизнеса“ и е на обща стойност 391 155.58 лв., от които 332 482.25 лв. европейско и 58 673.33 лв. национално съфинансиране. Общата цел на проекта е да създаде условия за заетост и социално включване на лица в неравностойно положение на пазара на труда в община Златоград чрез развитие на социално предприемачество.", "date": "2018.08.01", "title": "Смолян: Община Златоград стартира проект „Създаване на социално предприятие в град Златоград“ на стойност над 390 000 лв."}
{"url": "http://www.focus-news.net/news/2018/08/01/2551918/razgrad-s-po-niski-sredni-dobivi-spryamo-minalata-godina-zavarshi-zhatvata-na-esennitsi-v-oblastta.html", "text": "С по-ниски средни добиви спрямо миналата година завърши жътвата на есенници в област Разград. При пшеницата средният добив е 548 кг/дка, съобщиха за  Радио „Фокус“  от ОД „Земеделие“, което е с 55 кг по-малко от предходната година, когато е бил 603 кг. От ожънатите 470 403 дка с пшеница са получени 257 854 тона зърно. При зимната маслодайна рапица средно от декар са прибрани по 263 кг, срещу 360 кг през миналата година. Производството е 31 645 тона, реколтирани са 120 271 дка с рапица. С 46 кг/дка е по-нисък и средният добив от ечемик в региона - 525 кг/дка срещу 571 кг/дка за 2017 година. От ожънати общо 37 086 дка са получени 19 463 тона ечемик. \r\nИвелина ИВАНОВА", "date": "2018.08.01", "title": "Разград: С по-ниски средни добиви спрямо миналата година завърши жътвата на есенници в областта"}
{"url": "http://www.focus-news.net/news/2018/08/01/2551920/plovdiv-vazstanoveno-e-dvizhenieto-po-pat-iii-641-banya-kalofer.html", "text": "Възстановено е движението по път III-641 Баня - Калофер, съобщиха от  пресцентъра на Агенция \"Пътна инфраструктура\".", "date": "2018.08.01", "title": "Пловдив: Възстановено е движението по път III-641 Баня - Калофер"}
{"url": "http://www.focus-news.net/news/2018/08/01/2551919/pazardzhik-blizo-360-bebeta-sa-proplakali-v-ratsete-na-16-visokokvalifitsirani-akusherki-v-rodilnoto-otdelenie-na-oblastnata-bolnitsa.html", "text": "Общо 16 акушерки работят в Акушеро-гинекологичното отделение на Областната болница в Пазарджик, каза за  Радио „Фокус“ – Пазарджик  д-р Илиян Траянов, завеждащ АГ отделението по повод Седмицата на кърменето. 9 са лекарите акушеро-гинеколози, а 8 санитарките. „Всяка една от акушерките в отделението е висококвалифициарана в здравната грижа, която се извършва. Нивото на тяхната подготовка отговаря на съвременните изисквания и постижения на медицината. Акушерките полагат здравно-медицински грижи за бременни жени, родилки, новородени и гинекологично болни жени. Те успешно и всеотдайно консултират и родилките за подходите и ползите от кърменето. От началото на годината до момента в болницата са се родили 359 бебета“, уточни д-р Трааянов. Той допълни, че на 31 юли в Родилно отделение е проведена консултация по кърмене с участието на акушерките Йорданка Станоева, Стефка Маринова, Марияна Терзиева и Благовеста Костова. \r\nАкушеро-гинекологичното отделение разполага с приемна, предродилна зала и две родилни зали. Дейността обхваща цялата физиология и патология на раждането и следродилния период. Добрата колаборация с ОАРИЛ и Неонатологично отделение позволява своевременна и адекватна реакция при всички ситуации. Отделението разполага с ново поколение  ехографски апарати, включително триизмерен ехограф, хистероскоп, фетални монитори, изцяло обновена родилна зала и операционна към нея. \r\nАлбена ЖИЛЕКОВА", "date": "2018.08.01", "title": "Пазарджик: Близо 360 бебета са проплакали в ръцете на 16 висококвалифицирани акушерки в Родилното отделение на Областната болница"}
{"url": "http://www.focus-news.net/news/2018/08/01/2551921/plovdiv-zhitelite-na-chetiri-sela-na-teritoriyata-na-oblastta-sa-s-narusheno-vodopodavane-zaradi-avarii.html", "text": "Жителите на четири села на територията на Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от авариите са селата Бегунци, Розино, Шишманци и Първенец, като не е посочен краен срок за възстановяване на нормалното водоподаване към абонатите. Десетки домакинства в град Първомай също са без вода заради авария на ул. „Зорница“. \r\nЕкипите на водоснабдителното дружество работят и по отстраняването на възникнали аварии на територията на градовете Пловдив и Асеновград. За неопределен период от време ще бъде нарушено водоподаването в района на кв. „Изток“, ул. „Драгоман“, в град Асеновград. Засегнати от аварии са и абонатите, живеещи в района на улиците „Васил Чекеларов“, „Григор Пърличев“, „Кукуш“, „Прогрес“ и „Деница“ в град Пловдив. \r\nТони МИХАЙЛОВ", "date": "2018.08.01", "title": "Пловдив: Жителите на четири села на територията на областта са с нарушено водоподаване заради аварии"}
{"url": "http://www.focus-news.net/news/2018/08/01/2551922/v-punkt-za-bazirane-varna-shte-se-provede-tseremoniya-po-vrachvane-na-sertifikati-na-voennosluzheshti-ot-voennomorskite-sili.html", "text": "В Пункт за базиране \"Варна\" ще се проведе церемония по връчване на сертификати на военнослужещи от Военноморските сили при окончателно завършен курс за експлоатация и обслужване на бързоходни моторни лодки и зачисляване на техника в състава на военния флот. Това съобщиха от пресцентъра на  ВМС . \r\nСъс съдействието на Посолството на САЩ в България, Военноморските сили получиха безвъзмездно четири бързоходни лодки – три лодки тип RHIB (надуваеми с твърдо дъно) и една средна патрулна лодка. Беше проведен курс за обучение на военнослужещите, който ще екслоатират и обслужват лодките. \r\nНа церемонията ще присъства командирът на ВМС контраадмирал Митко Петев и посланикът на САЩ в България Ерик Рубин. \r\nСлед церемонията ще бъдат демонстрирани възможностите на лодките, като на представителите на медиите ще бъде предоставена възможност да плават с тях.", "date": "2018.08.01", "title": "В Пункт за базиране \"Варна\" ще се проведе церемония по връчване на сертификати на военнослужещи от Военноморските сили"}
{"url": "http://www.focus-news.net/news/2018/08/01/2551923/stara-zagora-shte-bade-predstaven-hibriden-avtobus-za-gradskiya-transport.html", "text": "Демонстрацията на автобуса хибрид за градския транспорт ще се състои от 14.00 часа в тролейбусното депо на Стара Загора, съобщиха от  пресцентъра на Общината. \r\nСиловата верига за задвижването на автобуса е базирана върху технологията „сериен хибрид“.  Дизеловият двигател задвижва електрически генератор, който от своя страна зарежда високо-технологична акумулаторна батерия (литий-метал фосфат) и захранва променливо-токовият тягов двигател (120kW). \r\nВ момента в града се движат 72 нови превозни средства – автобуси и тролейбуси. След извършеното от Община Стара Загора цялостно обновяване на градския транспорт, гражданите на областния център се радват на нaй-мoдepния транспорт в България, отговарящ на всички европейски стандарти за комфорт, екологичност и икономичност. \r\nВ тази посока ръководството на общината ще продължава да търси възможности за подобряване на превозните средства, осъществяващи обществения транспорт в Стара Загора.", "date": "2018.08.01", "title": "Стара Загора: Ще бъде представен хибриден автобус за градския транспорт"}
{"url": "http://www.focus-news.net/news/2018/08/01/2551927/veliko-tarnovo-sas-7-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция в града . Водният стоеж на реката е 224 см, а температурата на водата 25.5 градуса. Днес над поречието на река Дунав ще се развива купесто-дъждовна облачност. Ще има краткотрайни валежи, в следобедните часове с гръмотевици. Максималните температури ще са предимно между 28° и 33°, в Свищов – 30°.", "date": "2018.08.01", "title": "Велико Търново: Със 7 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/01/2551929/burgas-dva-bloka-v-meden-rudnik-otkazaha-nova-ulitsa-da-minava-kray-domovete-im.html", "text": "Два блока в „Меден рудник“ отказаха нова улица да минава край домовете им. Община Бургас обмисля пренасочване на предвидените средства към други благоустройствени проекти, съобщиха от  пресцентъра на Общината. \r\nПред последните десетина години в Община Бургас постоянно постъпват жалби от най-новата жилищна зона в к-с \"Меден рудник\", така нареченият Районен център. Навремето там бяха построени множество жилищни кооперации със стотици апартаменти в тях, без да бъде осигурен никакъв достъп до тях. Жителите на Районен център са преобладаващо млади семейства, които с основание искат нормална инфраструктура. Затова Община Бургас започна да провежда последователна политика за разрешаването на този наболял проблем. Процесът започна с провеждането на необходимите градоустройствени и тежки отчуждителни процедури за придобиване на терените, отредени за изграждане на улици и тротоари. Общината съдейства и вложи средства при доизграждане на подземната техническа инфраструктура и през последните няколко години вече инвестира ресурс в проектирането и същинското изграждане на пътна мрежа в зоната. \r\nПреди няколко дни жители на два блока - №187 и №188, входираха подписка, с която заявяват нежеланието си част от нова улица да преминава край домовете им. Това се случва в момент, когато за този проект има осигурено финансиране и поетапното му изпълнение е стартирало. Преди година от същите тези сгради постъпи жалба, че от построяването им до днес живеещите там  газят в кал и прах. Вносителите на настоящата подписка са отказали предложената от териториалния директор на комплекса среща. Заради категоричния протест на жителите на двата блока за изграждане на улица, Община Бургас обмисля пренасочването на средствата към други благоустройствени дейности в града. Цялостната реализация на проекта ще бъде замразена, до постигане на консенсус между жителите на \"Меден рудник\". \r\nВ момента теренът, през който трябваше да мине частта от новата улица, се използва основно за паркиране на автомобили. В проекта Община Бургас беше предвидила алтернативни паркоместа, изграждането на осветление и тротоари.", "date": "2018.08.01", "title": "Бургас: Два блока в „Меден рудник“ отказаха нова улица да минава край домовете им"}
{"url": "http://www.focus-news.net/news/2018/08/01/2551926/sport-ludogorets-v-nov-opit-sreshtu-ungarskiya-beton.html", "text": "Тази вечер от 21:00 часа на стадион \"Панчо Арена\" Лудогорец ще се изправи в мач реванш от втория квалификационен кръг на Шампионската лига срещу Видеотон. В първия двубой възпитаниците на Пауло Аутуори не успяха да вземат аванс - стигнаха само до 0:0, въпреки че бяха отборът, който диктуваше събитията на терена. Унгарският шампион бе доволен от резултата в Разград. И със сигурност ще иска събитията във Фелчут тази вечер да наподобяват тези отпреди седмица. \r\nВ Лудогорец цари оптимистично настроение въпреки коварния резултат от първата среща. Те са убедени, че са по-класният отбор и могат да го покажат. Тимът и друг път е попадал в такава ситуация, но е успявал да се измъкне от нея. Сигналната лампа обаче светна и в мачовете на родна сцена - равенство с Берое и минимални успехи с по 1:0 над Славия за Суперкупата и Етър. Затова разградчани ще трябва да натиснат педала. Само така ще могат да разбият унгарския бетон. \r\nПауло Аутуори е доста прагматичен треньор. От началото на кампанията той много рядко прави промени по състава. Прибягва до тях едва когато му е необходима ротация, за да запази свежи титулярите си. Затова тази вечер се очаква под рамката отново да е бразилецът Ренан дос Сантос, още повече че той направи силен мач срещу Берое (1:1) в Стара Загора. Пред него ще излязат Моци и Форстър, а като бекове ще действат Натанаел и Сисинъо. В средата на халфо-вата линия ще са капитанът Светослав Дяков и Лукас Саша. По крилата ще нападат Миси-джан и Вандерсон, а тон в играта трябва да дава Марселинъо. На върха на атаката ще е румънецът Кешерю. \r\nВчера бившият треньор на Лудогорец Георги Дерменджиев, който отлично познава повечето от играчите в отбора, си позволи съвет към Пауло Аутуори. \"Трябва камшикът да бъде невидим. Един треньор трябва да умее да извлича оптималното от играчите, а не просто това, което той си е наумил да иска да го прави. Прави му чест, че е схванал това, че не трябва да прави драстични промени\", коментира Дерменджиев пред Нова спорт. \r\nВидеотон също не се очаква да покаже нещо по-различно от това в Разград. Тимът на Марко Николич ще действа здраво в отбрана. Целта му ще е да неутрализира Марселиньо и да не оставя никакви празни пространства за играчите по фланговете Вандерсон и Мисиджан. В предни позиции унгарците ще гледат да достигнат до статични положения, от които да застрашат вратата на орлите. \r\nНай-вероятно Николич ще пусне в предни позиции Марко Шчепович и опитния Данко Лазович. Зад тях се очаква да действа звездата Хусти. От бившия унгарски национал се очаква много. \r\nЯсно е, че ще стане здрав мач. Залогът е огромен, защото тепърва приходите от Шампионската лига стават големи. Ако елиминират Видеотон, орлите ще срещнат в следващия кръг победителя от двойката Малмьо - ЧфР Клуж (шведите спечелиха първия мач с 1:0 в Румъния). Ако отпаднат, то орлите ще срещнат в третия квалификационен кръг на Лига Европа някой измежду босненския Зрински и малтийския Валета (1:1 в първия мач в Босна). \r\nВенцислав ДРАГОМАНОВ", "date": "2018.08.01", "title": "Спорт: Лудогорец в нов опит срещу унгарския бетон"}
{"url": "http://www.focus-news.net/news/2018/08/01/2551875/burgas-predi-minuti-otplava-korabat-s-koyto-shte-bade-razprasnat-prahat-na-bozhidar-dimitrov-v-sozopolskiya-zaliv-v-blizost-do-ostrov-sveti-ivan.html", "text": "Преди минути отплава корабът, с който ще бъде разпръснат прахът на Божидар Димитров в Созополския залив в близост до остров Свети Иван, предаде репортер на  Радио „Фокус“ – Бургас . Прахът му ще бъде разпръснат в морето, за да остане завинаги в Созопол. Така волята му ще бъде изпълнена. \r\nЧаст от праха му беше разпръсната в Македония. Останалата част ще бъде поставена в гроба на майка му в градските гробища на Созопол. \r\nВеселина НИКОЛОВА", "date": "2018.08.01", "title": "Бургас: Преди минути отплава корабът, с който ще бъде разпръснат прахът на Божидар Димитров в Созополския залив в близост до остров Свети Иван"}
{"url": "http://www.focus-news.net/news/2018/08/01/2551928/api-po-oprr-zavarshi-rehabilitatsiyata-na-155-km-ot-pat-ii-29-varna-dobrich-prodalzhava-remontat-na-oshte-14-km-ot-vtoroklasniya-pat.html", "text": "По ОП „Региони в растеж“ завърши рехабилитацията и реконструкцията на 15,5 км от път II-29 Варна - Добрич, съобщиха от пресцентъра на  Агенция \"Пътна инфраструктура\" . Със средства от Европейския фонд за регионално развитие се ремонтират близо 30 км от второкласния път, които са разделени в два участъка. Работата в първия - лот 4, приключи и отсечката вече има разрешение за ползване. Строителните дейности на останалите 14 км между Добрич и Кардам, включени в лот 5, продължава и се очаква да завършат през ноември. Второкласният път II-29 е най-кратката връзка между Румъния с курортите по българското Черноморие и е основна транспортна комуникация между Варна и Добрич.  \r\nВ лот 4 са рехабилитирани два участъка. Първият започва на 500 м след разклона за с. Любен Каравелово и завършва при отклонението за с. Новаково и с. Крумово, а вторият е в близост до разклона за с. Дебрене и е до отбивката за с. Стефаново. Трасето преминава през центъра на село Стожер в област Добрич. \r\nОтсечките са с нова асфалтова настилка, маркировка и знаци. За доброто отводняване на пътя са изградени нови облицовани окопи и дренажна система. Със завършването на проекта се повишава безопасността на движение, осигурява се постоянна скорост на движение, с което значително се намалява времето за пътуване. Подобряват се връзките между населените места в региона и се увеличат възможностите за предоставяне на гражданите на качествени и конкурентни здравни, социални и образователни услуги. По-добрата инфраструктура е и предпоставка за увеличаване на инвестициите в региона и откриването на нови работни места. С основния ремонт на път II-29 Варна - Добрич се осигурява бърз транспортен достъп на жителите от с. Стожер, с. Стефан Караджа, гр. Генерал Тошево, с. Кардам и с. Йовково до ж. п. гара Варна, летище Варна, гр. Добрич и ГКПП Кардам на границата с Румъния. \r\nСтроително-монтажните работи на лот 4 - път ІІ-29 от км 20+394.73 до км 23+199.86 и от км 25+342 до км 38+100.31, са изпълнени от ДЗЗД „ПХ – ДОБРИЧ“, в което участват: „ХИДРОСТРОЙ“ АД и „ПЪТСТРОЙ БУРГАС“ ЕООД. Стойността на договора е 8 533 720,38 лв. с ДДС. Строителният надзор осъществи „ПЪТИНВЕСТ-ИНЖЕНЕРИНГ“ АД. Техният договор е за 193 935,60 лв. с ДДС. Авторският надзор e на „ТРАНСКОНСУЛТ-22“ ООД. Договорът им е за 6 218,94 лв. с ДДС.", "date": "2018.08.01", "title": "АПИ: По ОПРР завърши рехабилитацията на 15,5 км от път II-29 Варна - Добрич, продължава ремонтът на още 14 км от второкласния път"}
{"url": "http://www.focus-news.net/news/2018/08/01/2551925/montana-piyan-shofyor-ot-selo-drenovets-e-predizvikal-katastrofa-pri-koyato-e-zaginal-patnik.html", "text": "Пиян шофьор от с.Дреновец предизвика катастрофа, при която загина пътник, съобщиха от  ОДМВР – Монтана . Катастрофата е станала вчера около 12,45 часа на път III-11 в община Брусарци, с посока на движение от с. Дондуково към с. Динково. Т.Л., на 29  г. от с. Дреновец, обл. Видин, при управление на лек автомобил „Алфа Ромео 147“ с монтанска регистрация се движи с несъобразена с пътните условия скорост. При излизане от ляв завой губи контрол над управлението на автомобила, излиза вдясно извън пътното платно и се блъска в крайпътно дърво. При катастрофата са причинени материални щети на автомобила и смъртта на пътника на предната седалка на 34 г. от с. Дреновец. При извършена проверка на водача за употреба на алкохол с техническо средство алкотест са отчетени 1,88 промила концентрация на алкохол в издишания въздух. Водачът е настанен в МБАЛ Лом под наблюдение, без опасност за живота. По случая е образувано досъдебно производство.", "date": "2018.08.01", "title": "Монтана: Пиян шофьор от село Дреновец е предизвикал катастрофа, при която е загинал пътник"}
{"url": "http://www.focus-news.net/news/2018/08/01/2551924/standard-makedoniya-otlozhiha-za-poreden-pat-zasedanieto-na-komisiyata-za-vanshna-politika.html", "text": "Заседанието на Комисията за външна политика, на която първият дипломат на Скопие Никола Димитров трябваше да представи експозе за работата си, бе отложена за пореден път, отбелязва македонското електронно издание  „Стандард“ . \r\nДимитров (СДСМ) не успя да се обърне към членовете на парламентарната комисия, тъй като председателят й Антонио Милошоски (ВМРО-ДПМНЕ) настояваше членовете й да получат класифицирани материали от две лидерски срещи, проведени с държавния глава на Македония Георги Иванов. Докладите, според Милошоски, са важни за външната политика на страната и за и работата на министър Димитров. Тереза Герова", "date": "2018.08.01", "title": "„Стандард“ (Македония): Отложиха за пореден път заседанието на Комисията за външна политика"}
{"url": "http://www.focus-news.net/news/2018/08/01/2551933/smolyan-silen-dazhd-vali-v-grada-patnite-nastilki-sa-mokri.html", "text": "Силен дъжд вали в Смолян, пътните настилки са мокри и хлъзгави, предаде репортер на  Радио „Фокус“ – Смолян . Автомобилният трафик е интензивен по централните улици и входно-изходните артерии на града. \r\nНели ГЕРГЬОВСКА", "date": "2018.08.01", "title": "Смолян: Силен дъжд вали в града, пътните настилки са мокри"}
{"url": "http://www.focus-news.net/news/2018/08/01/2551935/burgas-natsionalen-festival-na-rolerite-shte-se-provede-na-4-i-5-avgust-v-grada.html", "text": "Този уикенд, 4 и 5 август, в град Бургас ще се проведе 7-мото издание на Националния фестивал на ролерите, съобщиха от пресцентъра на  Община Бургас . Целта е този спорт да се популяризира сред малки и големи, като начин за здравословно и приятно прекарване на свободното време, да се развиват социалните контакти между младите хора и не на последно място - да се даде възможност на много бургазлии и техни приятели от страната да правят заедно това, което обичат - да карат ролери. \r\nОткриването е на 4 август от 11:00 ч. при монумента Пантеона в Морската градина. То ще бъде съпроводено с обиколка на Морската градина с ролери, скейтборди, лонгборди и велосипеди. Новото в програмата тази година е, че организаторите са запланували нови маршрути за всички ентусиасти, предвидени са няколко състезания с ролери за деца, крос кънтри състезания за възрастни, забавно училище за майки и татковци, както и различни демонстрации. \r\nФестивалът се организира от Община Бургас, инициативата \"Бургас харесва младите\", СНЦ \"Спортно сдружение Ролер клуб България\", с любезното съдействие на \"ReExe\", книжарници \"Хеликон\" и \"ЕкоТой\".", "date": "2018.08.01", "title": "Бургас: Национален фестивал на ролерите ще се проведе на 4 и 5 август в града"}
{"url": "http://www.focus-news.net/news/2018/08/01/2551930/shumen-dezhurni-ekipi-sa-otvodnyavali-tri-pomeshteniya-i-ulitsa-v-grada.html", "text": "Дежурни екипи са отводнявали три помещения и улица в града, съобщиха от  ОД на МВР- Шумен . В 09:04 часа вчера бил приет сигнал за наводнен гараж на ул.“Владайско въстание“ в Шумен. На място бил пратен екип, който отводнил гаражното помещение с площ от 350 кв.м. с помощта на преносима мотопомпа. Малко по-късно било извършено отводняване на ул.“Марица“ в града. В 12:34 часа бил приет сигнал за наводнен магазин на ул.“Климент Охридски“. Пристигналият на място екип отводнил търговския обект с мотопомпа. В 15:08 часа бил приет сигнал за наводнено помещение на ул.“Марица“ в Шумен, екип е извършил отводняване с помощта на мотопомпа.", "date": "2018.08.01", "title": "Шумен: Дежурни екипи са отводнявали три помещения и улица в града"}
{"url": "http://www.focus-news.net/news/2018/08/01/2551931/euronews-prolivnite-dazhdove-nanasyat-seriozni-shteti-na-turizma-v-balgariya.html", "text": "Докато голяма част от Европа е изправена пред вълна от горещини, България има съвсем различен проблем – от началото на юли популярната ваканционна страна е обхваната от проливните дъждове, отбелязват в германската редакция на специализираният интернер портал  Euronews . \r\nВалежите и наводненията нанесоха щети не само на селското стопанство, но и на туристическата индустрия, особено по бреговете на Черно море, където наводненията се превърнаха в истински кошмар за почиващите. Туристите там са свикнали със слънчеви и горещи дни, но сега те са рядкост и търговците на плажни аксесоари са на ръба на отчаянието, коментира медията.  \r\nСобственик на такъв магазин признава, че през настоящото лято бизнесът не върви – продажбите му са паднали с повече от 50%. Той обаче е само един от множеството засегнати от последиците от лошото време. \r\nПроливните дъждове причиниха бедствия в Северна България миналата седмица. В района около град Тетевен бе обявено извънредно положение, допълват от редакцията. Тереза Герова", "date": "2018.08.01", "title": "Euronews: Проливните дъждове нанасят сериозни щети на туризма в България"}
{"url": "http://www.focus-news.net/news/2018/08/01/2551934/evgeni-krusev-zam-kmet-na-sofiya-predvizhdame-izgrazhdane-na-bus-lenta-po-bul-evlogi-i-hristo-georgievi.html", "text": "Предвиждаме изграждане на бус-лента по бул. „Евлоги и Христо Георгиеви“ в отсечката между бул. „Черни връх“ и бул. „Драган Цанков“. Това каза заместник-кметът на София в направление „Транспорт и транспортни комуникации“ Евгени Крусев по време на проверка на ремонтните дейности на бул. „Васил Левски“ и представянето на новоизградените бус-ленти там, предаде репортер на  Агенция „Фокус“ . „Тази бус-лента ще бъде изградена само в посока Националния стадион „Васил Левски“. Там отново ще бъде използван принципът с дяснозавиващите и съответно по този начин Градския транспорт ще бъде значително облекчен“, допълни той.  \r\nЦветелин ДИМИТРОВ", "date": "2018.08.01", "title": "Евгени Крусев, зам.-кмет на София: Предвиждаме изграждане на бус-лента по бул. „Евлоги и Христо Георгиеви“"}
{"url": "http://www.focus-news.net/news/2018/08/01/2551932/evgeni-krusev-zam-kmet-na-sofiya-na-bul-vasil-levski-se-obosobyava-bus-lenta-koyato-shte-stiga-do-stop-liniyata-na-krastovishtata.html", "text": "На бул. „Васил Левски“ се обособява бус-лента, която ще стига до стоп линията на кръстовищата, предстои подобна промяна и във вече изградените бус-ленти. Това каза заместник-кметът на София в направление „Транспорт и транспортни комуникации“ Евгени Крусев по време на проверка на ремонтните дейности на бул. „Васил Левски“ и представянето на новоизградените бус-ленти там, предаде репортер на  Агенция „Фокус“ . „В случая това, което е новото на бул. „Васил Левски“ е, че се обособява бус-лента. За тази бус-лента има една специфична особеност. Конкретно на кръстовищата, където се правят десни завои ще може да се завива надясно от самата бус-лента. Това е продиктувано от промяната в Наредба 2, която беше приета в края на 2017 година и реално този модел на бус-ленти ще се следва от тук нататък в София“, допълни той. „Предстои да се преработят бус-лентите по бул. „Цариградско шосе“, бул. „Сливница“ и бул. „Данаил Николаев“ като там ще бъде въведен същия принцип – на самите кръстовища бус-лентата да стига до стоп линията на самото кръстовище и съответно всички, завиващи надясно да могат да завиват от самата бус-лента. Съответно, който продължи направо от бус-лентата се счита за нарушител“, каза още Крусев. „Тук на бул. „Васил Левски“ решихме да се направи бус-лента, защото тук минават повечето от тролейбусните линии в столицата – общо 5, както и автобуси. Закъсненията, които се трупат от градския транспорт в отсечката от кръстовището на Ректората до ул. „Граф Игнатиев“ са средно около 7-8 минути. Нашата цел е да се даде приоритет на градския транспорт“, допълни още зам.-кметът на София. \r\nЦветелин ДИМИТРОВ", "date": "2018.08.01", "title": "Евгени Крусев, зам.-кмет на София: На бул. „Васил Левски“ се обособява бус-лента, която ще стига до стоп линията на кръстовищата"}
{"url": "http://www.focus-news.net/news/2018/08/01/2551887/mariya-dimitrova-sestra-na-bozhidar-dimitrov-brat-mi-obichashe-sozopol-i-sozopol-go-obichashe.html", "text": "Брат ми обичаше Созопол и Созопол го обичаше. Това каза пред журналисти Мария Димитрова, сестра на покойния Божидар Димитров по време на ритуала по разпръсването на праха му, предаде репортер на  Радио „Фокус“ – Бургас . Тя обясни, че последният завет на проф. Божидар Димитров е бил да разпръснат праха му между о-в Свети Иван и Созопол. \r\n„Това беше мястото, за което той милееше. Ние трябва да изпълним този завет“, каза още Димитрова.  \r\nПо думите ѝ всички близки в родния им град традиционно са чакали приключването на ежегодните археологически разкопки в околността, за да могат да се съберат в дома им и да се насладят на сладкодумието на професора. \r\nДесетки близки и приятели се включиха в ритуала по разпръсването на праха на проф. Димитров в морето край Созопол. \r\nВеселина НИКОЛОВА", "date": "2018.08.01", "title": "Мария Димитрова, сестра на Божидар Димитров: Брат ми обичаше Созопол и Созопол го обичаше"}
{"url": "http://www.focus-news.net/news/2018/08/01/2551938/sdvr-predpriema-merki-za-ohrana-na-obshtestveniya-red-v-stolitsata-vav-vrazka-s-macha-ot-liga-evropa-mezhdu-pfk-slaviya-i-fk-hayduk-harvatiya.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата футболна среща  на 2 август (четвъртък) от 19.00 часа на Националния стадион ”Васил Левски”. Това съобщиха от пресцентъра на  МВР . \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.  \r\nПривържениците на „Славия“ ще бъдат пропускани от вход 1 и 2 на сектор „А“,  а феновете на гостуващия отбор - през вход 21 и 22 на сектор „Г“.  \r\nОхраната на спортната среща ще се осъществява съвместно от частна охранителна фирма и полицията.  \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри).  \r\nЗа да бъде избегнато струпване, полицията приканва зрителите да се възползват от по-ранното отваряне на входовете на стадиона. Вратите за посетители ще бъдат отворени в 17.30 часа.  \r\nВъв връзка с провежданото спортно мероприятие,  в следобедните часове  е възможно да възникне временно затруднение в движението в централната градска част.", "date": "2018.08.01", "title": "СДВР предприема мерки за охрана на обществения ред в столицата във връзка с мача от „Лига Европа“ между ПФК „Славия” и ФК „Хайдук” - Хърватия"}
{"url": "http://www.focus-news.net/news/2018/08/01/2551939/pernik-obshtinskiyat-savet-delegira-prava-na-kmeta-vyara-tserovska-da-otpravi-iskane-za-subsidiya-za-ulitsi-v-kv-draganovets.html", "text": "Общинският съвет делегира права на кмета на Община Перник Вяра Церовска да отправи искане за отпускане на целева субсидия за капиталови разходи за обект \"Изграждане на улици в кв. \"Драгановец\" към входа на Парка на предизвикателствата и паркинг, съобщиха от  пресцентъра на Община Перник.  Решението беше взето днес на заседание на местния законодателен орган. \r\nОбщинските съветници гласуваха и уточнения във връзка с предишно решение на ОбС, свързано с продажбата на отпадъчни материали – алуминиеви профили, чугун от радиатори и стъкло, получени при строително-монтажните работи при санирането на общинската сграда.  \r\n„В общинската администрация има вече оценка от независим пазарен оценител. Търгът е явен и дали цените са ниски ще покаже пазарът. Ако има интерес и се явят достатъчно брой физически и юридически лица, началната цена ще бъде много по-висока“, уточни зам.-кметът Денислав Захариев на заседанието във връзка с прецизирането на текста. \r\nМестният законодателен орган взе решение и за провеждане на извънредно заседание на общото събрание на Асоциацията по ВиК, което е насрочено за 4 септември 2018 г. от 10.30 часа.", "date": "2018.08.01", "title": "Перник: Общинският съвет делегира права на кмета Вяра Церовска да отправи искане за субсидия за улици в кв. \"Драгановец“"}
{"url": "http://www.focus-news.net/news/2018/08/01/2551941/obshtina-burgas-novite-ulitsi-v-niskata-chast-na-rayonniya-tsentar-v-meden-rudnik-shte-badat-zavarsheni.html", "text": "Община Бургас спира единствено изпълнението на проекта за изграждане на част от нова улица пред блокове 187 и 188 в Районния център на \"Меден рудник\", тъй като самите техни жители не желаят това да се случи. Нека хората от зоната около така наречения блок \"Арена\" не се притесняват. Община Бургас със сигурност ще довърши стартиралото там през тази година строителство на нови улици, тротоари, дъждовна канализация. Това съобщиха от пресцентъра на  Общината . \r\nСлед като с европейски средства бе реализирана основната транспортна артерия на к-с \"Меден рудник\" - булевард \"А.Г. Коджакафалията\", Общината ще продължи поетапно да изгражда второстепенната улична мрежа, обслужваща жилищните сгради, навсякъде, където хората желаят това да се случи. Улиците  се проектират на основание предвижданията по градоустройствен план за комплекса и се подвързват към съществуващите транспортни връзки, с цел оптимизиране на трафика и осигуряване на безопасно движение на пешеходци и транспортни средства.", "date": "2018.08.01", "title": "Община Бургас: Новите улици в ниската част на районния център в „Меден рудник“ ще бъдат завършени"}
{"url": "http://www.focus-news.net/news/2018/08/01/2551942/evgeni-krusev-zam-kmet-na-sofiya-po-bul-konstantin-velichkov-se-izgrazhda-parvoto-v-sofiya-obosobeno-trase-samo-za-gradski-transport.html", "text": "По бул. „Константин Величков“ се изгражда първото в София обособено трасе само за градски транспорт. Това каза заместник-кметът на София в направление „Транспорт и транспортни комуникации“ Евгени Крусев по време на проверка на ремонтните дейности на бул. „Васил Левски“ и представянето на новоизградените бус-ленти там, предаде репортер на  Агенция „Фокус“ . „По булеварда в момента се изграждат перони. Там се движат няколко трамвайни линии и автобусни такива. Всички спирки там ще бъдат с перони и ще се пресича на светофарно-регулирани кръстовища, а самото трасе с релси ще бъде оградено с делиниатори, които ще са бетонови, така че да са устойчиви на атмосферните условия и евентуалните нарушители“, допълни той. „В момента са изградени пероните на спирка „Парк св. Петър и св. Павел“, изграждат се и пероните на кръстовището с ул. „Цар Симеон“. Предстои да бъдат изградени перони и в отсечката между бул. „Тодор Александров“ и бул. „Александър Стамболийски“. Там ще се изместят и спирките, които са в района. Трамваите и автобусите ще спират на общи спирки и ще споделят общо трасе. Така ще се съкрати пътуването и ще се стегнат разписанията“, каза още Евгени Крусев. \r\nЦветелин ДИМИТРОВ", "date": "2018.08.01", "title": "Евгени Крусев, зам.-кмет на София: По бул. „Константин Величков“ се изгражда първото в София обособено трасе само за градски транспорт"}
{"url": "http://www.focus-news.net/news/2018/08/01/2551940/ministar-biser-petkov-pravitelstvoto-predlaga-semeyna-pomosht-da-poluchavat-i-detsa-bez-pravo-na-nasledstvena-pensiya-za-pochinal-roditel.html", "text": "Правителството прие законопроект за изменение и допълнение на Закона за семейните помощи за деца, с който се регламентира нов вид месечна помощ за семействата на деца, които са останали без родители. Това каза на брифинг в Министерски съвет министърът на труда и социалната политика Бисер Петков, предаде репортер на  Агенция „Фокус“ . „С промените се предлага нова семейна помощ, която ще получават децата, които нямат право на наследствена пенсия за починал родител“, обясни той. „Не малко са децата на родители, които нямат необходимия осигурителен принос за пенсия“, изтъкна министърът. „Тази месечна помощ ще се отпуска на база на доходен критерий, който ще бъде съобразен с доходния критерий за другите месечни помощи, който се определя ежегодно с бюджета. Сега е 450 лева месечно, който е в няколко пъти по-голям от гарантирания минимален доход“, поясни Бисер Петков. „Изплащането й ще бъде при условие децата да посещават детски градини или училища. Ще се изплаща до 18 или 20 години, ако децата продължават да учат“, посочи министърът. „Днес правителството взе решение за отпускане на персонални пенсии на 92 деца от 1 август в новия размер на персоналната пенсия, която от 1 юли е 113 лева“, каза още той. \r\nБиляна ИВАНОВА", "date": "2018.08.01", "title": "Министър Бисер Петков: Правителството предлага семейна помощ да получават и деца без право на наследствена пенсия за починал родител"}
{"url": "http://www.focus-news.net/news/2018/08/01/2551944/d-r-iliyan-trayanov-akusher-ginekolog-pri-planova-operatsiya-na-rodilka-zadalzhitelno-tryabva-da-bade-izvarshena-predanesteziologichna-konsultatsiya.html", "text": "При планова гинекологична операция, каквато е секциото например, трябва да се направи задължително консултация с анестезиолог, както и тестуване за вида анестезия, каза за  Радио „Фокус“ – Пазарджик  д-р Илиян Траянов, завеждащ Акушеро-гинекологичното отделение на Областната болница в Пазарджик. По думите му задължително трябва да бъде извършена преданестезиологична консултация на родилката и да се направят изследвания. „Плановите операции са по-сигурни, защото има възможност за предварителна консултация с лекуващ лекар и анестезиолог. Редно е видът упойка да бъде съгласуван с участващия в операцията анестезиолог. Има случаи, когато по-трудно се извършва интубацията на жената, често поради наднормено тегло, и тогава присъстват двама анестезиолози“, уточни д-р Траянов. Той допълни, че най-сериозните усложнения, които могат да настъпят по време на операция на родилка са хеморалгия – обилна кръвозагуба, белодробна емболия, както и различните видове инфекции. „За щастие, в днешно време има много добри медикаменти, които могат да реагират бързо и да не се стигне до летален изход или тежки последствия при следоперативни усложнения. Забравената плацента има много сериозни последствия, затова трябва прецизно да се отстранява. Задължение на лекаря е да огледа  целостта на плацентата и ако има и най-малко съмнение, се прави ревизия. Остатъците от нея могат да доведат до сепсис, премахване на матката и дори смърт“, коментира също д-р Траянов. \r\nАлбена ЖИЛЕКОВА", "date": "2018.08.01", "title": "Д-р Илиян Траянов, акушер-гинеколог: При планова операция на родилка задължително трябва да бъде извършена преданестезиологична консултация"}
{"url": "http://www.focus-news.net/news/2018/08/01/2551943/makfaks-makedoniya-na-gratskiya-ostrov-zakintos-bushuva-pozhar.html", "text": "В село Каламаки на гръцкия остров Закинтос е избухнал пожар, който по данни на очевидци бушува на два огнени фронта, предава македонската информационна агенция  „Макфакс“ ,  като се позовава на местни медии. \r\nСъгласно разпространената информация, огънят е пламнал още във вторник и се разраства заради силните ветрове. На място работят голям брой пожарникари, очаква се в гасенето да бъдат задействани и хеликоптери. \r\nЗа пострадали или материални щети не се привеждат данни. Тереза Герова", "date": "2018.08.01", "title": "„Макфакс“ (Македония): На гръцкия остров Закинтос бушува пожар"}
{"url": "http://www.focus-news.net/news/2018/08/01/2551945/stara-zagora-anglichaninat-deyvid-kingstan-otkriva-izlozhba-v-muzeya-na-fotografiyata-v-kazanlak-tazi-vecher.html", "text": "„Случки от улицата“  - с това заглавие ще бъде открита изложба на британския фотограф Дейвид Кингстън в Музея на фотографията от 18.00 часа, каза за  Радио „Фокус“  директорът на музея Стефан Папукчиев. Той поясни, че това е първа изложба на англичанина у нас и обединява пъстри  фотографии със сюжети от улицата: „Денят и нощта в градската среда в България и по света, човешкото лице в безбройните му състояния, човешката фигура във възрастите на детството, зрелостта и старостта, композирани сред реалистичните, но в същото време, мистично пресъздадени урбанистични елементи, се обединяват в яркото пълноцветно послание на фотографиите на Дейвид Кингстън, което открива смисъла в свежестта, силата и в крайна сметка – в радостта от живота.“ \r\nЗа откриването на изложбата в Музея на фотографията се очаква да пристигне и самият автор на фотографиите.  \r\nСлавяна ГАЙДАРОВА", "date": "2018.08.01", "title": "Стара Загора: Англичанинът Дейвид Кингстън открива изложба в Музея на фотографията в Казанлък тази вечер"}
{"url": "http://www.focus-news.net/news/2018/08/01/2551937/burgas-kilometrichna-kolona-ot-avtomobili-se-e-obrazuvala-na-avtomagistrala-trakiya-sled-otbivkata-za-karnobat-v-posoka-burgas.html", "text": "Километрична колона от автомобили се е образувала на автомагистрала „Тракия“ след отбивката за Карнобат, в посока Бургас. Това съобщи слушател на  Радио „Фокус“ .", "date": "2018.08.01", "title": "Бургас: Километрична колона от автомобили се е образувала на автомагистрала „Тракия“ след отбивката за Карнобат, в посока Бургас"}
{"url": "http://www.focus-news.net/news/2018/08/01/2551947/plovdiv-snaryad-s-neustanoven-kalibar-e-otkrit-po-vreme-na-pochistvashta-deynost-v-zonata-na-smetishte-v-kalofer.html", "text": "Снаряд с неустановен калибър бил открит вчера по време на почистваща дейност в зоната на сметище в Калофер, съобщиха от пресцентъра на  ОДМВР - Пловдив . Сигналът в полицията е подаден около 12.20 часа. До тази сутрин, когато приключи работата на експертите по обезвреждане на боеприпаса, районът бе отцепен и обезопасен от служителите на реда.", "date": "2018.08.01", "title": "Пловдив: Снаряд с неустановен калибър е открит по време на почистваща дейност в зоната на сметище в Калофер"}
{"url": "http://www.focus-news.net/news/2018/08/01/2551948/premierite-boyko-borisov-i-zoran-zaev-shte-otbelezhat-savmestno-godishninata-ot-ilindensko-preobrazhenskoto-vastanie-v-blagoevgrad.html", "text": "Министър-председателят Бойко Борисов и премиерът на Република Македония Зоран Заев ще отбележат съвместно 115-годишнината от Илинденско-Преображенското въстание, съобщиха от  правителствената информационна служба.  На 2 август двамата премиери ще участват в церемонията по полагане на венци и цветя на паметника на Гоце Делчев на площад „Македония“ в Благоевград.  \r\nТова ще е второто съвместно отбелязване на годишнината, след подписването на Договора за приятелство, сътрудничество и добросъседство между България и Република Македония преди година.  \r\nВ церемонията ще вземат участие и вицепремиерът и министър на отбраната Красимир Каракачанов, както и вицепремиерът и министър на вътрешните работи на Република Македония Оливер Спасовски.", "date": "2018.08.01", "title": "Премиерите Бойко Борисов и Зоран Заев ще отбележат съвместно годишнината от Илинденско-Преображенското въстание в Благоевград"}
{"url": "http://www.focus-news.net/news/2018/08/01/2551946/ministar-biser-petkov-5600-detsa-mogat-da-se-vazpolzvat-ot-sotsialnata-pomosht-koyato-predlagame.html", "text": "По разчетите, които са направени, от социалната помощ, която предлагаме, потенциално могат да се възползват 5600 деца. Това каза на брифинг в Министерски съвет министърът на труда и социалната политика Бисер Петков за предложението на правителството семейна помощ да получават и деца без право на наследствена пенсия за починал родител, предаде репортер на  Агенция „Фокус“ . „Заявяването на новата семейна помощ ще бъде основание за прекратяване на персоналната пенсия на децата, ако получават такава“, обясни той. „Предвижда се и значително разширяване на кръга на децата, които ще имат право на тази семейна помощ“, заяви Петков. „Към момента 2700 деца получават персонални пенсии, въпрос на техен избор е дали да се възползват от новата помощ“, уточни министърът. „Отпуснатите до края на годината персонални пенсии ще продължават да се изплащат“, коментира той. „Предвидено е законът да влезе в сила от началото на следващата година“, обяви Бисер Петков. „С този законопроект се прави първата стъпка за извеждане на нехарактерни за осигурителната система плащания, които имат социален характер, към системата на социално подпомагане“, каза още социалният министър. \r\nБиляна ИВАНОВА", "date": "2018.08.01", "title": "Министър Бисер Петков: 5600 деца могат да се възползват от социалната помощ, която предлагаме"}
{"url": "http://www.focus-news.net/news/2018/08/01/2551950/inzh-vasiliy-marinkovski-yuzdp-pozharat-mezhdu-kresna-i-simitli-ot-avgust-2017-g-e-nay-golemiyat-za-poslednite-20-godini.html", "text": "Пожарът между Кресна и Симитли от август 2017 година е най-големият за последните 20 години. Това каза за  Радио „Фокус“ – Пирин  инж. Василий Маринковски, началник отдел в Югозападно държавно предприятие. Той припомни, че огнената стихия, която започна от симитлийското село Мечкул и изпепели хиляди декари до Кресна, се разгоря в края на месец август, като пожарът бе потушен в първите дни от септември. „Огънят обхвана общо над 15 000 дка горска територия, като унищожи близо 14 000 дка иглолистна и широколистна растителност. Независимо от стройната организация и координацията между Областна администрация, Регионална дирекция „Пожарна безопасност и защита на населението“ – Благоевград, Регионална дирекция по горите и Югозападно държавно предприятие, тези много тежки атмосферни условия доведоха до унищожаването на огромни количества територия“, каза още инж. Маринковски. Той добави, че в тази връзка ЮЗДП е предприело сериозни мерки за дооборудване на вече съществуващите противопожарни автомобили. „Предвиждаме да бъдат закупени и нови такива, за да е още по-добра организацията ни при потушаването на горските пожари“, подчерта инж. Маринковски. \r\nЛивия НИНОВА", "date": "2018.08.01", "title": "Инж. Василий Маринковски, ЮЗДП: Пожарът между Кресна и Симитли от август 2017 г. е най-големият за последните 20 години"}
{"url": "http://www.focus-news.net/news/2018/08/01/2551949/plovdiv-s-tezhka-cherepno-mozachna-travma-e-velosipedistat-blasnat-ot-avtomobil-na-bul-kuklensko-shose.html", "text": "62-годишният велосипедист, който бе блъснат от автомобил на бул. „Кукленско шосе“ в Пловдив, е с тежка черепно-мозъчна травма и фрактура на черепа. Това съобщиха за  Радио „Фокус“ – Пловдив  от пресцентъра на Университетската болница „Св. Георги“ в града, където пострадалият е настанен. Сред останалите тежки наранявания на 62-годишния мъж са фрактура на носа и на едната подбедрица. Лявото му око също е сериозно пострадало. В момента пострадалият е в операция. След нея ще бъде настанен в Клиниката по анестезиология и реанимация на лечебното заведение. \r\n„Фокус“ припомня, че инцидентът е станал към 06.00 часа тази сутрин на кръстовище на бул. „Кукленско шосе“, край завод „Рекорд“. След като е блъснат от лек автомобил „Мицубиши“, пострадалият велосипедист е откаран в болница с опасност за живота. Колата е управлявал 22-годишен мъж. \r\nТони МИХАЙЛОВ", "date": "2018.08.01", "title": "Пловдив: С тежка черепно-мозъчна травма е велосипедистът, блъснат от автомобил на бул. „Кукленско шосе“"}
{"url": "http://www.focus-news.net/news/2018/08/01/2551952/ministar-biser-petkov-priehme-proekt-na-nov-zakon-za-sotsialnite-predpriyatiya-s-tsel-nasarchavane-vklyuchvaneto-na-uyazvimi-grupi.html", "text": "Приехме проект на нов Закон за предприятията на социалната и солидарната икономика. Това каза на брифинг в Министерски съвет министърът на труда и социалната политика Бисер Петков, предаде репортер на  Агенция „Фокус“ . „Цели се намаляване на социалното неравенство, насърчаване на социалното включване. В обхвата на социалните предприятия са предложени 12 уязвими групи“, обяви той. „Сред тях са хора с увреждания, родители на деца с увреждания, трайно безработни, пострадали при домашно насилие и т.н.“, посочи министърът. „Със законопроекта се регламентират отношенията в един специфичен отрасъл със специални правила, който се развива много динамично в Европа и други части на света“, коментира Бисер Петков.  \r\nБиляна ИВАНОВА", "date": "2018.08.01", "title": "Министър Бисер Петков: Приехме проект на нов Закон за социалните предприятия, с цел насърчаване включването на уязвими групи"}
{"url": "http://www.focus-news.net/news/2018/08/01/2551955/faz-pochti-vseki-chetvarti-v-germaniya-e-s-chuzhdestranni-koreni.html", "text": "Почти всеки четвърти в Германия (23,6%) е с чуждестранни корени, съобщава националният ежедневник  Die Frankfurter Allgemeine Zeitung , като се позовава на данни от Федералната статистическа служба във Висбаден. \r\nДелът на хората с миграционен произход е достигнал нов рекорд през миналата година – 19,3 млн. души, или с 4,4% повече, в сравнение с 2016 г. От редакцията поясняват, че данните включват лица с поне един родител без германско гражданство.  \r\nРегистрираният рекорд се дължи главно на нарастващия брой чужденци в страната. Около 51% от населението с миграционен произход са германци, а около 49% имат чужд паспорт. През 2011 г. техният дял е бил 42%. \r\nОт 19,3 млн. души с мигрантски произход около 2,8 млн. (14%) имат турски корени, 11 % са с полски произход, седем – с руски, шест – казахски, четири – румънски.  \r\nЗа първи път в проучването е включен въпрос за езика, говорен в домакинствата. Резултатите показват, че 2,5 млн. от 24-те милиона домакинства в Германия говорят на най-малко един чужд език, най-често турски (17%). Тереза Герова", "date": "2018.08.01", "title": "FAZ: Почти всеки четвърти в Германия е с чуждестранни корени"}
{"url": "http://www.focus-news.net/news/2018/08/01/2551954/plovdiv-sadat-pusna-gabriela-medarova-ot-aresta-sreshtu-parichna-garantsiya-v-razmer-na-5000-leva.html", "text": "Районен съд – Пловдив измени взетата спрямо подсъдимата Г. М. мярка за неотклонение „задържане под стража“ в по-лека такава, а именно „парична гаранция“ в размер на 5000 лева, съобщиха от  Съдебната палата в Пловдив.  Според съда не са налице всички изискуеми по чл. 63 ал.1 от НПК предпоставки, за да продължава подсъдимата Г. М. да бъде с наложена най-тежка мярка за неотклонение „задържане под стража“. Към настоящия момент съдът приема, че липсва реална опасност подсъдимата да се укрие и да извърши престъпление. Според съда разумният срок на задържане на Г. М. не бива да бъде продължаван. \r\nОпределението не е окончателно и подлежи на протест и обжалване в 7-дневен срок пред Окръжен съд – Пловдив.", "date": "2018.08.01", "title": "Пловдив: Съдът пусна Габриела Медарова от ареста срещу парична гаранция в размер на 5000 лева"}
{"url": "http://www.focus-news.net/news/2018/08/01/2551956/ministar-biser-petkov-4-mln-leva-dopalnitelno-shte-sa-neobhodimi-za-izplashtane-na-novata-semeyna-pomosht-za-detsa.html", "text": "Разчетите са, че годишно за изплащане на тези семейни помощи за деца, ще са необходими 4 млн. лева допълнително в бюджета на Министерството на труда и социалната политика. Това каза на брифинг в Министерски съвет министърът на труда и социалната политика Бисер Петков за предложението на правителството семейна помощ да получават и деца без право на наследствена пенсия за починал родител, предаде репортер на  Агенция „Фокус“ . „Новата помощ ще се отпуска, както всички други помощи. Първоначалното ни предложение беше да се отпуска без доходен критерий, но от Министерството на финансите беше предложено да бъде със, както повечето помощи за деца“, обясни той. „Категорично планираме 2900 деца, които сега не отговарят на критериите, да могат да получат специална подкрепа от държавата“, заяви Бисер Петков. „Такава помощ ще могат да получават и семейства, близки на детето. Например баба и дядо, които са поели грижата за децата. Стига да не получават специално подпомагане по Закона за закрила на детето“, каза още социалният министър. \r\nБиляна ИВАНОВА", "date": "2018.08.01", "title": "Министър Бисер Петков: 4 млн. лева допълнително ще са необходими за изплащане на новата семейна помощ за деца"}
{"url": "http://www.focus-news.net/news/2018/08/01/2551953/gd-granichna-politsiya-intenziven-e-trafikat-na-gkpp-kalotina-gkpp-makaza-gkpp-kulata-i-na-vsichki-granichni-punktove-s-rumaniya.html", "text": "Интензивен е трафикът на ГКПП \"Калотина\", ГКПП \"Маказа\", ГКПП \"Кулата\" и на всички гранични пунктове с Румъния, съобщиха от пресцентъра на  ГД \"Гранична полиция\" . На българо-сръбската граница трафикът е интензивен на граничен контролно-пропускателен пункт \"Калотина\" за леки автомобили на вход. На българо-гръцката граница трафикът е интензивен на граничен контролно-пропускателен пункт \"Маказа\" на изход и на ГКПП \"Кулата\" на изход за леки автомобили. На българо-румънската граница трафикът е интензивен на гранични контролно-пропускателни пунктове \"Дунав мост\" - Русе и \"Дунав мост\" - Видин за товарни автомобили на изход и на всички останали гранични контролно-пропускателни пунктове за леки автомобили. \r\nНа българо-македонската и българо-турската граница трафикът е нормален на всички гранични контролно-пропускателни пунктове.  \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.01", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Маказа\", ГКПП \"Кулата\" и на всички гранични пунктове с Румъния"}
{"url": "http://www.focus-news.net/news/2018/08/01/2551958/sliven-1557-narusheniya-na-zdvp-sa-konstatirani-za-edna-sedmitsa-v-oblastta.html", "text": "През изминалата седмица на територията на ОДМВР-Сливен са проведени специализирани операции по контрол и пътната безопасност, разпредени от директора на ОДМВР-Сливен, старши комисар Димитър Величков и в рамките на националните кампании „Ваканция” и „Безопасно лято”, както и по линия на TISPOL за контрол на товарни автомобили и автобуси. Екипи на Пътна полиция и районните управления в Сливен, Нова Загора, Твърдица и Котел са проверили 2368 моторни превозни средства, и 2407 лица. Това съобщиха от  ОДМВР - Сливен . Полицейските служители са констатирали 1557 нарушения на Закона за движение по пътищата и Кодекса за застраховане. С мобилни и стационарни камари в областта са установени 450 нарушения на скоростните режими. За седмицата са издадени 506 електронни фиша. По време на проверките на пътя полицейските служители са връчили 23 електронни фиша. За други нарушения са съставени 912 фиша. Актовете са 161. Установени са 14 неправоспособни водачи. 6 водачи са хванати да управляват след употреба на алкохол, като всички са над 1,2 промила, за което са образувани бързи производства. Четирима водачи са употребили наркотични вещества по време на управление. Отнети са 22 шофьорски книжки, 8 от тях за неплатени глоби. Прекратени са 20 регистрации на автомобили, управлявани от неправоспособни водачи и такива  употребили алкохол и наркотици. Регистрирани са 5 пътни произшествия с пострадали, при които има един загинал и 8 ранени със средни и тежки телесни повреди. Образувани са досъдебни производства.  \r\nВ хода на операцията на TISPOL са проверени 310 товарни автомобила. Констатирани са 30 нарушения за превишена скорост, трима водачи са употребили алкохол, един наркотични вещества и 30 не са използвали обезопасителните колани. Проверени са 223 автобуса. Установени са 190 нарушения за превишаване на скоростта, констатирани са 2 нарушения, свързани с нередовни документи на превозното средство, 27 не са използвали обезопасителните колани.  \r\nОт 1 юли до 31 август на територията на страната се провежда акция „Безопасно лята” в изпълнение на разпореждане на отдел „Пътна полиция” при ГДНП с цел осигуряване на безопасното движение и ограничаване на пътнотранспортния травматизъм през летните месеци. В хода на кампанията контролът е главно по отношение на неправоспособните водачи, спазване  ограничението на скоростта, застраховка Гражданска отговорност, употреба на алкохол и наркотици и използване на обезопасителните системи в автомобилите.  \r\nПътна полиция призовава водачите: \r\n-да подават сигнали за катастрофи, бедствия, аварии и други критични ситуации на телефон 112 и да търсят компетентна специализирана помощ (полиция, спешна помощ, противопожарна служба и други); \r\n-да се осведомяват предварително за маршрута и извършваните ремонти или въведената временна организация на движението по него; \r\n-да се движат със скорост, съобразена с: \r\n*пътните знаци,  \r\n*пътната маркировка,  \r\n*пътните условия,  \r\n*релефа на местността и конкретните метеорологични условия; \r\n-да са отпочинали преди пътуване; \r\n-да се отнасят с отговорност към шофирането особено когато превозват пътници в автомобила; \r\n-да помнят, че не са сами на пътя и че от поведението им зависи не само техният, но и животът на останалите участници в движението по пътищата.", "date": "2018.08.01", "title": "Сливен: 1557 нарушения на ЗДвП са констатирани за една седмица в областта"}
{"url": "http://www.focus-news.net/news/2018/08/01/2551951/evgeni-krusev-zam-kmet-na-sofiya-sredno-s-okolo-5-dni-se-zabavyat-remontnite-deynosti-v-stolitsata-zaradi-chestite-valezhi-tselta-ni-e-da-sme-gotovi-predi-15-septemvri.html", "text": "Средно с около 5 дни се забавят ремонтните дейности в столицата заради честите валежи, целта ни е да сме готови преди 15 септември. Това каза заместник-кметът на София в направление „Транспорт и транспортни комуникации“ Евгени Крусев по време на проверка на ремонтните дейности на бул. „Васил Левски“ и представянето на новоизградените бус-ленти там, предаде репортер на  Агенция „Фокус“ .  „При хубаво време строителите имат мобилизация да наваксат това изоставане. Конкретно на бул. „Васил Левски“ утре, в четвъртък, се предвижда да започне полагането на асфалт по другото платно, което е в посока Ректората, след което за още около 2 дни да се оправят последните детайли и да се положи маркировка. Очакваме през уикенда движението тук да бъде пуснато като това са планове при хубаво време. Ако се влоши ще се наложи още забавяне, тъй като качеството е приоритет номер 1“, заяви той. „Само ремонтът на ул. „Граф Игнатиев“ със сигурност ще продължи до към края на октомври, тъй като там дейностите са по-обхватни. В момента движението по ул. „Солунска“ между бул. „Витоша“ и ул. „Ангел Кънчев“ е възстановено. Всички ремонти, които са по бул. „Васил Левски“, по бул. „Христофор Колумб“, по Източната тангента и бул. „България“ ще бъдат приключени до първия учебен ден“, каза още Крусев.  \r\nЦветелин ДИМИТРОВ", "date": "2018.08.01", "title": "Евгени Крусев, зам.-кмет на София: Средно с около 5 дни се забавят ремонтните дейности в столицата заради честите валежи, целта ни е да сме готови преди 15 септември"}
{"url": "http://www.focus-news.net/news/2018/08/01/2551957/burgas-na-otbivkata-za-s-vratitsa-na-avtomagistrala-trakiya-se-e-obrazuvala-kilometrichna-kolona-ot-avtomobili-poradi-obarnal-se-tir.html", "text": "На отбивката за с. Вратица на автомагистрала \"Тракия\" се е образувала километрична колона от автомобили, поради обърнал се ТИР, заемащ най-дясната лента за движение. На мястото има екипи на \"Пътна полиция\". Това съобщи слушател на  Радио „Фокус“ . Шофьорите да се движат с повишено внимание и съобразена скорост.", "date": "2018.08.01", "title": "Бургас: На отбивката за с. Вратица на автомагистрала \"Тракия\" се е образувала километрична колона от автомобили, поради обърнал се ТИР"}
{"url": "http://www.focus-news.net/news/2018/08/01/2551936/kathimerini-sled-opustoshitelniya-pozhar-v-iztochna-atika-poveche-ot-3100-nezakonni-sgradi-shte-badat-saboreni.html", "text": "След опустошителния пожар в Източна Атика, в който загинаха най-малко 91 души, правителството в Атина обяви, че ще бъдат предприети мерки за събарянето на незаконните сгради, съобщава електронното издание на гръцкия вестник  Kathimerini . \r\nВ опит да покаже, че урокът от огнения ад е научен, управляващите в южната ни съседка обявиха, че планират разрушаването на 3185 незаконни строежи, издигнати в горите и по крайбрежните райони на Атика. Решението се отнася до сгради, за които са издадени окончателни решения за събаряне.  \r\nГоворителят на правителството Димитрис Цанакопулос заяви, че правителството ще започне работа за премахване на незаконните строежи, които според експертите затрудниха справянето с горските пожари.  \r\nСамо в районите Рафина-Пикерми и Маратона са засегнати повече от 4 695 дка и 16 803 акра  горска площ, според неотдавнашен доклад на изданието.  \r\nПравителството на Гърция си навлече остра критика заради начина, по който подходи за справянето с огнената стихия.  \r\nПовече от 1000 изпепелени сгради, инспектирани от инженери след потушаването на пламъците, също трябва да бъдат разрушени.  Тереза Герова", "date": "2018.08.01", "title": "Kathimerini: След опустошителния пожар в Източна Атика –  повече от 3100 незаконни сгради ще бъдат съборени"}
{"url": "http://www.focus-news.net/news/2018/08/01/2551960/dobrich-ot-nachaloto-na-godinata-os-na-bchk-e-organiziral-dva-kursa-za-vodni-spasiteli-predstoi-provezhdaneto-i-na-drugi.html", "text": "От началото на годината ОС на БЧК е организирал два курса за водни спасители, предстои провеждането и на други. Това заяви Добрин Тодоров, ръководител на „Водно-спасителна служба“ към Областния съвет на Български червен кръст (ОС на БЧК) в Добрич, предаде кореспондентът на  Радио „Фокус” – Варна . „До този момент са проведени два курса за придобиване на квалификационна степен – спасител на плувни басейни и водни паркове и спасител на открити водни площи и море. Успешно завършиха и бяха сертифицирани 27 водни спасители за басейн и 9 водни спасители за море. Направена е в областната организация заверка на личните талони за осигуряването на неохраняемите с квалификацирани водни спасители“, каза Добрин Тодоров. Той сподели, че трудно се намират водни спасители заради мигрирането на обучените водни спасители с някакъв досегашен опит. „Небезизвестно е за всички, че работата в чужбина е доста привлекателна, малко по-високо е заплатена. Самият начин на живот е малко по-колоритен и различен от този, който предлагат нашите морски плажове и курорти. Така че по-младите хора се ориентират и насочват към работа в чужбина. Наблюдава се едно застаряване при нас, което е съвсем нормално предвид на такъв отлив. Недостиг на кадри има и продължава да има“, коментира специалистът. Основната заплата на водните спасители в Приморска Добруджа е 850 лв. при 5-дневна работна седмица, с допълнително заплащане за работа в събота и неделя. Дните се заплащат извън основната заплата. Начислява се клас за минало време, като се предоставят и ваучери за храна на стойност 60 лв. при отработен месец. Осигурява се битово настаняване за сметка на БЧК, осигурен и платен е също и транспортът. Добрин Тодоров сподели, че в службата, която ръководи, се получават обаждания от различни места – хотелски комплекси, частни почивни станции, с искане да бъдат осигурени водни спасители. „Според изискванията при нас кандидатите за водни спасители трябва да бъдат на възраст не по-малко от 17 години, а за да постъпят на работа е необходимо да имат навършено пълнолетие. Тези, които са свободни, навършили са 18 години и имат желание да практикуват тази хубава и благородна професия воден спасител, биха могли да се отзоват на подобни покани за работа. За съжаление обаче разполагаме с много ограничен контингент. Тази година сред кандидат курсистите имаше и жени. Всъщност те са средношколки, предстои им да навършат пълнолетие. Дай Боже и занапред да има такива, които успешно да се представят на изпитите. Няма да пропусна да отбележа, че имат доста добра плувна култура, която те усъвършенстваха в подготовката си при нас“, заяви още Добрин Тодоров.  \r\nЖулиета НИКОЛОВА", "date": "2018.08.01", "title": "Добрич: От началото на годината ОС на БЧК е организирал два курса за водни спасители, предстои провеждането и на други"}
{"url": "http://www.focus-news.net/news/2018/08/01/2551959/premierat-boyko-borisov-razporedi-inspektsiya-na-dnevnite-tsentrove-za-hora-s-uvrezhdaniya.html", "text": "Да бъде направена инспекция на дневните центрове за хора с увреждания, разпореди министър-председателят Бойко Борисов по време на днешното правителствено заседание. Това съобщиха от  правителствената информационна служба . Според премиера това е необходимо, след като на вчерашната му среща в Министерския съвет представителите на хората с увреждания са поставили въпроса за качеството на тази услуга.  \"Между другото, вчера след срещата с различните неправителствени организации, с министрите и с вицепремиера Дончев, от това, което сега като план сме направили, ще ми се социалният министър, вицепремиерът, здравният министър, те самите или оторизирани от тях хора, бързо да направим инспекция и да проверим тези дневни центрове, нивото, качеството на работа, качеството на услугата, защото се оказва, че и сега се дават много пари, но претенциите са, че самата услуга не е на необходимото ниво. \r\nТака че като свърши Министерският съвет, министрите да седнат, да направят с Томислав Дончев бърз план и да действате. Не трябва сега да го оставяме това с вакуум\" , заявява премиерът по време на правителственото заседание.", "date": "2018.08.01", "title": "Премиерът Бойко Борисов разпореди инспекция на дневните центрове за хора с увреждания"}
{"url": "http://www.focus-news.net/news/2018/08/01/2551963/api-vazstanoveno-e-dvizhenieto-po-avtomagistrala-trakiya-v-uchastaka-sofiya-novi-han-ot-km-10-do-km-11-v-posoka-burgas.html", "text": "Възстановено е движението по автомагистрала \"Тракия\" в участъка София – Нови хан от км 10 до км 11, в посока Бургас, съобщиха от  пресцентъра на Агенция \"Пътна инфраструктура\".    \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.01", "title": "АПИ: Възстановено е движението по автомагистрала \"Тракия\" в участъка София – Нови хан от км 10 до км 11, в посока Бургас"}
{"url": "http://www.focus-news.net/news/2018/08/01/2551961/ukrinform-moldova-mozhe-da-se-prisaedini-kam-globalniya-zakon-magnitski.html", "text": "Група депутати от парламента на Молдова регистрираха законопроект, който предвижда в страната да бъде прилаган глобалния закон „Магнитски“, предава украинската информационна агенция  „Укринформ“ . \r\nИнициаторите на приемането на закона бяха група публични неправителствени организации, работещи в областта на защитата на правата на човека (Transparency International Moldova, IDIS Viitorul, WatchDog.MD, CPR, PromoLex и други), поясни кореспондент на агенцията.  \r\n„През последните години редица регионални престъпни групировки използваха банковата система на Република Молдова за осъществяване на незаконни операции за изпиране на парични средства от Русия в офшорни зони. Тази престъпна дейност доведе до изчезването на повече от един милиард долара от банковата система на страната и до банкрута на три от най-големите банки в Молдова“, се казва в законопроекта. \r\nЗаконът „Магнитски“ е въведен в САЩ. Той съдърба списък с руски служители, уличени в измама, преследвания и нарушения на правата на човека; на такива, които са свързани с работата на комапнията Hermitage Capital Management и смъртта на руския адвокат Сергей Магнитски. Законът бе приет преди шест години, но след това се превърна в глобален. Това означава, че той може да се използва срещу гражданите на всяка страна, в случай че те нарушават правата на човека.  \r\nПодобен закон приеха в Европейския парламент, във Великобритания, Естония и редица други държави. Тереза Герова", "date": "2018.08.01", "title": "Укринформ: Молдова може да се присъедини към глобалния закон „Магнитски“"}
{"url": "http://www.focus-news.net/news/2018/08/01/2551964/d-r-dora-georgieva-dietolog-postat-e-vid-pochivka-i-nachin-za-detoksikatsiya-na-organizma.html", "text": "Постът е вид почивка за организма. Това коментира за  Радио „Фокус“ – Пирин  диетологът д-р Дора Георгиева. Тя отбеляза, че традиционно по време на поста се изключват всички животински, белтъчни храни, мляко, млечни продукти, месо, риба и яйца. „Бих казала, че постите са един начин за детоксикация на организма. Това е един вид почивка на организма. Когато човек е постил дълго време, той се чувства значително по-добре физически и емоционално. Важно условие е да се намалят постепенно количествата на месо, мляко и други животински продукти преди началото на постите. По този начин организма по-лесно ще привикне към храненето. И връщането отново към нормалния режим на хранене, също трябва да стане постепенно“, каза още д-р Георгиева. Тя добави, че постите имат положително влияние и то доказано върху ендокринната, сърдечно-съдовата и нервната система. „Още подобрява се обмяната на веществата, нормализира се кръвното налягане, могат да се подобрят функциите на отделителната система и бъбреците. Но бих искала да отбележа, че по-продължителното лишаване на организма от необходимите хранителни вещества, намаленият прием на калории могат да отслабят нашата имунна система“, добави д-р Георгиева. Тя отбеляза, че варивата - боб, леща, нахут, грах могат да се съчетаят със зърнените храни като ориз, просо, киноа,  елда и царевица, като тази комбинация може да образува един пълноценен протеин и организма ни няма да изпадне в така нареченият белтъчен дефицит, който се случва при липсата на месо и млечни продукти. „Бихме могли да приемем пълнозърнестите храни, защото те имат много богато съдържание на фибри и растителни ензими и подобряват моториката на червата например“, заяви д-р Георгиева. \r\nЛивия НИНОВА", "date": "2018.08.01", "title": "Д-р Дора Георгиева, диетолог: Постът е вид почивка и начин за детоксикация на организма"}
{"url": "http://www.focus-news.net/news/2018/08/01/2551966/ria-novosti-v-rusiya-puskat-niskobyudzhetni-vlakove.html", "text": "В Русия пускат уникални по рода си нискобюджетни влакове, предава информационната агенция  РИА Новости . \r\n„Федералната пътническа компания“ (ФПК, „дъщерна“ фирма на Руските железопътни линии), планира да отдели старите вагони без климатици и санитарни възли, за да бъдат използвани за икономични пътувания на хора, които не желаят да отделят много средства за придвиждването си.  \r\nСъответният план е заложен в списъка на стратегическите задачи на ФПК в периода 2025-2030 г. „Става въпрос за нов бюджетен продукт с уникални ценови предложения“, поясни представител на компанията.  Тереза Герова", "date": "2018.08.01", "title": "РИА Новости: В Русия пускат нискобюджетни влакове"}
{"url": "http://www.focus-news.net/news/2018/08/01/2551962/burgas-zatrudneno-e-dvizhenieto-na-motorni-prevozni-srestva-na-avtomagistrala-trakiya-na-km-339-v-posoka.html", "text": "Затруднено е движението на моторни превозни срества на автомагистрала „Тракия“ на км 339 в посока Бургас. Това каза за  Радио „Фокус“ – Бургас  Цветелина Рандева, говорител на ОДМВР – Бургас. По думите й към момента се извършва претоварване на самокатастрофирал снощи товарен автомобил, превозващ зърно. \r\nНа същото място отново в посока Бургас в 09.50 ч. е възникнал втори пътен инцидент между лек автомобил Форд „Фиеста“, със софийска регистрация и лек автомобил „Мерцедес“, със сливенска регистрация. От инцидента няма сериозно пострадали. В обратната посока км 330 се самозапалил лек автомобил, с бургаска регистрация, но няма пострадали. \r\nВеселина НИКОЛОВА", "date": "2018.08.01", "title": "Бургас: Затруднено е движението на моторни превозни срества на автомагистрала „Тракия“ на км 339 в посока"}
{"url": "http://www.focus-news.net/news/2018/08/01/2551965/dobrich-za-parvi-pat-tova-lyato-os-na-bchk-osiguryava-vodno-spasyavane-na-plazh-bolata.html", "text": "За първи път това лято ОС на БЧК осигурява водно спасяване на плаж „Болата“ сред неохраняемите плажове в областта. Това съобщи Добрин Тодоров, ръководител на „Водно-спасителна служба“ към Областния съвет на Български червен кръст (ОС на БЧК) в Добрич, предаде кореспондентът на  Радио „Фокус” – Варна . „За поредна година Български червен кръст в Добрич преговаря за сключване на договор за предоставяне на услугата „Екип от водно-спасителни кадри за обезпечаване на водно-спасителната дейност на морските плажове, плувните басейни и водните паркове с Областна администрация – Добрич. Водно-спасителната служба има готовност да осигури по един спасителен пост със селектиран екип от двама водни спасители. Към тях ще има и един старши спасител. Плажовете са къмпинг „Космос“, Шабленска тузла – къмпинг „Добруджа“ в Община Шабла, „Русалка“ – голям плаж в Община Каварна, и плаж „Фиш-фиш“ нов. За първи път ще охраняваме и плаж „Болата“. Започнахме на 1 юли“, каза Добрин Тодоров. Работното време на постовете е от 8.30 часа до 18.00 часа. С изключение на плаж „Фиш-фиш“ нов сезонът ще продължи до 31 август включително. На посочения плаж ще има водни спасители и през септември.  \r\nЖулиета НИКОЛОВА", "date": "2018.08.01", "title": "Добрич: За първи път това лято ОС на БЧК осигурява водно спасяване на плаж „Болата“"}
{"url": "http://www.focus-news.net/news/2018/08/01/2551967/dimitar-pavlov-obshtina-peshtera-etnofestivalat-v-peshtera-pokazva-che-vseki-folklor-e-mnogo-spetsifichen-i-vpechatlyava-po-svoy-nachin.html", "text": "Провеждащият се Международен етнокултурен фестивал в Пещера показва, че нашият фолклор се възприема много лесно и бързо впечатляваме с нашите автентични песни, танци и обичаи, каза за  Радио „Фокус“ – Пазарджик  Димитър Павлов, експерт по културата в Община Пещера. „Всеки фолклор е много специфичен и впечатлява по свой начин. Но е факт, че чужденците се влюбват в нашите традиции и се увличат по тях. Нашите фолклорни състави жънат успех на всяка международна сцена, където стъпят. Досега в Пещера имахме възможност чрез Етнофестивала да се представим рамо до рамо със състави от Балканите, сега участниците са от цял свят“, уточни Павлов. Той каза също, че преди месец в село Радилово се е провела младежка международна инициатива, където на чуждестранни млади хора са представяни различни обреди и обичаи от нашия фолклор и те са били впечатлени. „Чуждестранните ни гости имаха възможност да мелят жито, да добият брашно ,да го омесят и да изпекат сами хляб, както и да произведат масло от мляко саморъчно“, допълни Павлов. Той каза също, че по негови наблюдения младите хора харесват народната традиция и Съборът на народното творчество в летовище „Свети Константин“ е доказателство за това, тъй като на масовото хоро повечето участници са били именно младежи. \r\nАлбена ЖИЛЕКОВА", "date": "2018.08.01", "title": "Димитър Павлов, Община Пещера: Етнофестивалът в Пещера показва, че всеки фолклор е много специфичен и впечатлява по свой начин"}
{"url": "http://www.focus-news.net/news/2018/08/01/2551969/sofiya-v-stolichniya-hram-sv-sv-kiril-i-metodiy-shte-se-provede-beseda-na-tema-pravoslavie-i-modernizam.html", "text": "На 2 август 2018 г., четвъртък, ще се проведе беседа на тема: \"Православие и модернизъм\" в столичния храм \"Св. св. Кирил и Методий\", предаде репортер на  Агенция \"Фокус\".  Откритата беседа  ще се проведе в Енорийския център при храм \"Св. св. Кирил и Методий\" на Женския пазар. Гост-лектор ще бъде отец Сергей Павлов (духовник в храм \"Св. вмчк Мина\", жк \"Модерно предградие\", гр. София). Началото е от 18.30 часа. Входът е свободен.  \r\nНикола ПЕТКОВ", "date": "2018.08.01", "title": "София: В столичния храм \"Св. св. Кирил и Методий\" ще се проведе беседа на тема: \"Православие и модернизъм\""}
{"url": "http://www.focus-news.net/news/2018/08/01/2551973/pregled-na-mezhdunarodnite-novini-do-13-chasa-agentsiya-fokus.html", "text": "На ГКПП „Димитровград“ е конфискуван повече от половин тон марихуана, предава   „Радио-телевизија Србије (РТС) , като уточнява, че по случая са арестувани двама души. \r\nМарихуаната е била скрита в камион с хърватски регистрационни номера, управляван от гражданин на Босна и Херцеговина. Лицето М.К., на 56 г., е пренасяло 292 пакета марихуана с общо тегло 316 килограма.  \r\nВъв втори камион със сръбски регистрационни номера, управляван от М.Ц., 51-годишен, са намерени 253 пакета с общо тегло от 275 килограма.  \r\nИ двамата водачи на тежкотоварните превозни средства са задържани. \r\nДруги подробности не се съобщават. \r\n***  Програма за сътрудничество в областта на културата между Министерството на културата на Република Македония и Министерство на културата на Република България за периода 2018 - 2021 г., бе приета от правителството в Скопие в рамките на 82-то му заседание, отбелязва електронното издание на първия вестник в югозападната ни съседка -  „Нова Македония“ . От правителствената пресслужба съобщиха, министърът на културата Асаф Адеми е упълномощен да подпише програмаta.  \r\nПравителството прие и Информацията за отбелязването на годишнината от подписването на Охридското рамково споразумение. Секретариатът по европейски въпроси е задължен да определи програма и технически подробности за изпълнението на програмата, както и да предприеме всички други дейности за организация и отбелязване на събитието, допълват от редакцията. \r\n***  След опустошителния пожар в Източна Атика, в който загинаха най-малко 91 души, правителството в Атина обяви, че ще бъдат предприети мерки за събарянето на незаконните сгради, съобщава електронното издание на гръцкия вестник  Kathimerini . \r\nВ опит да покаже, че урокът от огнения ад е научен, управляващите в южната ни съседка обявиха, че планират разрушаването на 3185 незаконни строежи, издигнати в горите и по крайбрежните райони на Атика. Решението се отнася до сгради, за които са издадени окончателни решения за събаряне.  \r\nГоворителят на правителството Димитрис Цанакопулос заяви, че правителството ще започне работа за премахване на незаконните строежи, които според експертите затрудниха справянето с горските пожари.  \r\nСамо в районите Рафина-Пикерми и Маратона са засегнати повече от 4 695 дка и 16 803 акра  горска площ, според неотдавнашен доклад на изданието.  \r\nПравителството на Гърция си навлече остра критика заради начина, по който подходи за справянето с огнената стихия.  \r\nПовече от 1000 изпепелени сгради, инспектирани от инженери след потушаването на пламъците, също трябва да бъдат разрушени. \r\n***  През есента държавният глава на Турция Реджеп Тайип Ердоган ще направи официално посещение в Германия. Берлин подготвя подобаващо посрещане, но се оказва, че германските граждани не гледат с добро око на планираната визита на лидера на Анкара, коментират в редакцията на националния ежедневник  Die Welt . \r\nЕрдоган ще бъде приветстван тържествено от държавния глава на ФРГ Франк-Валтер Щайнмайер – при това с военни почести и специален банкет. Освен това турският президент планира да използва първото си посещение в Германия след встъпването си в длъжност, за да проведе срещи със свои сънародници, живеещи в страната.  \r\nОпозицията реагира бурно на новината за отправената покана. Факт е, че „не винаги можем да избираме гостите си“, но Ердоган „не е нормален президент на демократична държава“, подчерта политикът от партията „Зелени“ Джем Йоздемир. Той е превърнал Турция в страна на „цензура, произвол, непотизъм и автокрация“ и това трябва да му се напомни, допълни Йоздемир. Същевременно той бе категоричен, че преди всичко на Ердоган трябва да се обясни „абсолютно ясно, че опитите за изграждане на турски националистически и фундаменталистки паралелни структури в Германия няма да бъде толерирано“. \r\nНа фона на критиката, която предизвика новината за планираното посещение на турския президент Реджеп Тайип Ердоган в Германия, първият дипломат на Берлин Хайко Маас защити решението за отправената покана. Аргументът, че би било добре да не разговаряме с трудните партньори, никога не е бил убедителен за мен“, подчерта германският социалдемократ. \r\nКаквито и да са коментарите по повод визитата на Ердоган, към настоящия момент нито има фиксирана дата за нея, нито е изяснено дали посещението ще бъде наистина държавно, с всички съпътстващи протоколни елементи.  \r\nОказва се обаче, че позицията на Маас за визитата на турския президент се споделя от много ограничен кръг граждани на ФРГ: голяма част от тях- 69% - се противопоставя на официалното държавно посещение на турския президент. Малко над 50% от германците го отхвърлят напълно, а 19% са отбелязали, че такава визита „по-скоро не“ трябва да бъде провеждана. Едва 23,9% от респондентите подкрепят официално държавно посещение - от които малко над 10% се съгласиха с него, отговаряйки с „да, определено\". \r\nРезултатите са от представително изследване на вестника, проведено от изследователския институт Civey.  \r\nАнализът на данните показва, че отхвърлянето на посещението на Ердоган е най-силно сред симпатизантите на  „Алтернатива за Германия“ (81,3%), а най-слабо – сред социалдемократите (58,4%). От избирателите на Съюза (ХДС/ХСС) 23,3% гласуваха „за“ и 69,3% - „против“.  \r\nСимпатизантите на Свободната демократическа партия (СвДП) и „Левица“  \r\nса сравнително единодушни: 31,9%  (СвДП) И съответно 29,9% („Левица“) са се изказали в подкрепа на визитата на турския президент. \r\n***  Испания поиска от Европейския съюз помощ за справяне с нарастващите миграционни потоци в Средиземно море, съобщава националният ежедневник  El Pais , като уточнява, че съответната информация е потвърдена от говорител на Европейската комисия.  \r\nОт редакцията подчертават, че освен собствените си искания, Мадрид е добавил списък с молби от мароканските власти. Източници от ЕК разкриха, че Брюксел вероятно ще даде положителен отговор на отправените апели, без обаче да разкриват подробности за характера на изисканата помощ.  \r\nПо-късно стана ясно, че Испания иска отпускането на средства от фонд „Убежище, миграция и интеграция“ (ФУМИ), от който в периода 2014-2020 г. ще бъдат отделени общо 3,1 млрд. евро за помощ за търсещите убежище.  \r\nЗа последно Испания получи средства на 2 юли, когато Брюксел отпусна на Мадрид 25,6 млн. евро за подобряване на приемните центрове за мигранти в Сеута и Мелиля - два града, разположени на северното крайбрежие на Африка. Средствата бяха насочени и към подобряване на стратегиите за връщане на отхвърлените мигранти.  \r\nОсвен собствените си искания, испанското правителство се застъпи и за Мароко, традиционен съюзник в усилията за отслабването на миграционните потоци в Европа. Източници в Ла Монклоа, седалището на испанското правителство, признаха, че през последните две години Рабат е очаквал по-голяма финансова подкрепа от бюджета на ЕС, която те са оценили на около 30 млн. евро. Други източници приведоха данни за сума от 190 млн. евро. \r\n***", "date": "2018.08.01", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/08/01/2551968/pazardzhik-nad-10-bezdomni-kucheta-obikalyat-v-rayona-na-kragovoto-krastovishte-na-izhoda-na-pazardzhik-v-posoka-plovdiv.html", "text": "Над 10 бездомни кучета обикалят в района на кръговото кръстовище на изхода на Пазарджик в посока Пловдив, предаде репортер на  Радио „Фокус” – Пазарджик . Четириногите се припичат на слънце в тревната площ на кръговото кръстовище при КАТ. Необезпокоявани, кучетата се разхождат по околовръстното шосе на Пазарджик на входа на града от посока Пловдив. Бездомните кучета пресичат пътното платно, с което затрудняват движението и създават реална опасност за пътнотранспортни инциденти. Много от водачите са налага да намаляват скоростта или да спират внезапно, за да избегнат преминаването на животните по пътните платна. Това е един от най-натоварените пътни участъци в Пазарджик. Няколко бездомни кучета има и в центъра на Пазарджик. За щастие, животните са дружелюбни и досега няма сигнали да са нападали хора. \r\nАлбена ЖИЛЕКОВА", "date": "2018.08.01", "title": "Пазарджик: Над 10 бездомни кучета обикалят в района на кръговото кръстовище на изхода на Пазарджик в посока Пловдив"}
{"url": "http://www.focus-news.net/news/2018/08/01/2551970/vasil-ivanov-obshtestven-posrednik-zhitelite-na-kyustendil-se-zhalvat-nay-mnogo-po-temata-za-blagoustroyavaneto.html", "text": "Жителите на Кюстендил се жалват най-много по темата за благоустрояването. Това съобщи на пресконференция общественият посредник за територията на община Кюстендил Васил Иванов, предаде репортер на  Радио „Фокус” – Кюстендил . За първите шест месеца от 2018 година са постъпили и разгледани общо 162 преписки, което е с 12 повече, в сравнение със същия период на 2017 година. Най-голям е броят на преписките, свързани с благоустройство на територията – 67. „Жителите на общината изключително много се интересуват от благоустрояването на град Кюстендил. Смятам, че това се дължи и на реализиращите се в момента два големи проекта”, каза Васил Иванов. Извън правомощията на местния обществен посредник са 26. „Това означава, че хората все още не са свикнали по какви точно проблеми мога да работя с общинска администрация. Това води и до извода, че хората имат все по-голямо доверие на институцията”, каза Васил Иванов. Следващите преписки са свързани с административното обслужване, устройство на територията и незаконното строителство, местни данъци и такси, алтернативни проблеми и екология. Постъпили са и преписки по проблеми с жилищното настаняване и социалното подпомагане, както и по отдаването на общински земи. \r\nВенцеслав ИЛЧЕВ", "date": "2018.08.01", "title": "Васил Иванов, обществен посредник: Жителите на Кюстендил се жалват най-много по темата за благоустрояването"}
{"url": "http://www.focus-news.net/news/2018/08/01/2551974/sofiya-vremenno-se-ogranichava-dvizhenieto-v-izprevarvashtata-lenta-po-avtomagistrala-trakiya-ot-km-17-do-km-18-v-posoka-burgas-poradi-remontni-deynosti.html", "text": "Временно се ограничава движението в изпреварващата лента по автомагистрала \"Тракия\" от км 17 до км 18, в посока Бургас поради ремонтни дейности. Трафикът се осъществява в активната лента. Това съобщиха от  пресцентъра на Агенция \"Пътна инфраструктура\". \r\nШофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.01", "title": "София: Временно се ограничава движението в изпреварващата лента по автомагистрала \"Тракия\" от км 17 до км 18, в посока Бургас поради ремонтни дейности"}
{"url": "http://www.focus-news.net/news/2018/08/01/2551971/rts-sarbiya-poveche-ot-polovin-ton-marihuana-e-konfiskuvan-na-granitsata-s-balgariya.html", "text": "На ГКПП „Димитровград“ е конфискуван повече от половин тон марихуана, предава   „Радио-телевизија Србије (РТС) , като уточнява, че по случая са арестувани двама души. \r\nМарихуаната е била скрита в камион с хърватски регистрационни номера, управляван от гражданин на Босна и Херцеговина. Лицето М.К., на 56 г., е пренасяло 292 пакета марихуана с общо тегло 316 килограма.  \r\nВъв втори камион със сръбски регистрационни номера, управляван от М.Ц., 51-годишен, са намерени 253 пакета с общо тегло от 275 килограма.  \r\nИ двамата водачи на тежкотоварните превозни средства са задържани. \r\nДруги подробности не се съобщават. Тереза Герова", "date": "2018.08.01", "title": "РТС (Сърбия): Повече от половин тон марихуана е конфискуван на границата с България"}
{"url": "http://www.focus-news.net/news/2018/08/01/2551972/varna-32-e-ravnishteto-na-bezrabotitsa-v-oblastta-prez-yuni.html", "text": "3,2% е равнището на безработица във Варненска област през юни. Това каза за  Радио „Фокус“ – Варна  Божидар Михайлов, директор на Дирекция „Регионална служба по заетостта” във Варна. В град Варна броят на регистрираните безработни в края на месец юни е 3 421. Равнището на безработица в града е 2,0%, с 0,4 процентни пункта по-ниско спрямо юни предходната година. В сравнение с май се отчита спад с 0,2 процентни пункта. \r\nОт началото на годината броят на безработните, регистрирани в бюрата по труда от област Варна е намалял с 4 093 лица. Броят на регистрираните безработни в края на месец юни е 7 027, с 1 596 по-малко спрямо същия месец 2017 година. В сравнение с предходния месец се отчита спад с 0,3 процентни пункта на равнището на безработица, а регистрираните безработни са с 722 по-малко. През юни 2018 г. за едно свободно работно място, обявено в бюрата по труда в областта са се конкурирали средно по 2 безработни лица. \r\nМарияна ВАЛЕНТИНОВА", "date": "2018.08.01", "title": "Варна: 3,2% е равнището на безработица в областта през юни"}
{"url": "http://www.focus-news.net/news/2018/08/01/2551975/api-vazstanoveno-e-dvizhenieto-po-pat-i-1-montana-vidin-pri-km-83-v-uchastaka-mezhdu-s-belotintsi-s-smolyanovtsi.html", "text": "Възстановено е движението по път I-1 Монтана – Видин при км 83 в участъка между с. Белотинци – с. Смоляновци. Това съобщиха от  пресцентъра на Агенция \"Пътна инфраструктура\".", "date": "2018.08.01", "title": "АПИ: Възстановено е движението по път I-1 Монтана – Видин при км 83 в участъка между с. Белотинци – с. Смоляновци"}
{"url": "http://www.focus-news.net/news/2018/08/01/2551977/pravitelstvoto-odobri-godishniya-doklad-na-mezhduvedomstveniya-savet-po-otbranitelna-industriya-i-sigurnost-na-dostavkite.html", "text": "Правителството одобри доклада на Междуведомствения съвет по отбранителна индустрия и сигурност на доставките за 2017 г. Това съобщиха от  правителствената информационна служба.  През миналата година Съветът е провел 7 заседания, на които са издадени 124 лицензи и удостоверения за регистрация за външнотърговска дейност с продукти, свързани с отбраната и 11 изменения към тях. \r\nСпряно е действието на 2 лиценза и на 6 удостоверения за регистрация. Прекратено е 1 удостоверение за регистрация на трансфер на продукти, свързани с отбраната. Възстановено е действието на 2 лиценза и на 5 удостоверения за регистрация. \r\nДокладът ще бъде предоставен на Народното събрание.", "date": "2018.08.01", "title": "Правителството одобри годишния доклад на Междуведомствения съвет по отбранителна индустрия и сигурност на доставките"}
{"url": "http://www.focus-news.net/news/2018/08/01/2551978/vasil-ivanov-obshtestven-posrednik-za-kyustendil-raboti-se-po-zakonodatelna-ramka-za-regulirane-na-obshtestvenite-otnosheniya-po-opazvane-na-selskostopanskoto-imushtestvo.html", "text": "Работи се по законодателна рамка за регулиране на обществените отношения по опазване на селскостопанското имущество. Това каза на пресконференция Васил Иванов, обществен посредник за Община Кюстендил, предаде репортер на  Радио „Фокус” – Кюстендил . Според Васил Иванов става въпрос за това, че съществуващият в момента Закон за опазване на селскостопанското имущество е морално остарял. „По време на изнесената приемна на националния омбудсман Мая Манолова в Кюстендил, от страна на земеделски производители беше отново повдигнат този въпрос – животни, унищожаващи селскостопанската продукция. Получих писмо от омбудсмана Мая Манолова”, каза Васил Иванов. В писмото е посочено, че вече са предприети дейности за изработване на нова правна рамка, касаеща опазването на селскостопанското имущество. „Вече се работи в Министерство на земеделието, храните и горите. Работи се по правната рамка, която трябва най-после да уточни тези обществени отношения, защото основният проблем е този, че няма законодателна рамка по която съответните органи да работят за предотвратяване на този бич за общината”, каза Васил Иванов. \r\nВенцеслав ИЛЧЕВ", "date": "2018.08.01", "title": "Васил Иванов, обществен посредник за Кюстендил: Работи се по законодателна рамка за регулиране на обществените отношения по опазване на селскостопанското имущество"}
{"url": "http://www.focus-news.net/news/2018/08/01/2551980/odobren-e-otchet-za-izpalnenieto-na-plana-za-deystvie-s-merkite-za-podobryavane-na-investitsionnata-sreda.html", "text": "Правителството одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Мерките са утвърдени с РМС №411 от 2016 г. Това съобщиха от  правителствената информационна служба. \r\nВ рамките на отчетния период към 29 юни 2018 г. за изпълнени четири правни мерки. Изменен и допълнен е Законът за морските пространства, вътрешните водни пътища и пристанищата на Република България, отстранявайки пропуски в законовата уредба относно изработването, съгласуването, приемането и одобряването на генералните планове на пристанищата за обществен транспорт и подробните устройствени планове за яхтените, рибарските и пристанищата със специално предназначение, както и на специализираните пристанищни обекти и на брегоукрепителните хидротехнически съоръжения в акваторията на Черно море и в българския участък на река Дунав. Одобрени са и свързаните с това промени в Закона за устройство на територията. По този начин се облекчават инвеститорите при получаване на разрешителни за строителство на пристанища и специализирани пристанищни обекти. \r\nПриети са изменения в Закона за туризма, с които „къща за гости“ се определя като „жилищна сграда“. С тази промяна се премахват затрудненията пред инвеститорите, които се пораждаха от неясния статут и не причисляването на къщите за гости към определена категория строежи. \r\nС нормативни промени в Наредбата за условията и реда за провеждане на обучение чрез работа (дуално обучение) и в Закона за развитие на академичния състав в Република България се адресират проблеми, свързани с липсата на специалисти в търсени от бизнеса области, както и с лошото качество на професионалното образование. \r\nИзпълнение са и мерки, водещи до подобряване обслужването на юридическите и физическите лица от Национална агенция за приходите (НАП). Облекчени са административните процедури и изисквания към клиентите на НАП при подаване на заявления и потвърждаване на достъпа до електронни услуги на НАП от всеки офис на агенцията. Уеднаквена е практиката на всички офиси на НАП и са разширени предоставяните от Агенцията електронни услуги, с което е подобрено прилагането на регламентираните правила при получаване на документи, подписани с електронен подпис на официалните електронни адреси на НАП.", "date": "2018.08.01", "title": "Одобрен е отчет за изпълнението на Плана за действие с мерките за подобряване на инвестиционната среда"}
{"url": "http://www.focus-news.net/news/2018/08/01/2551976/sport-ludogorets-provede-ofitsialna-trenirovka-na-pancho-arena.html", "text": "Лудогорец проведе официалната си тренировка преди мача с МОЛ Види във вторник в 19,00 ч. на стадион \"Панчо Арена\" във Фелчут. Главният мениджър Пауло Аутори изведе 20 футболисти за заниманието, което продължи един час. Единствено Джоди Лукоки не е в групата, тъй като се възстановява от контузия, получена по време на първия мач с унгарците, завършил 0:0. \r\n“Очаквам в утрешния мач да видим добър футбол. Аз преди да съм треньор съм любител на играта\", заяви Пауло Аутори на пресконференцията преди официалната тренировка. \"Дано изиграем един силен мач. Нашата цел е ясна - знаем, че няма да е лесно, но се надявам да сме готови за сблъсъка. Очаквах, че МОЛ Види ще играе по-отворено в първия мач, но ние не бяхме достатъчно ефикасни, а футболът се брои на голове затова искам да се подобрим в този компонент. Ние имаме контрол само над нашето представяне. За нас е важно да покажем, че можем да превъзмогваме трудности и да израстваме\", допълни именитият бразилски специалист. \r\nВенцислав ДРАГОМАНОВ", "date": "2018.08.01", "title": "Спорт: Лудогорец проведе официална тренировка на \"Панчо Арена\""}
{"url": "http://www.focus-news.net/news/2018/08/01/2551981/prof-d-r-georgi-stanishev-klasiraniyat-na-parvo-myasto-proekt-za-ekspozitsionen-tsentar-otgovarya-na-dvete-kontseptsii-po-koito-rabotihme-v-konkursa-za-nov-gradski-tsentar-vav-veliko-tarnovo.html", "text": "Класираният на първо място проект за експозиционен център отговаря на двете концепции, по които работихме в конкурса за нов градски център във Велико Търново. Това коментира професор Георги Станишев, председател на 9-членното жури, съставено от архитекти от шест държави. Международният конкурс, организиран от Община Велико Търново, в който участваха 62 идейни проекта на архитекти от цял свят, приключи миналата седмица. Професор Станишев обясни за  Радио „Фокус“ – Велико Търново , че журито е работило, елиминирайки слоеве на проектните предложения, които по една или друга причина не се вписват в условията на града, конкурса или на съвременните разбирания за това, що е то добра архитектура. „По тази причина стигнахме сравнително бързо още първия ден до близо 15 проекта от общо 62, които бяха дебатирани много прецизно“, каза архитект Станишев. По думите му, журито е анализирало какви тенденции очертават тези проекти. „Затова ние определихме два полюса – концепции за сградата на експозиционния център. Единият полюс проектни решения е насочен към един вид сливане на експозиционния център с ландшафта на мястото, неговото камуфлиране и разтваряне в средата. Другият полюс обединява проекти, които са проявени като самостоятелен архитектурен обект, който се опитва да свърже, преподреди и помири конфликтните масиви на сградите – на Областната управа, и на Великотърновския университет.  Преценката на журито е била в премираните проекти да присъстват и двете концепции. „Проектът на арх. Нарди от Италия, класиран на първо място организира съществуващата среда, благодарение на своята радикална различност. Със своята простота и лаконична архитектурна фраза организира и притегля двата други значително по-едри по мащаб проекти“, обясни професор Станишев. По думите му именно  той отговорил на нуждата от компонент на добре организирано пространство,  което едновременно да е самостоятелен персонализиран архитектурен обект със силна индивидуалност. \r\nМария НЕДЕВА", "date": "2018.08.01", "title": "Проф. д-р Георги Станишев: Класираният на първо място проект за експозиционен център отговаря на двете концепции, по които работихме в конкурса за нов градски център във Велико Търново"}
{"url": "http://www.focus-news.net/news/2018/08/01/2551983/alsat-m-makedoniya-talat-dzhaferi-svika-zasedanieto-na-komisiyata-za-vanshni-raboti-vmesto-antonio-miloshski.html", "text": "Председателят на македонския парламент Талат Джафери свика заседание на Комисията за външни работи, позовавайки се на чл. 120 от Правилника за работа на законодателния орган, предава излъчващият на албански език скопски телевизионен канал  „Алсат-М“ ,  като припомня, че насрочването на заседание на комисията е право и задължение на нейния председател – Антонио Милошоски от ВМРО-ДПМНЕ. \r\nЗаседанието трябва да се проведе по-късно, но на него няма да говори македонският министър на външните работи Никола Димитров. \r\nПо-рано в сряда сесията, на която първият дипломат на Скопие трябваше да представи експозе за работата си, бе отложена за пореден път. \r\nДимитров (СДСМ) не успя да се обърне към членовете на парламентарната комисия, тъй като председателят й Антонио Милошоски (ВМРО-ДПМНЕ) настояваше членовете й да получат класифицирани материали от две лидерски срещи, проведени с държавния глава на Македония Георги Иванов. Докладите, според Милошоски, са важни за външната политика на страната и за и работата на министър Димитров. Тереза Герова", "date": "2018.08.01", "title": "„Алсат-М“ (Македония): Талат Джафери свика заседанието на Комисията за външни работи вместо Антонио Милошски"}
{"url": "http://www.focus-news.net/news/2018/08/01/2551984/samo-15-ot-obshto-265-obshtini-nyamat-prieti-obshtinski-programi-za-ovladyavane-populatsiyata-na-bezstopanstvenite-kucheta.html", "text": "Правителството прие Отчет за изпълнение на общински програми за овладяване на популацията на безстопанствените кучета на територията на България за 2017 г. Това съобщиха от  правителствената информационна служба.  Само петнадесет от общо 265 общини нямат приети общински програми за овладяване популацията на безстопанствените кучета. Регистрираните приюти в страната са 47. \r\nОбщият брой на преброените безстопанствените кучета, получен при събиране на данните от всички общини в България е 24 194 за 2017 г. Техният брой през 2016 г. е бил 25 861. При изпълнение на Общинските програми за овладяване на популацията на безстопанствените кучета в страната през 2017 г. са заловени 22 318 броя, от които 3 817 броя са осиновени. В областите Бургас, София град, Стара Загора и Русе е най-голям процентът на осиновени кучета.", "date": "2018.08.01", "title": "Само 15 от общо 265 общини нямат приети общински програми за овладяване популацията на безстопанствените кучета"}
{"url": "http://www.focus-news.net/news/2018/08/01/2551985/maya-manolova-otchita-tri-godini-ot-izbora-y-za-ombudsman.html", "text": "Мая Манолова отчита три години от избора й за омбудсман, съобщиха от  пресофиса на омбудсмана.  Колко лева изплати Фондът за гарантирани вземания на работниците и служителите и колко души получиха неизплатените си заплати до момента след приетите и влезли в сила от началото на 2018 г. промени в законодателството, предложени и внесени от омбудсмана Мая Манолова и колко граждани се жалваха от лоша администрация, нарушени потребителски и социални права, право на здравеопазване, чиста околна среда, образование и др. ще отчете общественият защитник утре, четвъртък, от 11.00 часа в институцията (ул. Георг Вашингтон № 22). \r\nПовод за пресконференцията е отбелязването на три години (30.07.2015 г.) от избора на Мая Манолова за омбудсман на Република България от Народното събрание.", "date": "2018.08.01", "title": "Мая Манолова отчита три години от избора й за омбудсман"}
{"url": "http://www.focus-news.net/news/2018/08/01/2551986/blagoevgrad-mnogo-vazhni-no-i-trudni-resheniya-e-tryabvalo-da-vzeme-obshtinskiyat-savet-ot-nachaloto-na-godinata.html", "text": "Много важни, но и трудни решения е трябвало да вземе Общински съвет – Благоевград от началото на тази година. За  Радио „Фокус“ – Пирин  председателят на местния парламент Радослав Тасков коментира, че безспорно едно от най-сложните е било свързано с актуалната тема около разкопките край Благоевград, за които се предполага, че са останки от древния град Скаптопара. Те обаче се намират на мястото, където трябва да мине участък от автомагистрала \"Струма\". На провела се сесия на местния парламент, общинските съветници трябваше да гласуват дали да има референдум сред жителите на града, свързан с това дали обектът трябва да бъдем запазен, а трасето на магистралата изместено. Тогава голяма част от съветниците са били изправени пред трудна дилема, коментира още председателят на ОбС – Благоевград Радослав Таскова. „По-скоро не беше толкова тежко самото решение, тъй като от една страна съм наясно, че дори и свикването на референдум с въпроса, така както беше зададен, не би променило по никакъв начин ситуацията, а от друга страна Общински съвет няма право да се произнася по този въпрос и може би едно наше решение щеше само да нагнети обстановката и да даде един сигнал към общността да очакват развитие по темата за запазване на разкопките, без да имаме правото и законовата възможност да се произнасяме по този въпрос. От трета страна тъй като ние като общински съветници комуникираме с много хора, не мисля, че има човек в Благоевград, който да отговори отрицателно на въпроса „Съгласни ли сте да запазим разкопките?“. Съвсем естествено беше, че мнозинството от хората ще отговорят, че са съгласни, и аз самият настоявам за това, но това няма никаква юридическа стойност“, обясни Радослав Тасков. Той добави, че с въпросния референдум нямаше да се постигне нищо, освен да се похарчат около 250 000 до 300 000 лв., без той да е законен, без да има каквато и да било правна стойност, и нямаше да доведе до нищо. Радослав Тасков добави, че както тази година, така и в годините преди това, основната задача на ОбС – Благоевград е била да спомогне за това областният център да се превърне в един модерен европейски град. Той подчерта, че и за в бъдеще общински съвет ще продължи да работи за гражданите, защото Благоевград е на всички, които живеят в града. През изминалите месеци Общинският съвет е гласувал най-различни решения, свързани със социалната, спортната, екологичната, образователна и демографската сфера. Обсъждани са и били въпроси за подпомагане на семейства с репродуктивни проблеми, подпомагане на благотворителни кауза и други. \r\nЛивия НИНОВА", "date": "2018.08.01", "title": "Благоевград: Много важни, но и трудни решения е трябвало да вземе Общинският съвет от началото на годината"}
{"url": "http://www.focus-news.net/news/2018/08/01/2551987/veliko-tarnovo-pochinal-e-59-godishniyat-mazh-prostrelyan-v-glavata-predi-mesets-v-grada.html", "text": "Починал е 59-годишният мъж, прострелян в главата преди месец във Велико Търново, съобщиха от  Областната дирекция на МВР – Велико Търново . Той е издъхнал на 30 юли в МОБАЛ „Д-р Ст. Черкезов“. Деянието беше извършено на 29 юни в областния град. По случая в РУ – Велико Търново се води досъдебно производство. \r\n„Фокус“ припомня, че на 29 юни вечерта в района на магазин „К 2“ в старопрестолния град бе намерен мъж в безпомощно състояние. На мястото бе изпратен екип на Спешна помощ, който установи, че мъжът има рана в областта на главата. Той бе настанен за лечение във великотърновската болница. Полицейските служители задържаха за 24 часа мъж от Велико Търново, който бе заподозрян за съпричастен към извършеното деяние. Работата по изясняване на случая продължава под наблюдението на прокуратурата.", "date": "2018.08.01", "title": "Велико Търново: Починал е 59-годишният мъж, прострелян в главата преди месец в града"}
{"url": "http://www.focus-news.net/news/2018/08/01/2551990/mosv-sevlievo-dryanovo-i-suhindol-izgrazhdat-instalatsii-za-prerabotka-na-otpadatsi-po-opos.html", "text": "Министърът на околната среда и водите Нено Димов подписа договор за изграждане на инсталации за преработка на отпадъци с общините Севлиево, Дряново и Сухиндол, съобщиха от  пресцентъра на министерството.  Проектът включва две инсталации за компостиране на територията на Севлиево и Дряново и изграждане на площадка за компостиране на място за община Сухиндол. Съоръженията ще обслужват над 42 000 жители. Компостиращите инсталации са предвидени с общ капацитет близо 4000 тона годишно. Общият размер на инвестицията е над 2,2 млн. лв. Оперативна програма „Околна среда 2014-2020“ осигурява безвъзмездна финансова помощ в размер на над 1,8 млн. лв. Срокът за изпълнение на проекта е 12 месеца.", "date": "2018.08.01", "title": "МОСВ: Севлиево, Дряново и Сухиндол изграждат инсталации за преработка на отпадъци по ОПОС"}
{"url": "http://www.focus-news.net/news/2018/08/01/2551992/plovdiv-2750-sa-novorodenite-v-oblastta-prez-parvite-shest-mesetsa-na-godinata.html", "text": "2750 са новородените в Пловдивска област през първите шест месеца на 2018 година. Това сочи справка на  Радио „Фокус“ – Пловдив  в Информационната система на ражданията на Министерство на здравеопазването. За същия период, но през 2017 година, новородените са били 3822, което е с 1072 повече в сравнение с тази година. \r\nПрез месец януари 2018-та на територията на областта са се родили общо 502 бебета, през февруари има 462 новородени, през март – 491, а през април – 480. През май са проплакали 511 бебета, а през юни – 304. Данните сочат, че Пловдивска област запазва второто си място в България по брой на новородени. През първото полугодие най-много бебета са проплакали в столицата София – 5091. На трето място по раждаемост в страната е Варна с 1647 новородени, на четвърто – Сливен с 1259 новородени, на пето – Стара Загора с 1203 бебета и на шесто място е Бургас с 1149 бебета. \r\nОт началото на 2018 година най-малко са новородените в областите Видин, Ямбол, Разград, Перник, Габрово, Смолян, Кюстендил, Враца, Монтана, Търговище, Кърджали, Ловеч и Силистра. \r\nОт Териториалното статистическо бюро-Юг обобщават, че през 2017 година се наблюдава увеличение на броя на ражданията в областта и като цяло на равнището на раждаемост. През 2016 година в област Пловдив живородените деца са 99.3%. През следващата 2017 година броят на живородените се е увеличил с 47 деца. От всички живородени през 2017 година 3 260 са момчета, а 3 150 – момичета, като на 1000 момчета се падат 966 момичета. В градовете живородените деца са 4 901, а в селата – 1 509 деца, или на 1000 души от градското население се падат 9.7 живородени деца, а на 1000 души от селското население – 9.1 живородени деца. Увеличение на раждаемостта през 2017 година е регистрирана в селата, докато за градовете има минимално намаление. \r\nФормиралата се тенденция на намаляване на раждаемостта в Пловдивска област след 2009 година се дължи предимно на намаляване на плодовитостта на родилните контингенти, измерена чрез тоталния коефициент на плодовитост, съобщават още от Териториалното статистическо бюро. Докато през 2009 година средният брой живородени от една жена е бил 1.55 деца, то през 2015 година той достига 1.61, а през 2017-та намалява до 1.6 деца. Като се има предвид, че броят на жените във фертилна възраст намалява и непрекъснато се увеличава средната възраст на майката при раждане на дете – 28.5 години за област Пловдив през 2017 година, може да се констатира, че увеличеният брой на ражданията се дължи основно на увеличението им в селата, където и средната възраст на майката при раждане на дете е по-ниска – 26.4 години. \r\nОт 1991-1992 година започна да се формира тенденция на увеличаване на абсолютния брой и относителния дял на извънбрачните раждания. Техният относителен дял от 24.2 % през 1995 година нараства на 54.5 % за 2016 година. През 2017 година броят на живородените извънбрачни деца е 3 631, или 56.6 %. Високата извънбрачна раждаемост може да се обясни със значителното нарастване на броя на съжителствата сред младите хора, без те да са оформени в юридически брак. \r\nТони МИХАЙЛОВ", "date": "2018.08.01", "title": "Пловдив: 2750 са новородените в областта през първите шест месеца на годината"}
{"url": "http://www.focus-news.net/news/2018/08/01/2551995/otpusnati-sa-sredstva-za-izplashtane-na-obezshteteniya-po-sporazumeniya-zaradi-bavno-pravosadie.html", "text": "Допълнителни разходи в размер на 171 500 лв. по бюджета на Министерството на правосъдието, бяха одобрени днес от Министерски съвет. Това съобщиха от  правителствената информационна служба.  Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. \r\nТова е общият размер на сумата, изплатена през второто тримесечие на 2018 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок. \r\nИзплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. \r\nСредствата, необходими за изплащане на сумите по сключените споразумения, са планирани в централния бюджет.", "date": "2018.08.01", "title": "Отпуснати са средства за изплащане на обезщетения по споразумения заради бавно правосъдие"}
{"url": "http://www.focus-news.net/news/2018/08/01/2551988/burgas-vremenno-e-ogranicheno-dvizhenieto-na-leki-avtomobili-po-avtomagistrala-trakiya-pri-km-339-v-posoka-burgas.html", "text": "Временно движението на леки автомобили е ограничено при км 339 в посока Бургас на автомагистрала \"Тракия\" поради интензивен трафик и претоварване на аварирал тежкотоварен автомобил. Това съобщиха от  пресцентъра на Агенция \"Пътна инфраструктура\".  От АПИ призовават шофьорите на леки автомобили да се движат с повишено внимание, спазвайки указанията на служителите на \"Пътна полиция\" по обходен маршрут: по път II-53 Ямбол - Средец - път II-79 Средец - Бургас.  \r\nТежкотоварните автомобили се движат без ограничение.", "date": "2018.08.01", "title": "Бургас: Временно е ограничено движението на леки автомобили по автомагистрала \"Тракия\" при км 339 в посока Бургас"}
{"url": "http://www.focus-news.net/news/2018/08/01/2551989/deutsche-welle-v-bavariya-otvoriha-vrati-parvite-tsentrove-za-parvichno-nastanyavane-na-migranti.html", "text": "В германската провинция Бавария отвориха врати първите седем центъра за първично настаняване на мигранти, съобщава  Deutsche Welle . \r\nТърсещите убежище ще бъдат подслонявани в тези съоръжения веднага след пристигането им в страната. Мигрантите ще остават в тях до момента, в който не бъде взето решение по молбата им за предоставяне на закрила, поясни баварският министър на вътрешните работи Йоахим Херман. \r\nВ центровете ще работят представители на всички служби, свързани с процедурите по предоставяне на убежище. Това ще позволи молбите на мигрантите да бъдат обработвани „без съществена загуба на време“, допълни Херман. Максималният срок, в който те може да остават в съоръженията, е до шест месеца за семействата на бежанци и до година и половина за мигранти, които пристигат във ФРГ без роднини.  \r\nБаварският вътрешен министър определи като „пълна глупост“ разпространената информация, че мигрантите няма да имат право да напускат пределите на центровете. На тях ще им бъде „разрешено да напускат жилищата, за да пазаруват например“, увери Херман. Тереза Герова", "date": "2018.08.01", "title": "Deutsche Welle: В Бавария отвориха врати първите центрове за първично настаняване на мигранти"}
{"url": "http://www.focus-news.net/news/2018/08/01/2551997/odobren-e-godishen-doklad-za-deynostta-na-saveta-za-koordinatsiya-v-borbata-s-pravonarusheniyata-zasyagashti-finansovite-interesi-na-es.html", "text": "Правителството одобри Доклад за дейността на Съвета за координация в борбата с правонарушенията, засягащи финансовите интереси на Европейския съюз през 2017 г. Това съобщиха от  правителствената информационна служба.   \r\nДокументът обхваща мерките, предприети у нас за борба с измамите, засягащи приходната и разходната част на бюджета на ЕС. Представени са по-важните законодателни, административни, организационни и оперативни мерки за осъществяване на ефективна превенция и противодействие на нередностите и измамите. Докладът включва обобщение и анализ на статистиката за миналата година за докладваните нередности, засягащи бюджета на ЕС, делегиран за изпълнение на България в режим на споделено управление.  \r\nПравителството одобри също така и Отчета за изпълнение на Плана за действие за 2017 г. за изпълнение на Националната стратегия за превенция и борба с нередностите и измамите, засягащи финансовите интереси на ЕС, за периода 2014 -2020 г.  \r\nОтчетът и Докладът за дейността на съвета за координация са изготвени на базата на информация, представена от членовете на Съвета и Прокуратурата на Република България.", "date": "2018.08.01", "title": "Одобрен е годишен доклад за дейността на Съвета за координация в борбата с правонарушенията, засягащи финансовите интереси на ЕС"}
{"url": "http://www.focus-news.net/news/2018/08/01/2551998/inzh-aleksandar-velinov-s-9-medala-ot-mezhdunarodnata-olimpiada-po-lingvistika-v-praga-se-zavarnaha-balgarskite-uchenitsi.html", "text": "С 9 медала от Международната олимпиада по лингвистика в Прага се завърнаха българските ученици. Това каза в интервю за образователното предаване  „Всички в час“  на  Радио „Фокус“  инж. Александър Велинов, един от ръководителите на българския национален отбор. Той уточни, че осемте младежи от гимназиален етап от Русе, Бургас, Пловдив, Варна и София са донесли 5 медала – два златни, един сребърен и два бронзови – от индивидуалното състезание, а от отборното състезание в чешката столица учениците се завръщат с 4 сребърни медала, както и 2 почетни грамоти. „САЩ са единствените с повече медали от България. Близо до нашите резултати бяха тези на Индия, Китай и Полша. Това сме конкурентите, които винаги се борим за призовите места. Зад нашите успехи стои трудът на учениците, подкрепата на родителите, на преподавателите и директорите, осигурили условия, в които учениците да се занимават с лингвистика. Подкрепят ни и 6 компании от частния бизнес в България, фондация, Министерството на образованието и науката (МОН), които ни осигуряват средствата отборът да се подготвя в България така че да се прибере с успехи. Това не е дисциплина, която се изучава стандартно в програмата на всеки ученик. В последните години се радваме на интерес и бройката на участниците се вдигна в пъти“, обясни инж. Александър Велинов и допълни, че следващата лингвистична олимпиада ще е през месец юли 2019 година в Южна Корея. Той каза още, че предстои през новата учебна година да се създадат школи, да се проведат национални състезания и най-добрите ученици ще се подготвят за идната олимпиада. Така през месец юни следващата година ще се знае кои ще са българските представители в Сеул, уточни той.", "date": "2018.08.01", "title": "Инж. Александър Велинов: С 9 медала от Международната олимпиада по лингвистика в Прага се завърнаха българските ученици"}
{"url": "http://www.focus-news.net/news/2018/08/01/2551991/92-detsa-shte-poluchat-personalni-pensii.html", "text": "92 деца без право на наследствена пенсия от починал родител ще получат персонални пенсии в размер на 113,02 лв. месечно, реши правителството. Това съобщиха от  правителствената информационна служба.   \r\nПенсиите са в размер на 90 на сто от социалната пенсия за старост и ще се изплащат от 1 август. С отпускането им ще бъдат подпомогнати 50 семейства, останали в затруднено финансово положение.", "date": "2018.08.01", "title": "92 деца ще получат персонални пенсии"}
{"url": "http://www.focus-news.net/news/2018/08/01/2551999/pazardzhik-natovareno-e-dvizhenieto-po-patya-pazardzhik-panagyurishte.html", "text": "Натоварено е движението по пътя Пазарджик-Панагюрище, като много товарни автомобили се движат и в двете посоки, предаде репортер на  Радио „Фокус” – Пазарджик . Патрул на КАТ „Пътна полиция” е разположен на изхода на Пазарджик в района на затвора в посока АМ „Тракия”. Пътните настилки са сухи. На места се образуват колони от автомобили при по-острите завои. На входа и изхода на село Попинци има видеонаблюдение. \r\nАлбена ЖИЛЕКОВА", "date": "2018.08.01", "title": "Пазарджик: Натоварено е движението по пътя Пазарджик-Панагюрище"}
{"url": "http://www.focus-news.net/news/2018/08/01/2552000/api-vazstanoveno-e-dvizhenieto-prez-troyanski-prohod-pri-km-89.html", "text": "Възстановено е движението през Троянския проход при км 89, съобщиха от  пресцентъра на Агенция \"Пътна инфраструктура\" . От АПИ призовават шофьорите да се движат с повишено внимание поради отстраняване на надвиснали дървета. Възможно е трафикът да бъде ограничаван за кратко от екипи на Пътна полиция.", "date": "2018.08.01", "title": "АПИ: Възстановено е движението през Троянски проход при км 89"}
{"url": "http://www.focus-news.net/news/2018/08/01/2551994/smolyan-chastichno-bedstveno-polozhenie-e-obyaveno-v-obshtina-devin.html", "text": "Частично бедствено положение е обявено в община Девин за районите на селата Михалково, Чуруково и Осиково. Това заяви пред журналисти областният управител на Смолян Недялко Славов, предаде репортер на  Радио „Фокус“ – Смолян . Проблемите там са свързани най-вече със пропаднали пътища. По думите на Славов, общинското ръководство е на място, за да извърши оглед на щетите, които не са малки. Пътят за село Осиково е прекъснат на няколко места, а до късно снощи екипи на пътноподдържащата фирма са заскалявали пътя Девин – Кричим, при разклона за село Осиково, за да се осигури преминаването на автомобили двупосочно в едното пътно платно. \r\nПо отношение на срутището по пътя за село Забордо в община Чепеларе, заради което също е обявено частично бедствено положение, областният управител отбеляза, че алпинистите, които са ангажирани за свлачището край село Тикале са там, за да направят оглед. Очаква се по-късно днес те да се срещнат с областния управител и да се вземе решение дали може да се разчисти пътят и до края на деня да бъде отворен за движение. Отмяната на бедственото положение ще стане след преценка на общинския кризисен щаб в Чепеларе, каза още Недялко Славов. \r\nНели ГЕРГЬОВСКА", "date": "2018.08.01", "title": "Смолян: Частично бедствено положение е обявено в община Девин"}
{"url": "http://www.focus-news.net/news/2018/08/01/2551996/inzh-vasiliy-marinkovski-yuzdp-uspyahme-da-osvobodim-okolo-8-000-dka-ot-pozhara-mezhdu-simitli-i-kresna-razgoryal-se-prez-avgust-2017-godina.html", "text": "Успяхме да освободим около 8 000 дка от пожара между Симитли и Кресна, разгорял се през август 2017 година. Това каза за  Радио „Фокус“ – Пирин  инж. Василий Маринковски, началник отдел в Югозападно държавно предприятие. По думите му данните са от края на юни. „Това представлява приблизително 70 % от площите, които трябва да бъдат освободени и които са предвидени за залесяване. Самото освобождаване на площите започна още през есента на 2017 година. Тогава бе направено и частично залесяване“, каза още инж. Маринковски. Той добави, че тези дейности са продължили и през пролетта на тази година. „До края на месец юли Югозападно държавно предприятие трябваше да кандидатства по програмата за „Развитие на селските райони“, подмярка 8.3 „Предотвратяване на щети по гори и от горски пожари“, като по европейската програма се предвидили залесяването на над 2 200 дка. Това, разбира се, не е достатъчно, затова търсим и други начини – едновременно с освобождаването на площите да залесяваме и тези територии“, подчерта инж. Маринковски. \r\nЛивия НИНОВА", "date": "2018.08.01", "title": "Инж. Василий Маринковски, ЮЗДП: Успяхме да освободим около 8 000 дка от пожара между Симитли и Кресна, разгорял се през август 2017 година"}
{"url": "http://www.focus-news.net/news/2018/08/01/2552001/veliko-tarnovo-21-yazovira-v-oblastta-shte-badat-remontirani-ot-darzhavata-osem-ot-tyah-se-nuzhdayat-ot-speshni-remonti.html", "text": "21 язовира в област Велико Търново ще бъдат ремонтирани от държавата. Осем от тях са посочени като водоеми, които се нуждаят от спешни ремонти. Това съобщи председателят на Държавната агенция за метрологичен и технически надзор Петър Горновски по време на работна среща с представителите на общините от областта, предаде репортер на  Радио „Фокус“ – Велико Търново . Язовирите, за които трябва да бъдат предприети спешни мерки, са „Леденик“, „Белянката“, „Павел 1“, „Боаза“, „Сулуджата“, „Горния капчук“, „Паскалевец 2“, „Тарлъка“, „Родина“. \r\nГорановски съобщи, че промените в Закона за водите предвиждат разкриването на търговско дружество, което да работи по реконструкцията и модернизацията на язовирите в страната. Дружеството вече е захранено от държавата с бюджет от 500 млн. лева. То ще работи по списък, който вече е изготвен и предаден. В него са включени общо 858 язовири в страната, от които 414 се нуждаят от спешни ремонти. „Направихме това разделение, за да може колегите, които ще работят в това дружество, да имат ориентация кои са тези язовири, които се нуждаят от спешни мерки. Това предприятие вече е започнало да прави огледи и да се ориентира, по кои язовири да започне да работи. Тези 500 млн. лева ще бъдат разходвани не само за общински, но и за всички други значими, комплексни язовири“, посочи Петър Горановски. \r\nТой допълни, че ако търговското дружество реши да започне да ремонтира язовири по списъка, ако той не е прехвърлен за стопанисване на държавата, Общината ще трябва да изплати сумите, които дружеството влага в ремонти. Ако пък язовирът има концесионер и в договора е записано, че той ще поддържа състоянието на язовира, търговското дружество няма да извършва ремонтни дейности. \r\nНадежда КРЪСТЕВА", "date": "2018.08.01", "title": "Велико Търново: 21 язовира в областта ще бъдат ремонтирани от държавата, осем от тях се нуждаят от спешни ремонти"}
{"url": "http://www.focus-news.net/news/2018/08/01/2552004/pazardzhik-vav-velingrad-zadarzhaha-mazh-za-telefonna-izmama-na-9-godishno-momichentse.html", "text": "Посредник в извършване на телефонна измама спрямо малолетно момиченце е задържан в ареста на РУ-Велинград, съобщиха за  Радио „Фокус“-Пазарджик  от пресцентъра на ОДМВР-Пазарджик. В неделя сутринта на стационарен телефон в жилище се обадил непознат. Слушалката обаче вдигнало 9-годишно момиченце, тъй като родителите му отсъствали за около час от къщи. От другата страна непознат мъжки глас се представил за лекар, който съобщил на детето, че майка му е счупила крака си. Тя била приета в болница, но било необходимо да се направи спешна операция, а за това били необходими средства. Измамниците успели да убедят притесненото дете в истинността на разказа си, като го уверили, че парите ще бъдат взети от служител в здравната каса. Момиченцето събрало наличните в жилището 750 лева и ги пуснало в плик през прозореца. Едва след като родителите се прибрали станало ясно, че става дума за телефонна измама. С разплитане на случая незабавно се заели служители на полицейското управление в курортния град. За броени часове станало ясно, че парите са взети от неизвестният на полицията мъж на 22 години от курортния град. При извършените процесуални действия той е предал цялата сума на полицейските служители. По случая е образувано полицейско производство под наблюдението на Районната прокуратура във Велинград. \r\nРадослава МУРДЖЕВА", "date": "2018.08.01", "title": "Пазарджик: Във Велинград задържаха мъж за телефонна измама на 9-годишно момиченце"}
{"url": "http://www.focus-news.net/news/2018/08/01/2551982/dimitar-nedev-arheologicheski-muzey-sozopol-s-konchinata-na-bozhidar-dimitrov-balgarskata-istoricheska-nauka-zagubi-uchen-koyto-umeeshe-da-podchini-istoriyata-na-natsionalnata-kauza.html", "text": "С кончината на Божидар Димитров българската историческа наука и история загуби един учен, който умееше много добре да подчини българската история на националната кауза, за да постигне еманацията й. Това каза за  Радио „Фокус“ – Бургас  Димитър Недев, директор на археологическия музей в Созопол и приятел на Божидар Димитров по повод разпръскването на праха на българския историк в Созополския залив днес. \r\n„Много се надявам младите хора, които сега напускат страната да са получили нещо от него, ако са прочели трудовете му, ако са гледали неговите предавания. Загубихме и един радетел за възраждането на българските църкви – като паметници на културата и огнища на българщината“, каза още Недев. \r\nПо думите му Димитров е направил много в тази посока. „Това ще остане не само в големите градове, и в Созопол множество малки църкви и манастири бяха спасени с неговата лобистика, с това, че той имаше достъп и влияние в много политически, научни и различни икономически кръгове“, допълни Недев. Той даде като близки примери църквите в Ахтопол, в бургаските квартали „Победа“ и „Меден рудник“, църквата „Свети свети Кирил и Методий“ в Созопол . \r\n„Надявам се жителите и гостите на Созопол да отдадат нужното уважение на българския учен и най-вече достойния човек Божидар Димитров“, каза още директорът на археологическия музей в Созопол. \r\nВеселина НИКОЛОВА", "date": "2018.08.01", "title": "Димитър Недев, Археологически музей – Созопол: С кончината на Божидар Димитров българската историческа наука загуби учен, който умееше да подчини историята на националната кауза"}
{"url": "http://www.focus-news.net/news/2018/08/01/2552006/utvarden-e-plan-za-deystvie-za-2018-g-v-izpalnenie-na-strategiyata-za-uchene-prez-tseliya-zhivot.html", "text": "Допълнителни дейности по ограмотяване на 10 000 възрастни над 16 години е една от мерките, които предвижда Планът за действие за 2018 г. в изпълнение на Националната стратегия за учене през целия живот за периода 2014 - 2020 година. С него ще продължи осигуряването на условия за преход към функционираща национална система за учене през целия живот. Това съобщиха от  правителствената информационна служба.   \r\nДействията ще бъдат насочени към част от нейните основни инструменти: Европас, Европейския паспорт на уменията, кариерното ориентиране и др. В Плана са включени и приоритетни дейности, свързани с намаляване на относителния дял на преждевременно напусналите образователната система. Те са насочени към постигане на устойчиви резултати от функционирането на Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст. \r\nВ областта на училищното образование и обучение планът предвижда 2000 ученици да повишат своята информираност за Международното образователно изследване PISA 2018, а 5 000 ученици в VI клас да участват в оценяване за измерване на степента на тяхната четивна грамотност. 1300 учители ще участват в обучение, насочено към прилагане на различни методи за оценяване на учениците в контекста на PISA 2021. \r\nОсновният фокус през 2018 г. в областта на професионалното образование и обучение ще продължава да бъде връзката между образованието, обучението, ученето и нуждите на пазара на труда. Повече от 1100 безработни лица, предимно младежи, ще бъдат включени в стажуване и чиракуване, осигурено с финансиране от държавния бюджет. Такива възможности ще се предоставят и по ОП „Развитие на човешките ресурси“ 2014-2020 г. Чрез реализирането на още 70 паралелки за дуално обучение ще продължи да се повишава атрактивността и важността му сред учениците и техните родители, като ще се работи и за засилване ролята на бизнеса в него.  \r\nЗа популяризиране на ученето през целия живот сред всички български граждани за четвърта поредна година ще бъдат организирани национални дни на учене през целия живот, в които се предвижда да вземат участие повече от 300 участници. \r\nПредвижда се да бъде извършена оценка на напредъка при постигането на целите в националната стратегия, свързани с реализиране на политиката за учене през целия живот. Оценяването на напредъка ще бъде осъществено в рамките на мащабен консултативен процес, извършен на областно и национално равнище.", "date": "2018.08.01", "title": "Утвърден е План за действие за 2018 г. в изпълнение на стратегията за учене през целия живот"}
{"url": "http://www.focus-news.net/news/2018/08/01/2552002/pravitelstvoto-se-razporedi-s-imoti.html", "text": "Правителството прие решение да се промени статутът на управляван от Национална компания „Железопътна инфраструктура“ имот от публична държавна на частна държавна собственост. Това съобщиха от  правителствената информационна служба.   \r\n Теренът се намира в гр. Велико Търново, Промишлена зона „Дълбока лъка“ и е с площ 35 779 кв. м. Той няма функционално и технологично значение за сигурността и осъществяването на железопътните превози, тъй като няма обекти на железопътната инфраструктура. С промяна на собствеността се дава възможност на компанията да се разпорежда с имота и така да реализира приходи, необходими за подобряване на финансовото й състояние.  \r\nНа частна държавна собственост се променя статутът и на поземлени имоти в гр. Стара Загора, които са с предоставени права за управление на Министерство на отбраната.  \r\nИмот, управляван от Държавно предприятие „Пристанищна инфраструктура“ от публична държавна става частна държавна собственост. Имотът се намира в гр. Бургас, Пристанище, Терминал Изток, и представлява обект с площ 1065,15 кв. м, разположен на 2 етаж от сграда Магазия 1. Предвижда се той да бъде предоставен на Националната художествена академия във връзка с акредитационна процедура за откриване на филиал в Бургас, в който да се провежда образователна и културна дейност. \r\nДруги имоти - частна държавна собственост, намиращи се в Русе, са обявени за публична държавна собственост. Те са предоставени за управление на Русенския университет „Ангел Кънчев“ за осъществяваната от него научно-изследователска работа в изпълнение на договор за партньорство с БАН и за административни цели по трансграничен проект. Промяната в статута на имотите ще допринесе за изпълнение функциите на университета за развитие на научната дейност. \r\n„Български пощи'“ ЕАД ще продадат гаражни помещения в Благоевград. Общата площ на недвижимите имоти е 367 кв. м. Продажбата ще се извърши чрез търг с тайно наддаване при начална цена, не по-ниска от определената от независим оценител. Предложените на търг недвижими имоти са изгубили първоначалното си предназначение и функция и не са необходими за изпълнение на основната дейност на дружеството. \r\nПо предложение на Междуведомствения съвет за управление на отнетото имущество, Министерският съвет възложи на Националната агенция за приходите да осъществи съответните правни и фактически действия и да продаде по реда на Данъчно-осигурителния процесуален кодекс имущество, отнето в полза на държавата с влезли в сила съдебни решения по 10 случая. \r\nПравителството прие също решение за учредяване безсрочно право на строеж върху поземлен имот в горска територия - публична държавна собственост, в землището на с. Зверино, община Мездра, област Враца. Имотът, с площ 400 кв. м се намира в района на дейност на Териториално поделение „Държавно горско стопанство Мездра“ към ДП „Северозападно държавно предприятие“ - Враца. Той ще бъде използван за изграждане на стълб за телекомуникационно оборудване и съоръжения на техническата инфраструктура към него на обект: „Базова станция GSM/UMTS № 5538“. „Теленор България“ ЕАД ще заплати по сметката на ДП „Северозападно държавно предприятие“ - Враца цена за учредяване безсрочно право на строеж в размер на 4 488,00 лв. По сметка на Изпълнителна агенция по горите ще бъдат заплатени режийни разноски на стойност 89,76 лева. По сметката на община Мездра ще бъде заплатен данък за придобиване на ограничено вещно право в размер, определен от общинския съвет. \r\nБезвъзмездно право на строеж се учредява върху имот - публична държавна собственост, част от дъното на българския участък на река Дунав, в полза на община Русе за изграждане на нови стационарни хидротехнически съоръжения. С тях ще се оформи защитена зона (лиман) за малки плавателни съдове в участъка между корабни места № 6 и № 7 от пристанище „Пристис“. Освен това ще бъде направена реконструкция и модернизация на съществуващите кейови стени на пристанището. Правото на строеж е учредено в съответствие с одобрения генерален план на пристанището. Строежът е финансиран по Програма „INTERREG V-A Румъния - България 2014 - 2020 г.“ като част от изпълнението на проект „Изработване на интегриран план за градско възстановяване и развитие на гр. Русе“. \r\nДържавата Либия ще придобие имота, в който се намира посолството й. Това реши Министерският съвет, като одобри договор между двете правителства. Имотът, който се намира в столичния квартал ж-к „Младост“ на бул. „Андрей Сахаров“ № 48, се ползва от 1996 г. от либийската страна за своята дипломатическа мисия.", "date": "2018.08.01", "title": "Правителството се разпореди с имоти"}
{"url": "http://www.focus-news.net/news/2018/08/01/2552003/makfaks-makedoniya-zoran-zaev-pristiga-v-blagoevgrad-za-otbelyazvane-na-ilinden.html", "text": "Министър-председателят на Македония Зоран Заев ще пристигне в Благоевград, където заедно с българския премиер Бойко Борисов ще отбележат 115-та годишнина от Илинденското въстание, предава информационната агенция  „Макфакс“ . \r\nДвамата премиери участват заедно в честванията на годишнината от въстанието за втори път. Агенцията припомня, че миналата година на тази дата бе подписан Договорът за приятелство, сътрудничество и добросъседство между двете държави.  \r\nЛидерът на опозиционната ВМРО-ДПМНЕ Християн Мицковски ще присъства на 70-та културна манифестация „Илинден“, която традиционно се провежда в струмишкото село Ташмарунища. Тереза Герова", "date": "2018.08.01", "title": "„Макфакс“ (Македония): Зоран Заев пристига в Благоевград за отбелязване на Илинден"}
{"url": "http://www.focus-news.net/news/2018/08/01/2552005/varna-pravitelstvoto-otpusna-1-398-000-lv-za-remont-na-stadion-spartak.html", "text": "Министерският съвет на свое заседание днес е взел решение за отпускане на 1 398 000 лв. на Община Варна за реализиране на проект „Основен ремонт и реконструкция на съществуващите трибуни и терени на стадион „Спартак“.  Това съобщиха от пресцентъра на  Община Варна . Добрата новина идва, след като вчера ФК „Спартак“ отново стъпи във владение на своя клубен стадион, каза пред журналисти кметът на Варна Иван Портних. Това е поредна подкрепа за Варна, за която благодаря на правителството и на премиера, допълни той. \r\nСъс средствата, отпуснати от държавата, ще бъде подменено тревното покритие, ще бъдат изградени нова трибуна, съблекални, поливна и противопожарна системи, ВиК и ел. инсталации, които са компрометирани. Ще стартираме процедура за избор на изпълнител, надявам се да приключи бързо. От друга страна, вече започна разчистване на терена от опасни обекти и растителност. Със средства от общинския бюджет пък планираме да изградим нова трибуна, така както сме се договорили с ръководството на клуба. Ще бъдат взети всички необходими мерки за гарантиране безопасността на спортното съоръжение. Работим оперативно и с клуба, и с Общинския съвет, надявам се стадион  „Спартак“ скоро да има нов облик и ще се превърне в добро място за футбол“, коментира кметът.", "date": "2018.08.01", "title": "Варна: Правителството отпусна 1 398 000 лв. за ремонт на стадион „Спартак“"}
{"url": "http://www.focus-news.net/news/2018/08/01/2552008/ek-niderlandiya-se-prisaedinyava-kam-obshtite-usiliya-za-predpazvaneto-byudzheta-na-es-ot-izmami.html", "text": "Днес Нидерландия стана 21-ата държава членка, която ще вземе участие в Европейската прокуратура, се казва в съобщение от  пресслужбата на ЕК.   Новата служба ще играе ключова роля в борбата с престъпленията срещу бюджета на Европейския съюз като финансови измами, корупция, пране на пари или сериозни трансгранични измами с ДДС за суми над 10 милиона евро. \r\nЕвропейската прокуратура ще започне да действа във всички държави участнички в края на 2020г.  \r\nОстаналите държави членки на Съюза, които все още не са решили да се присъединят към Европейската прокуратура, могат да го направят по всяко време след приемането на регламента, ако пожелаят. На 14 юни 2018 г. Малта също уведоми за намерението си да участва в засиленото сътрудничество. Европейската комисия разглежда тази нотификация съгласно процедурата, предвидена в Чл. 331 от Договора за функционирането на Европейския съюз и ще приеме скоро решение.  \r\nКъм момента към Европейската прокуратура са се присъединили Австрия, Белгия, България, Хърватия, Кипър, Чехия, Естония, Финландия, Франция, Германия, Гърция, Италия, Латвия, Литва, Люксембург, Португалия, Румъния, Словакия, Испания и Словения.  \r\nСъщо така Комисията предложи на Съвета на Европейския съюз списък от кандидати за членове на комитета за подбор в Европейската прокуратура. Той ще се състои от 12 представители и се очаква да започне работа през октомври 2018г. Всички те трябва да са работили като бивши членове на Съда и Сметната палата, бивши национални членове на Евроюст, членове на националните върховни съдилища или като високопоставени прокурори и адвокати. Основната задача на комитета за подбор ще бъде да изготви списък на подбраните кандидати за позицията на европейски главен прокурор и да оцени квалификациите на кандидатите за европейски прокурори преди назначаването им от Съвета.", "date": "2018.08.01", "title": "ЕК: Нидерландия се присъединява към общите усилия за предпазването бюджета на ЕС от измами"}
{"url": "http://www.focus-news.net/news/2018/08/01/2551993/kathimerini-sreshtu-gratskite-vlasti-be-podaden-parviyat-sadeben-isk-ot-rodnini-na-zhertvite-na-pozhara-v-atika.html", "text": "Първият съдебен иск срещу гръцките власти за катастрофалните пожари в Източна Атика от миналата седмица, в които загинаха над 90 души, бе подаден в сряда от роднини на жертвите, съобщава електронното издание на вестник  Kathimerini . \r\nЖалбата е подадена срещу генералния секретар по гражданска защита Янис Капакис, регионалния губернатор на Атика Рена Дуру, кметът на Маратон Илияс Псинакис, срещу представители на местните власти, както и срещу офицери от пожарните и полицейските служби.  \r\nИскът е подаден от роднини на жертви, загубили живота си в Неос Вуцас в североизточната част на Атика. Тереза Герова", "date": "2018.08.01", "title": "Kathimerini: Срещу гръцките власти бе подаден първият съдебен иск от роднини на жертвите на пожара в Атика"}
{"url": "http://www.focus-news.net/news/2018/08/01/2552011/odobren-e-proekt-na-zakon-za-predpriyatiyata-na-sotsialnata-i-solidarna-ikonomika.html", "text": "Правителството одобри проект на Закон за предприятията на социалната и солидарна икономика. Нормативният акт цели развитието на социалната и солидарна икономика като стопански отрасъл, което ще подобри достъпа до заетост и обучения на хората от уязвимите групи, ще създаде условия за повишаване на техния жизнен стандарт и ще намали социалното неравенство. Това съобщиха от  правителствената информационна служба.   \r\nЗаконопроектът дефинира същността, мястото и ролята на социалните предприятия като стопански обединения с подчертано различна ценностна насоченост, постигащи висока икономическа и социална резултативност. Нормативният акт урежда свързани със социалната и солидарна икономика отношения, видовете субекти и мерките за тяхното насърчаване, както условията и реда за дейността на социалните предприятия \r\nЧрез законопроекта се регламентира, че субектите на социалната и солидарна икономика са кооперациите, юридическите лица с нестопанска цел и социалните предприятия. Предвижда се да се създаде публичен Национален регистър на социалните предприятия в България, които ще се класифицират в две категории: клас А и клас А+. \r\nСпоред проекта държавата чрез министъра на труда и социалната политика ще насърчава социалните и солидарните предприятия като им предоставя методическа помощ в търсенето на специализирано финансиране за дейността им, провежда национални обучителни програми за развитие на техния управленски капацитет. \r\nЗаконопроектът е разработен в изпълнение на Управленската програма на правителството. Социалната и солидарна икономика е форма на предприемачество, водещо до създаване на условия за по-добра взаимосвързаност на индивидуалните и колективни интереси, като преимущество имат социалните пред икономическите цели. Сдружаване в обществена и/или колективна полза, прозрачно управление, независимост от органите на държавната власт, участие на членовете и/или работниците при вземане на решения са основни принципи на социалната и солидарна икономика.", "date": "2018.08.01", "title": "Одобрен е проект на Закон за предприятията на социалната и солидарна икономика"}
{"url": "http://www.focus-news.net/news/2018/08/01/2552013/gd-granichna-politsiya-intenziven-e-trafikat-na-gkpp-kalotina-gkpp-makaza-gkpp-kulata-i-na-vsichki-granichni-punktove-s-rumaniya.html", "text": "Интензивен е трафикът на ГКПП \"Калотина\", ГКПП \"Маказа\", ГКПП \"Кулата\" и на всички гранични пунктове с Румъния, съобщиха от пресцентъра на  ГД \"Гранична полиция\" . На българо-сръбската граница трафикът е интензивен на граничен контролно-пропускателен пункт \"Калотина\" за леки автомобили на вход. На българо-гръцката граница трафикът е интензивен на граничен контролно-пропускателен пункт \"Маказа\" на изход и на ГКПП \"Кулата\" на изход за леки автомобили. На българо-румънската граница трафикът е интензивен на гранични контролно-пропускателни пунктове \"Дунав мост\" - Русе и \"Дунав мост\" - Видин за товарни автомобили на изход и на всички останали гранични контролно-пропускателни пунктове за леки автомобили. \r\nНа българо-македонската и българо-турската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.01", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Маказа\", ГКПП \"Кулата\" и на всички гранични пунктове с Румъния"}
{"url": "http://www.focus-news.net/news/2018/08/01/2552007/veliko-tarnovo-poradi-loshata-meteorologichna-obstanovka-se-promenya-myastoto-na-provezhdane-na-praznika-posveten-na-svetovnata-sedmitsa-na-karmeneto.html", "text": "Поради лошата метеорологична обстановка, се променя мястото на провеждане на планувания Празник на открито в парк „Дружба” във Велико Търново, посветен на Световната седмица на кърменето, съобщиха от  Регионалната здравна инспекция . Инициативата ще се проведе на 2 август, от 10.00 часа в Центъра за родители „HAPPY MUMS” на адрес на ул. „Марно поле“ № 23, етаж 5. \r\nЦентърът за родители „HAPPY MUMS” се намира срещу западния край на централния парк на Велико Търново – „Марно поле“,  между ДКЦ I (градската поликлиника) и Районно управление на МВР, в новата сграда – „блока с параклиса“. Входът в офис сградата е до параклиса.", "date": "2018.08.01", "title": "Велико Търново: Поради лошата метеорологична обстановка, се променя мястото на провеждане на празника, посветен на Световната седмица на кърменето"}
{"url": "http://www.focus-news.net/news/2018/08/01/2552012/kyustendil-sled-trigodishno-chakane-zhitel-na-grada-e-poluchil-balgarsko-grazhdanstvo.html", "text": "След тригодишно чакане жител на Кюстендил е получил българско гражданство. Това съобщи на пресконференция Васил Иванов, обществен посредник за Община Кюстендил, предаде репортер на  Радио „Фокус” – Кюстендил . Кюстендилецът Ивайло Йорданов е получил удостоверение за българско гражданство след тригодишно ходене по мъките. Тъй като е руски гражданин се оказва, че има проблеми с получаване на българско гражданство.  32-годишният жител на Кюстендил е подал жалба до обществения посредник, защото липсата на българско гражданство не му е давало възможност да има регистрация, да намери своето препитание и да си осигури необходимия начин на живот. „Въпреки, че това не беше въпрос от моята компетенция, аз си позволих да представя всички документи, които говореха за изрядността на подадените от Йорданов заявления на министъра на правосъдието Цецка Цачева, откъдето се одобряват документите за гражданство. След това президентът със свой указ обявява за български гражданин съответното лице. За мое най-голямо удоволствие Министерство на правосъдието се произнесе много бързо и това, което жалбоподателят беше очаквал три години се случи в рамките на 10 дни”, каза Васил Иванов. \r\nВенцеслав ИЛЧЕВ", "date": "2018.08.01", "title": "Кюстендил: След тригодишно чакане жител на града е получил българско гражданство"}
{"url": "http://www.focus-news.net/news/2018/08/01/2552014/ek-izyavlenie-po-povod-vazpomenatelniya-den-na-holokosta-nad-romite-na-2-avgust.html", "text": "Пресслужбата на ЕК  разпространи изявление на първия заместник-председател Франс Тимерманс и на комисар Вера Йоурова по повод възпоменателния ден на Холокоста над ромите (2 август):  \r\n„В навечерието на възпоменателния ден на Холокоста над ромите почитаме паметта на стотиците хиляди роми, станали жертва на Холокоста.  \r\nОколо 500 000 роми от цяла Европа са били убити от нацистите и местните колаборационисти, което представлява поне една четвърт от ромското население по онова време. Дехуманизацията на ромите и други малцинства е била първата крачка към извършването на тези ужасяващи престъпления. Днес трябва да помним случилото се и да отстояваме твърдо и пламенно споделените европейски ценности за равенство и недискриминация.  \r\nРомите са забравените жертви на Холокоста за много европейци. Споменът за тяхното историческо преследване ни напомня за нуждата от преодоляване на предизвикателствата, пред които са изправени ромите и днес и които твърде често биват пренебрегвани. Седемдесет години по-късно синтите и ромите продължават всекидневно да се сблъскват с омраза, насилие, дискриминация и расизъм. Много от тях все още нямат достъп до основни потребности като прилично жилище, образование и здравно обслужване.  \r\nВсички държави членки са длъжни да прилагат ефективни политики, с които да се поддържа жив споменът за извършените през историята жестокости, да се съхраняват и опазват историческите обекти и да се насърчават образованието и изследванията в тази сфера. Дълг на всеки един от нас в ЕС е да се отнася с достойнство и уважение към своите съграждани, особено с най-уязвимите членове на обществото ни.“", "date": "2018.08.01", "title": "ЕК: Изявление по повод възпоменателния ден на Холокоста над ромите на 2 август"}
{"url": "http://www.focus-news.net/news/2018/08/01/2552010/inzh-aleksandar-velinov-na-alpinista-boyan-petrov-e-posveteno-balgarskoto-uchastie-v-mezhdunarodnata-olimpiada-po-matematicheska-lingvistika-v-praga.html", "text": "На алпиниста Боян Петров е посветено българското участие в Международната олимпиада по математическа лингвистика в Прага. Това каза в интервю за образователното предаване  „Всички в час“  на  Радио „Фокус“  инж. Александър Велинов, един от ръководителите на българския национален отбор. Той обясни, че периодът на подготовка на отбора е съвпаднала с периода на очакване Боян Петров да бъде открит в мащабна спасителна операция по пътя му към поредния връх – Шиша Пангма, а личните му качества са причина отборът да посвети участието си на световния форум именно на него. Целта на големия алпинист да е първият българин, изкачил всички 14 върхове – осемхилядници в света, е вдъхновила отбора да изготви лингвистична задача, която българските гимназисти са представили пред ученици от цял свят. „Боян беше учен – той работеше в Природонаучния музей. Това беше една от причините да посветим на него участието си в Международната олимпиада. Боян беше патриот – снимките му, когато изкачи някой връх, винаги са били с националния флаг. Той беше човек, който прави нестандартни неща и винаги успява и затова решихме да посветим на него участието си. Така че Бояне, ако от някъде ни чуваш – успяхме, мисля, че ще се зарадваш. Освен това направихме една забавна лингвистична задача, която представихме пред целия свят. Тя беше приета много добре от всички, които споделиха мнението, че това е една страхотна кауза. Останаха добри впечатления от нас на олимпиадата в Прага“, обясни инж. Александър Велинов. Той допълни, че лингвистичната задача е предизвикала ученици от цял свят с разчитането на имената на всички световни върхове-осемхилядници, изписани на езиците на страните, в които се намират. Ръководителят на българските ученици на Международната лингвистична олимпиада каза още, че отборът е получил подкрепа и от български спортисти, които са мотивирали участието им и също са допринесли за българския успех в Прага.", "date": "2018.08.01", "title": "Инж. Александър Велинов: На алпиниста Боян Петров е посветено българското участие в Международната олимпиада по математическа лингвистика в Прага"}
{"url": "http://www.focus-news.net/news/2018/08/01/2552017/promenya-se-ustroystveniyat-pravilnik-na-ministerstvoto-na-ikonomikata.html", "text": "Правителството одобри изменения в Устройствения правилник на Министерството на икономиката. Това съобщиха от  правителствената информационна служба.  Предвижда се увеличаване числеността на заместник-министрите на икономиката от двама на трима, за сметка на числеността на Общата администрация и респективно числеността на дирекция „Финанси и управление на собствеността“.  \r\nЗаместник-министърът ще подпомогне министъра при осъществяването на политическата програма на правителството в областта на икономиката, при разработването на проекти на нормативни актове и при изпълнението на многофункционалните му правомощия. \r\nПредвидено е и отмяна и заличаване на текстове по отменения Закон за предотвратяване и установяване на конфликт на интереси, което ще осигури съответствие на Устройствения правилник на Министерството на икономиката със Закона за противодействие на корупцията и за отнемане на незаконно придобитото имущество (ЗПКОНПИ).", "date": "2018.08.01", "title": "Променя се Устройственият правилник на Министерството на икономиката"}
{"url": "http://www.focus-news.net/news/2018/08/01/2552020/mvr-kriminalisti-ustanoviha-izvarshitelite-na-dve-telefonni-izmami.html", "text": "При полицейски операции на Главната дирекция „Национална полиция“ и областните дирекции на МВР в Русе, Пловдив и Габрово са разкрити извършителите на две телефонни измами, съобщиха от  пресцентъра на МВР.  В хода на акциите, във Ветово, област Русе, са установени двама мъже – на 26 и 29 години. По-възрастният е с криминални регистрации в полицията и осъждан за измами.  \r\nПри проведените процесуално-следствени действия станало ясно, че 26-годишният е съпричастен към телефонна измама, извършена на 23 юли в Асеновград, за сумата от 735 лева. По случая било образувано досъдебно производство, а на мъжа - наложена постоянна мярка „задържане под стража“.   \r\nВ хода на допълнително проведените оперативно-издирвателни действия било установено, че двамата са съпричастни към телефонна измама за 25 000 лв., извършена на 16 юли в Дряново. По случая било образувано досъдебно производство в РУ-Дряново.  \r\nОт домовете на двамата са иззети веществени доказателства, имащи отношение към извършваната от тях престъпна дейност. Работата по случая продължава под надзора на прокуратурата.", "date": "2018.08.01", "title": "МВР: Криминалисти установиха извършителите на две телефонни измами"}
{"url": "http://www.focus-news.net/news/2018/08/01/2552021/petar-gornovski-damtn-ochakva-se-obshtinite-da-prehvarlyat-za-stopanisvane-na-darzhavata-okolo-70-80-ot-yazovirite.html", "text": "Очакванията са общините да се откажат от стопанисването на около 70-80% от язовирите. Това каза председателят на Държавната агенция за метрологичен и технически надзор Петър Горновски по време на работна среща с представителите на общините от областта, предаде репортер на  Радио „Фокус“ – Велико Търново . Той припомни, че според промени в Закона за водите язовирите ще се стопанисват и управляват от държавно предприятие към Министерството на икономиката. Предприятието ще управлява язовирите, които общините ще прехвърлят на държавата. За тази цел общините, които биха искали да сторят това, трябва да подадат заявления до Министерство на икономиката до 7 октомври.  „Молим общински ръководства и кметове да си направят точни разчети на финансовия ресурс, защото наистина язовирите се нуждаят от инвестиции, за да бъдат в добро състояние. Знаем какви проблеми има всеки един язовир. Направете си разчети, за да не се окаже, че след една година, запазвайки си някой язовир, не можете да го поддържате“, коментира Петър Горновски. Той обясни, че досега наказателните постановления за неподдържани язовири са били до 1000 лева, но след промените собствениците могат да бъдат санкционират със суми в размер до 10 000 лева. „Ако решите си оставете язовирите, за които смятате, че можете да подпишете концесионен договор, който ще дава възможност да захранвате бюджета със средства, които са достатъчни да направите ремонта. Прегледайте си договорите и си направете юридически консултации. Става въпрос за безопасна експлоатация на съоръжения. В противен случай това ще  доведе до сериозни щети – инфраструктура и жертви. Затова и ние ще бъдем безкомпромисни“, обърна се към представителите на общините Горновски. \r\nНадежда КРЪСТЕВА", "date": "2018.08.01", "title": "Петър Горновски, ДАМТН: Очаква се общините да прехвърлят за стопанисване на държавата около 70-80% от язовирите"}
{"url": "http://www.focus-news.net/news/2018/08/01/2552016/pravitelstvoto-prie-zakonodatelnata-i-operativnata-si-programa-do-kraya-na-godinata.html", "text": "Министерският съвет прие законодателната и оперативната си програма за периода 1 юли -31 декември 2018 г.  \r\nТова съобщиха от  правителствената информационна служба.   Законът за нормативните актове предвижда одобряването на проекти на закони и приемането на подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието. \r\nЗаконодателната и оперативната програма дават информация за основните положения на предлаганата уредба и последиците от прилагането й, цели, мотиви за приемане на актовете и сроковете за тяхната подготовка, съгласуване и приемане. Дават също така възможност за повишаване на прозрачността на процеса по изготвяне и приемане на нормативни актове и създават условия за по-широко гражданско участие в обществените консултации по проектите на нормативните актове. Включването на проекти в програмите се осъществява след извършена предварителна оценка на въздействието.  \r\nЗаконодателната програма предвижда да бъдат разгледани общо 26 предложения за законопроекти, като 3 от тях са предложения за нови закони, за които ще бъде извършена цялостна предварителна оценка на въздействието. Оперативната програма предвижда да бъдат разгледани 32 проекта на нормативни актове от компетентността на Министерския съвет. \r\nСъгласно разпоредбите на Закона за нормативните актове и Устройствения правилник на Министерския съвет и на неговата администрация, програмите ще бъдат публикувани заедно с извършените частични предварителни оценки на въздействието на Портала за обществени консултации www.strategy.bg.", "date": "2018.08.01", "title": "Правителството прие законодателната и оперативната си програма до края на годината"}
{"url": "http://www.focus-news.net/news/2018/08/01/2552019/kspert-online-zabravete-za-severen-potok-2-rusiya-e-podgotvila-po-golyama-iznenada-za-sasht.html", "text": "Забравете за „Северен поток 2“: Русия е подготвила по-голяма изненада за САЩ, призовават от редакцията на руското икономическо списание  „Эксперт Online“ . \r\nЕвропейският съюз се съгласи да увеличи вноса на втечнен природен газ (ВПГ) от САЩ, увери американският президент Доналд Тръмп след преговорите си с председателя на ЕК Жан-Клод Юнкер в Белия дом. „Те ще станат много, много голям купувач и ние ще облекчим прочеса на продажбата за тях. Имаме ВПГ в изобилие“, категоричен бе държавният глава на САЩ.  \r\nНа свой ред Юнкер потвърди информацията, като отбеляза, че „ЕС ще построи повече теринали за внос на ВПГ от САЩ“. Според експерти в следващите години американският износ на ВПГ за Европа ще нарасне с пет до десет пъти. Но дори и това няма да заплаши серизно доставките на руски газ: цената на природното гориво, което Москва предлага, остава далеч по-конкурентноспособна, отколкото тази на Вашингтон.  \r\nСлед преговорите с Юнкер, американският президент подметна фраза, която според управляващия партньор на експертната група Veta Иля Жарски е крайно интересна и едновременно с това много спорна: „Имаме ВПГ в изобилие“. Според Жарски това изказване на Тръмп е нищо друго, освен блъф. Към настоящия момент за външния пазар ВПЦ изнася само един завод - Sabine Pass, който има мощност от 14 млн. тона. Само до миналата година лицензи за износ имаха 14 компании с обща мощност от 153 млн . тона, но по-голямата част от тях така и не започнаха дейност.  \r\nРаботата е в това, обяснява експертът,  че САЩ днес наистина имат потенциал, ако не и да заменят, то поне да натискат старите играчи на газовия пазар в Азия и Европа. Този потенциал обаче тепърва трябва да бъде реализиран, а своеобразната „империя от ВПЦ“ , за която Тръмп говори, съществува единствено в главата на американския президент и в неговите постове в социалната мрежа „Туитър“.  \r\nСключеното споразумение с ЕК, смята Иля Зарски, е добра причина още веднъж да се вдигне шум около плановете на САЩ да се наложи на европейския пазар на петрол и газ. Ако се вгледаме добре, можем да видим, че – първо - това не е дори „джентълменско споразумение“, а предварително съгласие на Брюксел да не се намесва в плановете на Вашингтон. И второ – ЕК е антимонополен орган, който контролира, а не сключва договори за доставки, не изгражда терминали за приемане и регазификация на втечнен газ. Дали американският ВТП ще бъде закупен от потребителите зависи само от тях. \r\nРазбираемо е, че Полша, която инвестира 0,7 млрд. евро в изграждането на собствения си терминал за ВПЦ в Свиноунице, се интересува от увеличаване на износа на САЩ и намаляване на дела на „Газпром\" на европейския пазар, докато Германия, най-големият потребител на газ в ЕС амбициите на Тръмп не срещат подкрепа. Това провокира недоволството му. Само миналата година Германия внесе 53,4 млрд. куб. м руски газ – огромно количество не само за европейските стандарти.  \r\nНо Германия е страна с втората най-скъпа цена на електроенергия (след Дания). Сега 1 киловат/час струва на германския потребител 0,30 евро – космическа цена за руснака. Поради тази причина в страната все още работят седем ядрени блока, които осигуряват около 14% от предлагането на електроенергия на пазара. До края на следващото десетилетие ФРГ  ще закрие всички атомни електроцентрали, лишавайки се от източник на несигурна, но евтина енергия. Страната ще се нуждае от повече газ, за да отговори на нуждите на ТЕЦ-овете, населението и най-вече – на ориентираната към износ икономика и промишленост. \r\nВъв Вашингтон има умни хора, които мислят за бъдещето, уверен е Иля Жарси. След въвеждането в експлоатация на нови производствени мощности и ръст на обема на производство на ВПЦ, в Германия и в други европейски страни ще нараства търсенето на газ във връзка с отказа от „по-мръсните“ ресурси (въглища, петрол, атом). \r\nИнвестициите, направени от САЩ в инфраструктурата за ВПЦ, трябва да се изплатят, което би могло да се случи чрез износ на гориво за чужди пазари. Въпреки това, ако в Азия поради липса на алтернативи на скъпият ВПЦ се внася без никакви проблеми, то в Европа, където повече от половин век се изграждат петролопроводи и газопроводи от съседните региони, не всичко е толкова просто. \r\nОтчитайки разходите за втечняване, транспортиране, логистика и регазификация, ВПЦ е повече от 1,5 пъти по-скъп от цената на горивото, транспортирано по газопроводи. Нищо няма да се промени с времето – цената му принципно няма как да бъде по-евтина. Европа се нуждае не просто от газ, а от евтин такъв, защото скъпият ще доведо до повишаване на инфлацията, ще забави икономическия растеж и ще намали конкурентоспособността на продуктите с висока добавена стойност. \r\nЗа да се конкурират европейските продукти с тези на азиатци и американци, Европа се нуждае от стабилен доставчик на евтини енергийни ресурси и, уви, САЩ все още не са подходящи за тази роля. Ще увеличат ли САЩ присъствието си на европейския пазар? Да, ще го направят. Дали „Газпром\" може да бъде изтласкан? Не, шансовете за подобен сценарий са минимални, уверен е експертът.  \r\nЗа пълното изместване не може да става и дума, категоричен е и ръководителят на оперативния отдел на руския фондов пазар на IR Fridom Finance Георги Вашенко. \r\nОсновен производител НОВАТЕК е в биснес отношения с Total, и европейските компании възнамеряват да поддържат това сътрудничество. Но ситуацията на пазара постепенно се променя, отбелязва експертът. Ако преди 15 г. е изглеждало, че САЩ ще бъдат основните вносители на ВПЦ, то сега, на фона на увеличението на цените на петрола, там отново започна да процъфтяват  проектите за добив на шистов газ, заговори се и за ВПЦ. Очаква се производството на ВПЦ в САЩ да нарасне от 14 на 90 млн. тона. От редакцията обаче подчертават, че и Русия ще увеличи добива си до 80 млн. тона.  \r\nЕвропейският пазар със сигурност е привлекателен, признава Вашченко. Очаква се търсенето на ВПЦ да се увеличи с 77% в рамките на 10 години. Това е повече от средното за света. И борбата за пазара ескалира. Несъмнено САЩ ще търсят преференции за своите производители. Но няма сериозна заплаха за руския ВПЦ. В НОВАТЕК, който вече е транспортирал 40 танкера от новия завод за ВПЦ (при това – в САЩ!), е подготвен за това предизвикателство.  \r\nОще повече, че строителството върви по-бързо от предвидените в графика срокове - третата линия ще бъде пусната в експлоатация през 2019 г., когато заводът ще достигне мощност от 16,5 млн тона. Общо за 96% от добивания газ вече е сключен договор, така че компанията няма от какво да се страхува. Проектът има данъчни облекчения - нулеви мита, нулев данък при прекратяване на дохода, нулев данък върху недвижимите имоти, привилегии за данък печалба. Нетната рентабилност на проекта е повече от 20%. \r\nОсновната битка за пазара ще избухне след 2025 г., смята Георги Вашченко. Купувачите ще търсят доставчици с ниски разходи. И тук е предимството на НОВАТЕК. Разходите за доставка за Европа в размер на 1,40 долара за 1 млн. БТE (Британски Топлинни Единици (BTU). Цената на ВПЦ от САЩ ще бъде далеч по-висока. Освен това планът, който САЩ предлага, не е подходящ за експанзия, твърди експертът. Изграждането на терминал в Германия и преработката в него ще доведе до още по-голямо увеличение на разходите за ВПЦ. И сега в Европа няма недостиг на мощност. Но е възможно САЩ да търсят други начини, по-специално да използват методи на конкуренция, изключващи цените, да оказват натиск върху партньорите, да изискват ползи за себе си и да поставят бариери пред другите.  Тереза Герова", "date": "2018.08.01", "title": "„Эксперт Online“: Забравете за „Северен поток 2“: Русия е подготвила по-голяма изненада за САЩ"}
{"url": "http://www.focus-news.net/news/2018/08/01/2552018/burgas-planirani-remonti-profilaktika-i-kontrolni-izmervaniya-na-infrastrukturata-spirat-troleybusnite-linii-ot-4-avgust.html", "text": "Във връзка с изискванията на правилника за Техническа експлоатация на контактните мрежи на градския електротранспорт е наложително да бъдат извършени планирани ремонти, профилактика и контролни измервания на всички съоръжения, свързани с тролейбусните линии Т1 и Т2. Това съобщиха от пресцентъра на  Бургасбус . Тъй като дейностите по поддръжка на съоръженията не могат да се извършват под напрежение, трябва да бъде изключено електрозахранването в съответните сектори. За целта е необходимо временно да се преустанови обслужването на тролейбусните линии. Предвидено е това да стане по график, както следва: от 4 до 27 август – линия Т2 и от 24 август до 10 септември – линия Т1. \r\nЧрез тази превантивна дейност се цели постигане устойчивост на електросъоръженията и подобряване безопасността на тяхната работа. При инциденти през последните месеци, вследствие на атмосферни явления (гръмотевични бури, силен вятър, проливни дъждове), както и нееднократно събаряне на контактната мрежа от извънгабаритни превозни средства, се налагаше възстановяване на съоръженията в спешен порядък, без възможност за цялостна проверка на експлоатационното състояние на тролейбусната инфраструктура. Освен това подобни профилактични мероприятия целят да отстранят повреди, които биха създали неудобства на хората и материални щети на компанията за в бъдеще. За посочения период от време линии Б12 и Б11, които в голяма степен дублират маршрутите на Т2 и Т1, ще се изпълняват с разписания, при които интервалите на движение са учестени.", "date": "2018.08.01", "title": "Бургас: Планирани ремонти, профилактика и контролни измервания на инфраструктурата спират тролейбусните линии от 4 август"}
{"url": "http://www.focus-news.net/news/2018/08/01/2552024/pernik-otkloneniya-v-kachestvoto-na-piteynata-voda-sa-otcheteni-v-selata-banishte-i-babitsa.html", "text": "По данни на РЗИ и „ВиК” ООД – Перник, и в качеството си на председател на АВиК-Перник, областният управител Ирена Соколова информира за отклонения в качеството на питейната вода по радиологични показатели в селата Банище и Бабица, община Брезник. Данните на този етап сочат, че водите в двете села са непригодни за питейно-битови цели. Това съобщиха от  Областна администрация-Перник.  РЗИ-Перник е предприела необходимите действия за ограничаване употребата на питейната вода в населените места, а докато мярката продължи, хората ще бъдат снабдявани с вода, отговаряща на действащата нормативна уредба.  \r\n„ВиК“ ООД гр. Перник от своя страна трябва да предприеме действия по информиране на населението, живеещо на територията на Банище и Бабица, както и кмета на община Брезник за наложеното ограничение. Дружеството трябва да почисти също водоснабдителната система и след това да изпрати последваща втора проба за анализ на водата и радиологичните й показатели.  \r\nИституциите, които следят за качеството на водата и ангажирани с темата – РЗИ и ВиК, чрез областния управител, ще уведомяват и издават необходимите препоръки спрямо актуалното състояние.", "date": "2018.08.01", "title": "Перник: Отклонения в качеството на питейната вода са отчетени в селата Банище и Бабица"}
{"url": "http://www.focus-news.net/news/2018/08/01/2552023/blagoevgrad-napraveni-sa-5-neuspeshni-opita-za-telefonni-izmami-na-teritoriyata-na-grada.html", "text": "Пет сигнала за телефонни измами са получени днес в 01 и 02 РУ-Благоевград. Това съобщиха от  ОДМВР-Благоевград . Използвани са схемите, при които на потърпевшите се искат парични суми за залавяне на телефонни измамници и за заплащане на спешна операция на близък роднина.  \r\nОДМВР-Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.  \r\nЗа  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно). Насочваме вниманието, че тел. 150, тел. 160 и тел. 166 не функционират.", "date": "2018.08.01", "title": "Благоевград: Направени са 5 неуспешни опита за телефонни измами на територията на града"}
{"url": "http://www.focus-news.net/news/2018/08/01/2552026/sliven-ne-sa-ustanoveni-tigrovi-komari-v-grada.html", "text": "Не са установени комари от род Aedes (тигров комар) по време на улова с инсектицидна лампа. Това съобщиха от  Община Сливен . Лампата беше поставена от Регионалната здравна инспекция по инициатива на Общината във връзка със сигнали на граждани. Била е поставена и втора инсектицидна лампа. Тя е престояла 24 часа в друг район. И при този улов на инсекти не е установено наличието на тигрови комари. \r\nИзвърши се и второ пръскане срещу комари. Предвидена е още една обработка срещу този род инсекти. Периодът на пръскане зависи от метеорологичните условия. \r\nПо препоръки на РЗИ- Сливен гражданите може да употребяват обичайните репеленти, а при необходимост да се обръщат към личните си лекари.", "date": "2018.08.01", "title": "Сливен: Не са установени тигрови комари в града"}
{"url": "http://www.focus-news.net/news/2018/08/01/2552025/sport-sestri-stoevi-s-pobeda-v-parviya-si-mach-na-svetovnoto-v-kitay.html", "text": "Стефани Стоева и Габриела Стоева се класираха за третия кръг на двойки жени на Световното първенство по бадминтон в Нанцзин,  Китай. Сестрите стартираха участието си на шампионата с бърза победа срещу представителките на Белгия Лиза Жак и Флор Ванденхуке с 21:13, 21:7 за 26 минути игра. Българките са поставени под номер 9 в основната схема и започнаха директно от втория кръг. Те поведоха със 17:10 в първата част, а във втората взеха аванс от 15:5 и без проблеми затвориха мача.   \r\nВ третия кръг Стефани Стоева и Габриела Стоева ще играят най-вероятно срещу поставените под номер 2 в схемата японки Юки Фукушима и Саяка Хирота. Останалите седем български състезатели отпаднаха в първия кръг на световното първенство още в понеделник. \r\nВенцислав ДРАГОМАНОВ", "date": "2018.08.01", "title": "Спорт: Сестри Стоеви с победа в първия си мач на Световното в Китай"}
{"url": "http://www.focus-news.net/news/2018/08/01/2552027/kyustendil-zhiteli-na-selo-vaksevo-sa-napravili-podpiska-zaradi-zakrita-lechebna-praktika.html", "text": "Жители на село Ваксево са направили подписка заради закрита лечебна практика. Това съобщи пред журналисти зам.-областният управител на Кюстендил д-р Матей Попниколов, предаде репортер на  Радио „Фокус” – Кюстендил . Съгласно новата здравна карта са обединени две практики, което е довело жителите на село Ваксево да бъдат обслужвани от личен лекар в село Невестино. Съгласно новата областна здравна карта е определена една практика с неблагоприятни условия, която е в общинския център. Жителите на село Ваксево трябва да пътуват до общинския център, за да бъдат прегледани, което е затруднение за тях, повечето от които са възрастни и трудно подвижни. Подписката е от около 100 души. „Запознал съм директорите на Районната здравноосигурителна каса и на Регионалната здравна инспекция. Решението е на надзорния съвет”, каза д-р Матей Попниколов. Искането ще бъде да бъде възстановена практика, както и тя да бъде обявена за такава с неблагоприятни условия. \r\nВенцеслав ИЛЧЕВ", "date": "2018.08.01", "title": "Кюстендил: Жители на село Ваксево са направили подписка заради закрита лечебна практика"}
{"url": "http://www.focus-news.net/news/2018/08/01/2552022/yuri-aleksandrov-ssmvr-veliko-tarnovo-krayno-nedostatachni-sa-sluzhitelite-s-politseyski-pravomoshtiya-gladat-za-kadri-e-postoyanen-i-se-zadalbochava.html", "text": "Крайно недостатъчни са служителите с полицейски правомощия в сектора. Това коментира за  Радио „Фокус“ – Велико Търново  Юри Александров, член на Управителния съвет на Синдиката на служителите в МВР. Думите му са предизвикани по повод доклада на Световната банка, в който се посочват слабости в системата на МВР и се дават конкретни препоръки за тяхното разрешаване. Той обясни, че служителите на МВР извършват административна дейност, което се налага съгласно закона, но те не са достатъчни, за да се обхване целият обем от работа. Като пример той посочи оплакванията на жители от великотърновски села от липсата на достатъчно служители в населените места. „Нещо, за което е пледирал и Синдиката немалко пъти, е нуждата от увеличение на полицейския състав, хората с полицейски функции, които имат право и работят по Закона за МВР, а не администрацията и служителите с помощни функции“, подчерта Юри Александров. \r\nПо думите му се наблюдава и липса на кандидати, които да започнат работа в системата на МВР. „Ако говорим за някаква реална реорганизация то трябва да започне от набирането на хора. Няма как да привлечеш един човек, който започва със стартова заплата от 500 – 600 лева и да не може да покрие дори минималния стандарт на живот“, каза още той.  Липсата на интерес към сектора се обяснява освен с ниското заплащане, също и с лошата материална база. Немалко колеги още с влизането, след като са покрили всички изпити и започнат първоначално обучение, се отказват веднага, след като видят за какво става дума. Сблъскват се с това, че за тях няма униформено облекло, обувки, виждат старата материална база, напрежението, което не им е обяснено, защото по филмите е едно, а реалната работа с хора е съвсем различна“, обясни Юри Александров. Той добави, че в системата се наблюдава и един вакуум, поради големия брой пенсионирани служители. „Ако да речем, се обяви назначението на 1000 души, през това време са се пенсионирали други 500. Те започват своята работа като полицейски служители едва след една година, след като премине обучението им, дотогава вакуумът е дръпнал още 500 човека“, допълни той. \r\nМария НЕДЕВА", "date": "2018.08.01", "title": "Юри Александров, ССМВР – Велико Търново: Крайно недостатъчни са служителите с полицейски правомощия, гладът за кадри е постоянен и се задълбочава"}
{"url": "http://www.focus-news.net/news/2018/08/01/2552029/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  за пореден път ще се спрем на всичко актуално и интересно, което се случва в града и малките населени места. Тъй като днес е първият ден от месец август, решихме да говорим за туризъм и възможностите, които общината предлага в тази посока. Дестинацията, която сме избрали е село Крупник, защото само там може да видите и чуете истории и легенди за  Крупнишка гробница, Крупнишко късноантично селище, крепостта Градище, Крупнишка епархия и Крупнишко евангелие. Бъдете с нас, за да може заедно да се разходим из прекрасното село Крупник. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nОчакваме и Вас, нашите слушатели и читатели на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в Общината, за да може да получите най-точният и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко, актуално, което се случва в Симитли и малките населени места от общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.08.01", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/08/01/2552030/tri-lechebni-zavedeniya-sa-opredeleni-za-universitetski-bolnitsi.html", "text": "Правителството определи три лечебни заведения за университетски болници за срока на новата им акредитационна оценка. Това съобщиха от  правителствената информационна служба.  Това са „Многопрофилна болница за активно лечение по неврология и психиатрия „Св. наум“ ЕАД, „Университетска многопрофилна болница за активно лечение „Света Екатерина“ ЕАД и „Университетска многопрофилна болница за активно лечение „Св. Иван Рилски“ ЕАД.  \r\nИ трите софийски лечебни заведения до настоящия момент са се ползвали с правата на университетска болница.", "date": "2018.08.01", "title": "Три лечебни заведения са определени за университетски болници"}
{"url": "http://www.focus-news.net/news/2018/08/01/2552033/ek-mariya-gabriel-obyavi-odobrenieto-ot-evropeyskata-komisiya-za-registratsiya-na-strandzhanskiya-manov-med-kato-zashtiteno-naimenovanie-za-proizhod.html", "text": "Българският комисар по цифровата икономика и общество обяви одобрението на Генерална дирекция \"Земеделие и развитие на селските райони\" на Европейската комисия на кандидатурата за регистрация на Странджанския манов мед като защитено наименование за произход, се казва в съобщение от  пресслужбата на ЕК.", "date": "2018.08.01", "title": "ЕК: Мария Габриел обяви одобрението от Европейската комисия за регистрация на Странджанския манов мед като защитено наименование за произход"}
{"url": "http://www.focus-news.net/news/2018/08/01/2552032/rumen-petkov-obsadi-s-n-pr-ilham-ahmed-poslanik-na-r-sudan-v-balgariya-zadalbochavaneto-na-dobrite-ikonomicheski-i-kulturni-vzaimootnosheniya-mezhdu-dvete-darzhavi.html", "text": "Председателят на АБВ Румен Петков обсъди с Н. Пр. Илхам Ахмед, посланик на Република Судан в България, задълбочаването на добрите икономически и културни взаимоотношения между двете държави. Това съобщиха от  пресцентъра на АБВ.  По време на разговора Петков подчерта, че страната ни е сред първите в света, признали независимостта на Република Судан, което е допълнителен фактор за доброто сътрудничество повече от 60 години.   \r\nДвамата разгледаха и възможността за динамизирането на отношенията между България и Судан, като обсъдиха и варианти за улесняване на процедурата по прием и подготовка на судански студенти в български университети. Председателят на АБВ подчерта солидния експертен потенциал, с който България разполага в сектор „енергетика“ и който може да бъде в полза за гарантиране на енергийната сигурност на африканската държава, както и посочи високото ниво на подготвеност и професионализма на фирмите от българския строителен сектор. Румен Петков заяви още, че страната ни може да помогне за популяризирането на културно-историческото наследство на Р Судан, особено в областта на археологията.  \r\nН. Пр. Илхам Ахмед пое ангажимент да съдейства за реализацията на обсъдените теми, като заяви готовност да окаже съдействие за презентацията на български Висши учебни заведения в Судан и да подкрепи инициативи, свързани с възможността за организиране на енергийни консултации от страна на български специалисти. \r\nРумен Петков и Н. Пр. Илхам Ахмед разгледаха варианти за динамизиране на взаимоотношенията между двете държави с сферата на туризма, както и възможността за разкриване на българско посолство в Р Судан, което ще улесни значително бизнес комуникациите и издаването на визи за обучение.", "date": "2018.08.01", "title": "Румен Петков обсъди с Н. Пр. Илхам Ахмед, посланик на Р Судан в България, задълбочаването на добрите икономически и културни взаимоотношения между двете държави"}
{"url": "http://www.focus-news.net/news/2018/08/01/2552036/kyustendil-izbran-e-nov-direktor-na-detska-gradina-detelina-v-dupnitsa.html", "text": "Избран е нов директор на Детска градина „Детелина” в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му кандидатите за участие в обявения от общината конкурс за директор са били четирима. За защита на концепцията за развитие на детското заведение и интервюто, които са се провели пред конкурсна комисия, са се явили всички четирима допуснати кандидати. С най-много събрани точки – 65, е Елеонора Божилова, която ще бъде предложена на кмета на Община Дупница за директор на Детска градина „Детелина”. Предстои обявяване на нов конкурс за директор на Детска градина „Слънце”, където на предишния конкурс не се е явил нито един кандидат. \r\nВенцеслав ИЛЧЕВ", "date": "2018.08.01", "title": "Кюстендил: Избран е нов директор на Детска градина „Детелина” в Дупница"}
{"url": "http://www.focus-news.net/news/2018/08/01/2552031/telma-makedoniya-dik-izraboti-pravilnik-za-referenduma-za-imeto.html", "text": "Държавната избирателна комисия (ДИК) на Македония представи правилник за провеждането на референдума за името, с който ще се опита да преодолее несъответствията в законите, предава скопският телевизионен канал  „Телма“  . \r\nИзбирателните екипи ще имат по трима, вместо по петима членове, от тях ще бъдат изведени партийните членове и ще останат само такива от администрацията. Това е заложено в Закона за организиране на референдум. Решението ще се счита за прието, ако половината от избирателите гласуват за него и при условие, че половината от от гласоподавателите, регистрирани в избирателния списък, участват във вота. Разглеждането на списъка ще продължи в рамките на 15 дни.  \r\nДиаспората също ще има право да гласува на референдума – в съответните консулски служби. От ДИК се стремят към налагането на нова система за гласуване на македонците зад граница и отправиха призив към тях да се върнат в родината си за вота. Причината – избирателната активност в чужбина е ниска, а разходите за организиране на гласуването – много големи.  Тереза Герова", "date": "2018.08.01", "title": "„Телма“ (Македония): ДИК изработи правилник за референдума за името"}
{"url": "http://www.focus-news.net/news/2018/08/01/2552037/pazardzhik-osigureni-sa-chetiri-visokoprohodimi-uchilishtni-avtobusi-za-detsata-v-4-sela-ot-obshtina-velingrad.html", "text": "С помощта на правителството сме подсигурили още четири  високопроходими училищни автобуси за учебните заведения в селата Света Петка, Биркова, Абланица, Пашови и един 50-местен  автобус за нуждите на Община Велинград. Това каза за  Радио „Фокус“ – Пазарджик  кметът на Община Велинград д-р Костадин Коев. Той допълни, че освен това от Министерството на образованието и науката са осигурени 1 718 000 лева за изграждане на ново училище в село Биркова. Според д-р Коев отново благодарение на средства, отпуснати от правителството е извършено преустройство на котелно помещение на пелети и изграждане на отоплителна инсталация  на Средно училище „Христо Смирненски” в село Света Петка. \"Отпуснати бяха и средства за изграждане детска градина в село Драгиново, за ремонт и обзавеждане на детската градина в село Пашови и за изграждане на довеждаща улица до учебно заведение в град Велинград\", коментира д-р Коев. \r\nВаня НИКОЛОВА", "date": "2018.08.01", "title": "Пазарджик: Осигурени са четири високопроходими училищни автобуси за децата в 4 села от община Велинград"}
{"url": "http://www.focus-news.net/news/2018/08/01/2552034/nikolay-melemov-oblasten-koordinator-na-gerb-smolyan-tryabva-da-se-podgotvim-za-evropeyskite-izbori-zashtoto-opitat-pokazva-che-te-za-nas-sa-malko-po-trudni.html", "text": "Задачите, които стоят пред нас е да се подготвим за европейските избори, защото опитът показва, че те за нас са малко по-трудни. Това заяви на пресконференция областният координатор на ГЕРБ – Смолян, Николай Мелемов, предаде репортер на  Радио „Фокус“ – Смолян . „За разлика от БСП и ДПС не владеем членовете си до такава степен, но сме най-голямата партия и е важно да се подготвим и да убедим всички наши съграждани и симпатизанти, че е важно да се гласува на европейските избори. Партиите с дисциплина си правят своите резултати, а ние имаме по-ниски резултати. Задачата ще е да имаме информационна кампания, с която да покажем, че е важно да се гласува“, поясни Мелемов. \r\nТой допълни, че организацията на ГЕРБ – Смолян приема постоянно нови членове. Непрекъснато се правят и различни инициативи. Наскоро предстои да бъдат направени две дарения от по 3000 лв. за църквата в Соколовци и джамията в село Река, като средствата ще са за ремонти. Мелемов подчерта, че дейността на ГЕРБ – Смолян е насочена към гражданите. „Както винаги се стараем да бъдем близо до тях, очи в очи и да предизвикаме хората да излязат да гласуват. Решенията на Европейския съюз и Европейската комисия са важни в дългосрочен план и това определя посоката на Европа и е важно хората да разберат това“, подчерта Мелемов. \r\nТой припомни, че през пролетта партията е имала отчетно-изборни общински събрания, които са преминали нормално. На местните избори от 10 общини в област Смолян, ГЕРБ има пет общински кмета, от които става ясно, че е работило добре общинското ръководство и самата членска маса. „В други четири общини сме втори, което означава, че там има какво още да се желае. Само в Неделино имаме по-слаб резултат и изпълнителната комисия би направила промени само в община Неделино“, каза още областният координатор на ГЕРБ – Смолян. \r\nНели ГЕРГЬОВСКА", "date": "2018.08.01", "title": "Николай Мелемов, областен координатор на ГЕРБ – Смолян: Трябва да се подготвим за европейските избори, защото опитът показва, че те за нас са малко по-трудни"}
{"url": "http://www.focus-news.net/news/2018/08/01/2552040/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "Днешното издание на съвместното предаване „Белово – градът на трите планини” на  Радио „Фокус“ – Пазарджик и Община Белово  ще посветим на летния отдих и туризъм. За развитието на туризма в община Белово ще разговаряме с Ангел Стоев, старши специалист „Спортни бази и спорт за всички“ в Община Белово. От него ще чуете какви стъпки се предприемат за възстановяване на туристическо дружество „Алабак“. Ще разговаряме и със Стефка Кехайова за възможностите да си организирате приятно почивните дни като посетите минерален плаж „Топлата вода“. Във втората част на предаването от Севдалина Попова, старши експерт „Музейно дело“ в Община Белово, ще чуете повече за връзката на Райна Каблешкова с Белово и за отбелязването на нейната 70-годишнина. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Албена Жилекова.", "date": "2018.08.01", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/08/01/2552038/a1-on-makedoniya-chlenovete-na-komisiyata-po-vanshni-raboti-ot-vmro-dpmne-ne-uchastvaha-v-zasedanieto-y.html", "text": "Членовете на Комисията по външни работи от ВМРО-ДПМНЕ не взеха участие в заседанието й, насрочено от председателя на парламента Талат Джафери вместо от Антонио Милошоски, предава скопската електронна медия  A1 On . \r\nПо-рано през деня Милошоски отказа за трети пореден път да насрочи заседание на комисията, като аргументира решението си с факта, че депутатите са в лятна ваканция.  Джафери обаче свика заседанието, позовавайки се на чл. 120 от Правилника за работа на законодателния орган.  \r\nПървият дипломат на Скопие Никола Димитров трябваше да представи експозе за работата си в рамките на заседание на комисията, но той така и не успя да се обърне към членовете на парламентарната комисия, тъй като председателят й Антонио Милошоски (ВМРО-ДПМНЕ) настояваше членовете й да получат класифицирани материали от две лидерски срещи, проведени с държавния глава на Македония Георги Иванов. Докладите, според Милошоски, са важни за външната политика на страната и за и работата на министър Димитров. Тереза Герова", "date": "2018.08.01", "title": "A1 On (Македония): Членовете на Комисията по външни работи от ВМРО-ДПМНЕ не участваха в заседанието й"}
{"url": "http://www.focus-news.net/news/2018/08/01/2552042/pernik-obshtinata-obezopasi-sgradata-na-bivshiya-bitov-kombinat.html", "text": "Със заповед на кмета на Община Перник Вяра Церовска е направено специално обезопасяване на сградата на бившия Битов комбинат. Превантивните мерки са взети след направен оглед от Комисия, която по Закона за устройство на територията установи опасността от падащи бетонни елементи от конструкцията на обекта. Това съобщиха от  пресцентъра на Община Перник. \r\nОградата е монтирана на разстояние, гарантиращо безопасността на преминаващите, направени са подходи към търговските обекти, разположени на партерния етаж, временно е ограничено преминаването по източния тротоар на бул. „Св. Св. Кирил и Методий“ и е пренасочено преминаването на пешеходците от към западната страна.  \r\nВъв връзка с назначената комисия, която се проведе на 3 юли, беше направен обстоен оглед на обекта. В нея участваха конструктори от Община Перник, представители на Регионална дирекция „Пожарна безопасност и защита на населението“ и Регионалната здравна инспекция, както и представители на фирмите и физическите лица , които са съсобственици на обекта – ТПК „Струмона“, „МИВЕС-експрес“ ЕООД, ЕТ „ИВ-ВЕ Гинка Гигова“, ЕТ „Валентин Петров – Бони“, „Ивайло Танев- СИТ 89“ ЕООД и Евгени Георгиев.  \r\nВъпреки предварително изпратените и получени писма, заедно със Заповедта за комисия до всички съсобственици на сградата, не всички се явиха на обявената публична среща. Сред тях е фирмата, която притежава най-голям процент от собствеността на бившия Битов комбинат и това е „Уеб Финанс Холдинг“ АД и частното лице Алексийка Георгиева. Писмата адресирани до Зюмбулка Владимирова и Богомил Владимиров се върнаха в Община Перник като непотърсени.  \r\nНа всички уведомени, но неприсъствали на събранието им е изпратено писмо, с което са поканени официално да се запознаят с препоръките и констатациите на Комисията, както и да им бъдат съставени актове за установяване на административно нарушение поради факта, че не са изпълнили заповедта на кмета.", "date": "2018.08.01", "title": "Перник: Общината обезопаси сградата на бившия Битов комбинат"}
{"url": "http://www.focus-news.net/news/2018/08/01/2552041/stara-zagora-podobryavat-kontrola-i-reda-v-zelenata-zona-na-grada.html", "text": "От утре, 2 август, в Зелената зона на Стара Загора, по разпореждане на кмета Живко Тодоров, ще започнат да патрулират още 4 двойки инспектори „Обществен ред и сигурност“. Това съобщиха от пресцентъра на  общината . Целта е засилване на контрола и реда при престоя на автомобили в централната градска част. \r\nСъставът от 3 жени и 5 мъже е преминал обучение от екипа на общинското звено “Охрана“ по надлежния ред. Патрулиращите инспектори ще бъдат на пряко подчинение на ръководителя на звеното Веселин Василев. \r\nТе ще следят за правилното паркиране и спазване на Наредбата за престоя и паркирането. При нужда нарушителите ще бъдат санкционирани с фиш с глоба на стойност 20 лв.", "date": "2018.08.01", "title": "Стара Загора: Подобряват контрола и реда в Зелената зона на града"}
{"url": "http://www.focus-news.net/news/2018/08/01/2552039/varna-chastichnoto-bedstveno-polozhenie-v-dalgopol-shte-bade-otmeneno-do-kraya-na-denya.html", "text": "Частичното бедствено положение в град Дългопол ще бъде отменено до края на деня. Това каза за  Радио „Фокус“ – Варна  кметът на Община Дългопол Георги Георгиев. Той отбеляза, че вече има издадена заповед за отмяна на бедственото положение от 18.00 часа днес. Бедственото положение в града бе въведено на 27 юли, когато вследствие на паднали обилни валежи бяха наводнени жилищни и общински сгради. Нарушена е целостта на уличната пътна настилка, затлачени са уличните отводнителни канали и дерета, установено е и свличане са земни маси в централната част на града. С цел бързо отстраняване на последиците от бедствието и предотвратяване на по-големи щети бе обявена обществена поръчка за извършване на неотложни аварийно-възстановителни работи по отводнителни канали и дерета, почистване и изгребване на свлечени земни маси, възстановяване на улична настилка и почистване на дъждовна канализация в гр. Дългопол. Прогнозната стойност на поръчката е до 200 000 лева, като се очаква утре вече да има избран изпълнител, който да започне дейности по овладяване на ситуацията и недопускане на подобна бедствена ситуация. \r\nГеорги Георгиев допълни, че дейностите по почистване на населеното място след интензивните валежи продължава и днес. \r\nМарияна ВАЛЕНТИНОВА", "date": "2018.08.01", "title": "Варна: Частичното бедствено положение в Дългопол ще бъде отменено до края на деня"}
{"url": "http://www.focus-news.net/news/2018/08/01/2552043/d-r-daniela-daritkova-gerb-za-parlamentarniya-period-ot-2017-g-do-kraya-na-yuli-2018-g-v-komisiyata-po-zdraveopazvane-v-ns-sa-prieti-shest-proektoresheniya.html", "text": "През изминалия парламентарен период 2017 – 2018 г. в Комисията по здравеопазване в Народното събрание са приети 6 проекторешения, които касаят различни аспекти, нормативно-регламентирани от дейността на Комисията основно по отношение за приемане на отчетите за дейността на НЗОК и двата избора на управители на Касата през миналата и тази година. Това заяви на пресконференция на ГЕРБ – Смолян д-р Даниела Дариткова – председател на Комисията по здравеопазване в народното събрание и надзорен представител от ГЕРБ за област Смолян, предаде репортер на  Радио „Фокус“ – Смолян . Тя посочи, че в Комисията са изработени доклади и становища, които от началото на тази година до края на юли са 26. От 1 юли до 31 декември 2017 г. са 21, а от май 2017 г до 31 юни са 2 доклада и становища. Д-р Дариткова отбеляза, че в Комисията по здравеопазване са проведени редица изслушвания по актуални теми. През периода 2017 -2018 г до момента, те са 6 на брой и са основно на управителите на НЗОК, председателя на надзорния съвет на НЗОК и последното изслушване е било във връзка с изтеглени медикаменти, за които е изслушан изпълнителният директор на Изпълнителната агенция по лекарствата – проф. Асена Стоименова, уточни д-р Дариткова. \r\n„Разпределените законопроекти на комисията за отчетния период са 29 броя като сме водещи по 11 от тях. Голяма част от законопроектите вече са преминали в пленарна зала. Един от най-важните, за който очакваме становище на Европейската комисия, защото е необходимо да премине нотификационна процедура, е законопроектът за изменение и допълнение на Закона за лекарствените продукти в хуманната медицина, който касае регламентиране на т. нар. паралелна търговия с лекарства. Това е проблем, който за съжаление, води до дефицит на животоспасяващи и животоподдържащи медикаменти на български граждани“, каза още д-р Дариткова. Тя добави, че това е проблем, който е останал нерешен през последните години и се надява да се реши до края на годината. \r\nНели ГЕРГЬОВСКА", "date": "2018.08.01", "title": "Д-р Даниела Дариткова, ГЕРБ: За парламентарния период от 2017 г. до края на юли 2018 г. в Комисията по здравеопазване в НС са приети шест проекторешения"}
{"url": "http://www.focus-news.net/news/2018/08/01/2552044/targovishte-prodalzhava-pochistvaneto-na-dazhdopriemnite-shahti-v-grada.html", "text": "Продължава плановото почистване на дъждоприемните шахти в Търговище. Това съобщиха от  Общината . През тази седмица се почистват шахтите по цялата дължина на улиците „Васил Петлешков“ и „Георги С. Раковски“. Премахват се натрупаните наноси и отпадъци, които пречат за оттичането на водата при проливни дъждове. При необходимост се подменят и капаците на шахтите. Графикът за почистване се актуализира седмично, след обхождане на кварталите от екипи на предприятието и набелязване на належащите за почистване шахти. През следващата седмица трябва да започне почистването. Освен по график, се работи и по сигнали на граждани.", "date": "2018.08.01", "title": "Търговище: Продължава почистването на дъждоприемните шахти в града"}
{"url": "http://www.focus-news.net/news/2018/08/01/2552046/uvelichava-se-broyat-na-gorskite-inspektori-za-po-dobar-kontrol.html", "text": "Правителството прие промени в Устройствения правилник на Изпълнителна агенция по горите. Това съобщиха от  правителствената информационна служба.  Общата численост на персонала в агенцията се увеличава с 5 щатни бройки. С повечето горски инспектори ще се засили контролът по стопанисване, ползване и опазване на горските територии. \r\nС правителственото постановления се променят и наименованията на две дирекции, структурата и числеността им, създава се и нова дирекция.  \r\nСъгласно Закона за горите, за нуждите на държавната политика за развитие на горския сектор се провежда национална инвентаризация на горските територии. Новата дирекция „Инвентаризация и планиране“ ще организира изработването на плановете за ловностопанските дейности и за дейностите по опазване от пожари, ще контролира изработването на планове и програми за горските територии.", "date": "2018.08.01", "title": "Увеличава се броят на горските инспектори за по-добър контрол"}
{"url": "http://www.focus-news.net/news/2018/08/01/2552015/dimitar-danchev-bsp-viziya-za-balgariya-ima-seriozen-politicheski-zaryad.html", "text": "„Визия за България” има сериозен политически заряд. Това каза народният представител от ПГ на „БСП за България” и член на Икономическа комисия към Народното събрание Димитър Данчев в интервю за  Агенция „Фокус”  за проекта на левицата „Визия за България”. „Това е и основната цел на този проект. Тази визия цели да намери начина, с който да променим модела на Прехода и да постигнем като общество по-висок стандарт за всички нас, да има по-високи доходи и ако можем да обърнем тенденцията в демографската катастрофа, в която в момента е страната ни”, каза той. По думите му документът със сигурност представлява интерес за българските граждани. „Документът не представлява окончателна програма на БСП за предсрочни парламентарни избори или за редовни такива, а е от отворен тип. Целта му е да предизвика дебат в обществото  ни по важните за него теми, за да се намери националното съгласие за тези ключови за нашия живот сектори”, обясни народният представител.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.01", "title": "Димитър Данчев, БСП: „Визия за България” има сериозен политически заряд"}
{"url": "http://www.focus-news.net/news/2018/08/01/2552047/odobreni-sa-promeni-v-ustroystveniya-pravilnik-na-mtsp.html", "text": "Правителството прие промени в Устройствения правилник на Министерството на труда и социалната политика с цел синхронизирането му с Регламент 2016/679 на Европейския парламент за защитата на физическите лица, във връзка с обработването на лични данни. Това съобщиха от  правителствената информационна служба.  С измененията се уреждат функциите на длъжностно лице по защита на личните данни с оглед законосъобразното прилагане на нормативните актове в тази област. \r\nС приетите промени се въвеждат функционални промени в отделните дирекции на министерството, чиято цел е повишаване на ефективността на административните процеси, качеството на предоставяните електронни административни услуги и включване на допълнителни дейности, съобразно тяхната функционална компетентност. \r\nОбщата численост на МТСП се увеличава с четири щатни бройки, които ще бъдат осигурени чрез намаляване на числеността на Агенцията по заетостта с три щатни бройки и на Националния институт за помирение и арбитраж с една щатна бройка. Направени са промени и с оглед синхронизация на функциите на Инспектората на министерството с последните изменения и допълнения на Закона за администрацията и приетия нов Закон за противодействие на корупцията и за отнемане на незаконно придобитото имущество.", "date": "2018.08.01", "title": "Одобрени са промени в Устройствения правилник на МТСП"}
{"url": "http://www.focus-news.net/news/2018/08/01/2552045/tass-ek-otpusna-na-gartsiya-375-mln-evro-za-spravyane-s-migratsiyata.html", "text": "Европейската комисия отпусна на Гърция спешна помощ в размер на 37,5 млн. евро за справяне с проблема с миграцията. Това обяви говорителят на ЕК Мина Андреева в рамките на брифинг в Брюксел, предава  TACC . \r\n„ЕК отдели допълнителни 37,5 млн. евро извънредна помощ по линия на Европейския фонд по въпросите за миграция и убежище“, поясни Мина Андреева. Средствата ще бъдат използвани за закупуване на хранителни продукти и медикаменти за мигрантите, а също и за подобряване на инфраструктурата за прием и контрол на мигрантите.  Тереза Герова", "date": "2018.08.01", "title": "ТАСС: ЕК отпусна на Гърция 37,5 млн. евро за справяне с миграцията"}
{"url": "http://www.focus-news.net/news/2018/08/01/2552028/desislava-ivancheva-e-postapila-v-bolnitsa-za-izsledvaniya.html", "text": "Днес, 1 август Десислава Иванчева постъпи в болница за седмица с цел детайлни изследвания заради тумор на хипофизата ѝ, който има от около две години, който вероятно се е увеличил. Това става ясно от видео, публикувано на страницата на Иванчева във „Фейсбук“. „Силно се надяваме това да не е така, но е възможно, като имаме предид болките в главата ѝ, от които отдавна се оплаква, огромния стрес, който преживя от показния арест и престъплението по набеждаване за подкуп, извършено срещу нея и Биляна Петрова, унижението в съдебните зали и медиите, както и пребиваването в отвратителните условия в ареста“, пише в описанието към видеото.  \r\nДесислава Иванчева е отведена до болницата с белезници. Вчера в същия вид е била изведена за прегледи и Биляна Петрова.", "date": "2018.08.01", "title": "Десислава Иванчева е постъпила в болница за изследвания"}
{"url": "http://www.focus-news.net/news/2018/08/01/2552048/krasimir-kostov-sfsmvr-srednata-zaplata-na-edin-politsay-vav-varna-e-okolo-1000-leva.html", "text": "Средната заплата на един полицай във Варна е около 1000 лева, докато в Германия и Австрия и доста други страни в Европа, е около 3500 евро. Това коментира за  Радио „Фокус“ – Варна  зам.-председателят на Управителния съвет на Синдикалната федерация на служителите в МВР Красимир Костов. По думите му информацията в анализа на Световната банка, че българските полицаи са сред най-добре платените, е изведена некоректно, тъй като  там е казано, че разходът в сектора е на средно ниво в Европа. Според него завишението идва от вдигането на осигуровките на служителите у нас от преди година с около 20 %. То обаче не се отразява на чистите доходи на полицаи и пожарникари, категоричен е Красимир Костов. „Ако си спомняте, едни 100 млн. лева бяха дадени на Министерството, но тези пари изобщо не минават през полицаите. Държавата ги плаща директно в НОИ“, каза още той. Според синдикалиста, на тази база възнагражденията на българските полицаи продължават да са по-ниски от тези на европейските им колеги. \r\nДиана СТОЕВА", "date": "2018.08.01", "title": "Красимир Костов, СФСМВР: Средната заплата на един полицай във Варна е около 1000 лева"}
{"url": "http://www.focus-news.net/news/2018/08/01/2552051/rumen-ivanov-zam-kmet-na-sliven-priklyuchiha-vazstanovitelnite-raboti-na-ulitsi-v-selo-glufishevo.html", "text": "Приключиха в срок спасителните и неотложни аварийно-възстановителни работи на улици в село Глуфишево. Това обяви заместник-кметът по финансите Румен Иванов, съобщиха от пресцентъра на  Община Сливен . Той поясни, че преминалата през юни месец за кратко време  гръмотевична буря, с градушка и пороен дъжд е унищожила голяма част от селскостопанската реколта в района. Тя е причинила също наводняване на дворни пространства и приземни етажи, както и множество поражения по уличната мрежа в селото. \r\nСъс заповед на кмета на общината беше въведен план за защита при бедствия в частта му „Действие при наводнение“.  С извършените дейности е възстановена напълно проходимостта на повечето улици в селото. Почистено е и част от дерето, преминаващо през центъра. \r\nОбщината ще входира документи в Междуведомствената комисия по възстановяване и подпомагане към Министерски съвет с искане за възстановяване на направения извънреден разход, допълни още Румен Иванов.", "date": "2018.08.01", "title": "Румен Иванов, зам.-кмет на Сливен: Приключиха възстановителните работи на улици в село Глуфишево"}
{"url": "http://www.focus-news.net/news/2018/08/01/2552049/kyustendil-blizo-60-000-kvadratni-metra-zeleni-ploshti-i-gradini-se-sazdavat-po-proekti-na-obshtinata.html", "text": "Близо 60 000 квадратни метра зелени площи и градини се създават по проекти на Община Кюстендил. Това съобщи за  Радио „Фокус“ – Кюстендил  Росица Плачкова, зам.-кмет на Община Кюстендил с ресор „Инвестиционна политика“. По думите й в градския район се облагородяват и създават изцяло нови зелени площи и цветни градини, което се случва по реализирани проекти, финансирани от Оперативна програма „Региони в растеж“. Основните площи са по поречието на река Банщица и новият парк пред читалище „Братство“ и Художествена галерия „Владимир Димитров – Майстора“. В създадените и реновирани градски градини са засадени стотици храсти и декоративни дървета. В същото време в парка пред художествената галерия е изградена и модерна поливна система, чрез която засадената растителност ще бъде поддържана през цялата година. \r\nВенцеслав ИЛЧЕВ", "date": "2018.08.01", "title": "Кюстендил: Близо 60 000 квадратни метра зелени площи и градини се създават по проекти на Общината"}
{"url": "http://www.focus-news.net/news/2018/08/01/2552050/razshiryava-se-kragat-ot-sredstva-za-elektronna-identifikatsiya-na-grazhdanite.html", "text": "Правителството прие промени в Наредбата за общите изисквания към информационните системи, регистрите и електронните административни услуги, с които най-често използваните средства за електронна идентификация – квалифицираният електронен подпис (КЕП) и персоналният идентификационен код (ПИК), издаван от Националната агенция за приходите или от Националния осигурителен институт, ще се използват пълноценно и след 2018 г. при заявяване и предоставяне на административни услуги по електронен път. Това съобщиха от  правителствената информационна служба.   \r\nС удължаването на срока се гарантира непрекъснатост на процеса по заявяване и предоставяне на електронни административни услуги, както и се разширява кръгът от средствата, използвани за електронна идентификация на гражданите. С промяната се регламентира правна възможност при заявяване на електронни административни услуги за електронна идентификация на физически лица, освен ПИК на НАП и НОИ, да се използва и уникалният код за достъп (УКД), издаван от Националната здравноосигурителна каса, след интеграцията им със системата за електронна автентикация на Държавна агенция „Електронно управление“.", "date": "2018.08.01", "title": "Разширява се кръгът от средства за електронна идентификация на гражданите"}
{"url": "http://www.focus-news.net/news/2018/08/01/2552053/mvr-9243-tovarni-avtomobila-i-avtobusa-sa-provereni-pri-politseyska-operatsiya-organizirana-ot-tispol.html", "text": "От 23 до 29 юли на територията на страната се проведе специализирана полицейска операция за контрол на товарните автомобили и автобусите. Това съобщиха от пресцентъра на  МВР . Тя бе организирана от Европейската мрежа на службите на Пътна полиция - TISPOL.  \r\nВ хода й са проверени общо 7333 товарни автомобила, установени са 1880 нарушения. На 21 от проверените моторни превозни средства е наложена забрана да продължат движението си.  \r\nСред извършените нарушения 468 са за превишаване на скоростта,  250 – за неизползване на обезопасителни колани, 289 – за нередовни документи на водачите, и на превозното средство – 128.  \r\nПроверени са 1910 автобуса, установени са 375 нарушения – от които 53 са свързани с превишаване на скоростта, неизползване на обезопасителни колани – 67, нередовни документи на водачите - 60 и превозното средство – 27.", "date": "2018.08.01", "title": "МВР: 9243 товарни автомобила и автобуса са проверени при полицейска операция, организирана от TISPOL"}
{"url": "http://www.focus-news.net/news/2018/08/01/2552054/d-r-daniela-daritkova-gerb-85-manipulatsii-na-patsienti-sa-izvarsheni-za-mesets-v-novootkritiya-tsentar-za-invazivna-kardiologiya-v-smolyan.html", "text": "От месец в Смолянската болница успешно заработи Центърът за инвазивна кардиология, като той е едно от изпълнените предизборни обещания на ГЕРБ и поет ангажимент към областната болница. Това заяви на пресконференция на ГЕРБ – Смолян д-р Даниела Дариткова – председател на Комисията по здравеопазване в народното събрание и надзорен представител от ГЕРБ за област Смолян, предаде репортер на  Радио „Фокус“ – Смолян . Тя припомни, че през ноември 2016 г. са отпуснати 1 млн. лв. целеви средства за ангеографски апарат. След проведена обществена поръчка е закупен един от най-модерните такива апарати. Доставката му е направена през декември 2017 г, а въвеждането му в експлоатация е направено на 16 март. Д-р Дариткова допълни, че за целта е извършено преустройство и реконструкция на площите в отделението, като за ремонта от Министерството на здравеопазването са отпуснати 256 748 лв. на болницата в Смолян за капиталови разходи. „За един месец имаме 85 манипулации на пациенти. Изключително добре работи центърът – спасени са много човешки животи. Смятам, че подкрепата за този център, защото освен финансова се наложи да окажем и парламентарна подкрепа за този център, във връзка с промени в изискванията, които касаят разкриването и сключването на договори за нови дейности, всичко това трябва да продължи. Защото вярвам, че инвестициите в нови и модерни методи на лечение и привличането на професионални и специализирани кадри тук, в Смолян, дава гаранция за едно добро ниво на медицинската помощ на хората в региона“, каза още д-р Дариткова. \r\nНели ГЕРГЬОВСКА", "date": "2018.08.01", "title": "Д-р Даниела Дариткова, ГЕРБ: 85 манипулации на пациенти са извършени за месец в новооткрития Център за инвазивна кардиология в Смолян"}
{"url": "http://www.focus-news.net/news/2018/08/01/2552057/odobreni-sa-promeni-v-naredbata-za-usloviyata-i-reda-za-otpechatvane-i-kontrol-varhu-tsenni-knizha.html", "text": "Министерският съвет прие Постановление за изменение на Наредбата за условията и реда за отпечатване и контрол върху ценни книжа. Това съобщиха от  правителствената информационна служба. \r\nПромените целят осъвременяване на разпоредбите на Наредбата и въвеждане на иновативни решения и подходи при отпечатването на ценни книжа. Осигурява се възможност за въвеждане на нови материали при отпечатването на ценни книжа и отпадат несвойствените за Министерството на финансите дейности по доставка и осигуряване на специфични изисквания при съхранението на различни видове материали за печат на издаваните от МФ ценни книжа. С промените не се изключва употребата на специализирана хартия, а се въвежда допълнителна възможност за избор на различен от хартия материал.", "date": "2018.08.01", "title": "Одобрени са промени в Наредбата за условията и реда за отпечатване и контрол върху ценни книжа"}
{"url": "http://www.focus-news.net/news/2018/08/01/2552056/odobreni-sa-1113-mln-lv-dopalnitelni-transferi-za-realizirane-na-znachimi-obshtinski-proekti-i-za-remont-na-hramove.html", "text": "Министерският съвет одобри допълнителни трансфери по бюджетите на общини за 2018 г. в общ размер на 110,9 млн. лв. и 358 хил. лв. за ремонт и довършителни дейности на православни храмове в гр. Варна и гр. Русе. Това съобщиха от  правителствената информационна служба.   \r\nРазчетени са средства по бюджета на община Пловдив в размер на 9 млн. лв.  за финансиране на изграждането на нова или обновяване на съществуваща културна инфраструктура (художествени галерии, кина, зали за временни експозиции) и за обновяване на друга градска среда (площад „Централен“ и прилежащи културни пространства и др.). Финансираните обекти са в изпълнение на приетата с Решение № 302 на Министерския съвет от 2 юни 2017 г. Многогодишна програма (2015-2019 г.) за подкрепа на избрания за Европейска столица на културата български град.  \r\nПо бюджета на Столична община е предвиден допълнителен трансфер в размер на 15 млн. лв. за финансиране изграждането на разширение на метрото –  Трета метролиния, етапи І и ІІ, участъка от бул. „Владимир Вазов“ – ЦГЧ – жк „Овча купел“ –  кв. „Горна баня“. Проектът е продължение на изграждащата се Трета метролиния от бул. „Владимир Вазов“ до жк „Овча купел“ със съвместна жп спирка и метростанция на жп линията София-Перник в кв. „Горна баня“ и ново метродепо в кв. „Земляне“. \r\nС постановлението са одобрени средства по бюджетите и на редица други общини, които са предназначени приоритетно за ремонт на общинска улична мрежа и за реализиране на редица инфраструктурни проекти в подкрепа на общинската социална и жилищна среда. \r\nДопълнителните трансфери по бюджетите на общините и по бюджета на Министерския съвет се предоставят за сметка на предвидените средства в централния бюджет за 2018 г. и за сметка на преструктуриране на разходите и/или трансферите по централния бюджет за 2018 г.", "date": "2018.08.01", "title": "Одобрени са 111,3 млн. лв. допълнителни трансфери за реализиране на значими общински проекти и за ремонт на храмове"}
{"url": "http://www.focus-news.net/news/2018/08/01/2552059/nedyalko-slavov-oblasten-upravitel-156-mln-lv-sa-otpusnati-s-postanovleniya-na-ms-na-obshtinite-v-oblast-smolyan-prez-2017-g.html", "text": "Трайна е тенденцията по подобряване на икономическите резултати в страната, като това е причината правителството да отпусне допълнителни средства на общините от област Смолян през 2017 г. Това заяви на пресконференция на ГЕРБ – Смолян Недялко Славов – областен управител на Смолян и общински ръководител на партийната структура на ГЕРБ в Златоград. По думите му голяма част от обектите, които са били финансирани, са в процес на откриване, а през 2017 г. всички общини са получили допълнително средства с постановления на Министерски съвет. „През юли 2017 г. на нашите общини бяха отпуснати 4,5 млн. лв. и през ноември-декември 2017 г. още средства. Така общите допълнителни средства, които са получили нашите общини са 15,6 мл. лв. като всичко това е от тези фискални излишъци, които се формират, благодарение на изпълнението на политиките за намаляване на контрабандата и повишаване на събираемостта на приходите в държавния бюджет“, поясни Славов. Той допълни, че през юли са отпуснати средства за ремонт и благоустрояване на площадите в Баните, Мадан и Рудозем, за ремонт на улици в община Девин – за селата Осиково и Гьоврен, за ремонт на улици в Борино и Неделино. Със средствата, отпуснати през ноември 2017 г., са извършени ремонти по общинска и улична пътна мрежа в общините Смолян и Чепеларе. Предоставени са средства за общински път в Мадан, за площад в село Чепинци, община Рудозем, за пътят Долен – Крайна в община Неделино. Дадени са средства за ремонт на улици в Девин, както и за пречиствателна станция и вътрешна водопроводна мрежа в Борино и пари за рехабилитация на улици и общински пътища в община Доспат, конкретизира Недялко Славов. \r\n„Предизборно обещание за нас бе, че ще осигуряваме допълнително средства за всички общини, без оглед на това от коя политическа партия е съответният кмет или мнозинството в общинския съвет. Спазваме това обещание и средствата са разпределени балансирано между всички. Голяма част от тези проекти ще се открият след месеци и очаквам в резултат на формираните излишъци, нашите общини да се подпомогнат и за реализацията на още проекти извън тези с европейски средства и реализирани от приходите от тяхната инвестиционна програма. Ежедневно гледаме предизборната си програма и се стремим в рамките на настоящия управленски мандат, тя де е реализирана възможно най-добре и възможно най-близо до 100%“, каза още Славов. \r\nНели ГЕРГЬОВСКА", "date": "2018.08.01", "title": "Недялко Славов, областен управител: 15,6 млн. лв. са отпуснати с постановления на МС на общините в област Смолян през 2017 г."}
{"url": "http://www.focus-news.net/news/2018/08/01/2552058/predsedatelyat-na-pg-na-gerb-tsvetan-tsvetanov-provede-rabotna-sreshta-s-poslanika-na-kitay-v-balgariya-npr-dzhan-haydzhou.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Китай в България Н.Пр. Джан Хайджоу. Това съобщиха от пресцентъра на  ПП ГЕРБ . Двамата обсъдиха посещението на китайския премиер Ли Къцян в България по повод срещата на върха във формат \"16+1\", която се проведе в София през юли, като бе изразено общо мнение, че тази първа визита на китайски премиер в България след 18 години е сигнал за високата оценка за Българското председателство на Съвета на ЕС. „Вече се работи по реализирането на договореното по време на срещите на двамата премиери“, обясни посланикът на Китай в България. \r\nОчаква се и стартирането на Глобален център за партньорство на държавите от Централна и Източна Европа и Китай, който ще бъде базиран в България. Центърът ще предостави възможност да се обединят експертните усилия в различните секторни политики на представители на изпълнителната, законодателната и местната власт, академичните среди, неправителствени организации и мозъчни тръстове. „Това ще позволи да се генерират практични идеи за сътрудничество от взаимен интерес в съгласие с принципите на партньорството между ЕС и Китай“, заяви Цветанов. \r\nПо време на работната среща бе потвърден интересът на Китай за проекти в сферата на инфраструктурата, селското стопанство, туризма, енергетиката и транспорта. Цветан Цветанов и Н.Пр. Джан Хайджоу се обединиха около мнението, че добрите двустранни отношения между Китай и България ще продължат да се развиват в този контекст.", "date": "2018.08.01", "title": "Председателят на ПГ на ГЕРБ Цветан Цветанов проведе работна среща с посланика на Китай в България Н.Пр. Джан Хайджоу"}
{"url": "http://www.focus-news.net/news/2018/08/01/2552052/d-r-nikola-petrov-nao-rozhen-na-11-sreshtu-12-avgust-bihme-mogli-da-nablyudavame-mezhdu-40-i-60-meteora-na-chas.html", "text": "На 11 срещу 12 август бихме могли да наблюдаваме засилено число на метеори – между 40 и 60 на час. Това каза в интервю за  Агенция „Фокус“  директорът на Национална астрономическа обсерватория в Рожен д-р Никола Петров. „Обичайно 11 и 12 август са нощите със засиления метеорен поток „Персеиди“. Ако имаме късмета на място, където е тъмно и съответно да е безоблачно и да не вали, бихме могли да се радваме на засилено число метеори или, както се казва по-народно - „падащи звезди“. Те нямат нищо общо със звездите разбира се“, допълни той. „Всеки август това явление се случва като датата е между 11 и 13. Тази година максимумът се очаква да бъде на 12 през деня, но така или иначе 11 срещу 12 август бихме могли да наблюдаваме засилено число на метеори – между 40 и 60 на час. Ако свържем пътищата или мислено продължим горящите следи на метеорите по небето, те се събират в съзвездието Персей, за това и носят името „Персеиди“, каза още д-р Петров. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.01", "title": "Д-р Никола Петров, НАО „Рожен“: На 11 срещу 12 август бихме могли да наблюдаваме между 40 и 60 метеора на час"}
{"url": "http://www.focus-news.net/news/2018/08/01/2552060/d-r-nikola-petrov-nao-rozhen-ako-se-sluchi-da-naselim-mars-tryabva-da-promenim-nashata-genetichna-osnova-koeto-oznachava-che-veche-shte-sme-drug-vid.html", "text": "Ако се случи да населим Марс, трябва да променим нашата генетична основа, което означава, че вече ще сме друг вид. Това каза в интервю за  Агенция „Фокус“  директорът на Национална астрономическа обсерватория в Рожен д-р Никола Петров. „На първо място това е факторът гравитация. Ние със сигурност ще стигнем до Марс, със сигурност ще построим нещо на Марс. Сигурно е, че ще използваме ресурсите на тази планета в някакво обозримо бъдеще може би, но да си представяме, че ние ще тераформираме планетата Марс, така че да стане втори наш дом – това просто е невъзможно. Това никога няма да се случи. Нека бъдем освен мечтатели и реалисти“, допълни той. „Нека да бъдем някак си по-разуми в това как да съхраним максимално дълго време това, което ни предлага Земята като условия за живот. Да си мислим, че хората просто така ще отидем на Марс някога и ще можем да живеем там е невъзможно. Ние ще бъдем друг вид, ние трябва да се приспособим към новата гравитация. Това не може да стане от днес за утре. Ще са ни необходими може би хиляди години и ако се случи да населим Марс трябва да променим нашата генетична основа, което означава, че сме вече друг вид, а не същите тези човеци, които познаваме“, заяви още д-р Никола Петров. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.01", "title": "Д-р Никола Петров, НАО „Рожен“: Ако се случи да населим Марс, трябва да променим нашата генетична основа, което означава, че вече ще сме друг вид"}
{"url": "http://www.focus-news.net/news/2018/08/01/2552062/blizo-214-000-dolara-investitsii-se-predvizhdat-za-dobiv-na-medni-rudi-ot-nahodishte-prohorovo.html", "text": "Софийското дружество „Прохорово майнинг” АД ще добива медни руди с попътни компоненти от молибден и злато от находище „Прохорово“, участък „Прохорово“. Концесията се предоставя за срок от 35 години. Това съобщиха от  правителствената информационна служба.  Очаква се за този срок постъпленията от концесионни плащания да бъдат в размер на около 54.8 млн. долара без ДДС. По закон те постъпват в държавния бюджет и в бюджетите на общините по местонахождение на концесионната площ - в случая Тунджа и Нова Загора. Концесионерът предвижда инвестиции през периода на концесията за обезпечаване на производствената дейност в размер над 214 хил. долара. \r\nЗа срок от 29 години „Минна компания“ ЕООД – София ще добива лигнитни въглища от находище „Алдомировски въглищен басейн“, участък „Радуловци“, намиращ се на територията на община Сливница, Софийска област. Постъпленията от концесионни плащания за срока на концесията се очаква да достигнат около 5.3 млн. лева без ДДС. Концесионерът предвижда да инвестира над 3 млн. лв.", "date": "2018.08.01", "title": "Близо 214 000 долара инвестиции се предвиждат за добив на медни руди от находище „Прохорово“"}
{"url": "http://www.focus-news.net/news/2018/08/01/2552063/opredelen-e-kontsesioner-na-morski-plazh-kiten-yug-v-obshtina-primorsko.html", "text": "След проведен конкурс „Атлиман 2“ ЕООД е определен за концесионер на морски плаж „Китен-юг“, община Приморско, област Бургас. Това съобщиха от  правителствената информационна служба.  Концесионерът се задължава да за целия срок на договора за концесия от 10 г. цената за 1 бр. чадър да е в размер до 7 лв. с ДДС, а цената за 1 бр. шезлонг - до 7 лв. с ДДС в зоната за платени плажни принадлежности на морския плаж. \r\nРазмерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 7.20 на сто без ДДС. \r\nРазмерът на годишното концесионно плащане за първата година от срока на концесията е в размер на 187 722,41 лв. с ДДС. Предложени са инвестиции за организация на спортно-развлекателните дейности на морския плаж в размер на 33 240 лв. с ДДС за срока на концесията.", "date": "2018.08.01", "title": "Определен е концесионер на морски плаж  „Китен-юг“ в община Приморско"}
{"url": "http://www.focus-news.net/news/2018/08/01/2552061/pazardzhik-s-film-za-karmeneto-i-sabesedvane-za-polzite-ot-nego-rzi-pazardzhik-otkri-svetovnata-sedmitsa-na-karmeneto.html", "text": "С филм за кърменето и събеседване за ползите от него Регионалната здравна инспекция и Комплексът за социални услуги за деца и семейства в Пазарджик откриха Световната седмица на кърменето 2018 г.: „Кърменето – основа на живота“. Това съобщиха за  Радио „Фокус“ – Пазарджик  от РЗИ. Млади майки, бебенца, деца, бъдещи майки, акушерки от МБАЛ Пазарджик, сертифициран преподавател по йога за бременни и деца, здравни експерти и социални работници се събраха в залата на КСУДС, за да разговарят по изключително важната тема, касаеща здравето на новородените и техните майки. Обменени бяха практики и ценен личен опит, а поставените въпроси получиха компетентни отговори. Следващото събитие, популяризиращо Световната седмица на кърменето е на 2 август от 10,30 ч. в МБАЛ „Хигия“ – зала „Цвета“. \r\nВаня НИКОЛОВА", "date": "2018.08.01", "title": "Пазарджик: С филм за кърменето и събеседване за ползите от него РЗИ-Пазарджик откри Световната седмица на кърменето"}
{"url": "http://www.focus-news.net/news/2018/08/01/2552064/smolyan-okrazhniyat-sad-privleche-kato-obvinyaem-56-godishniya-mazh-prichinil-smartta-na-13-godishnoto-momche-v-zlatograd.html", "text": "Пресцентъра на Апелативна прокуратура-Пловдив. До момента по делото са извършени оглед на местопроизшествие, разпити на свидетели, предстои да бъдат назначени експертизи и др.  \r\nОбвиняемият Л.У. е задържан за срок от 72 часа с постановление на наблюдаващия прокурор и ще бъде внесено искане в съда за вземане на мярка за неотклонение „задържане под стража“ спрямо него.  \r\nС постановление на наблюдаващия прокурор, от 01.08.2018 г., на обвиняемия Л.У. временно е отнето свидетелство за управление на моторно превозно средство за срок от една година, по чл. 69а, ал. 1 от Наказателно-процесуалния кодекс.", "date": "2018.08.01", "title": "Смолян: Окръжният съд привлече като обвиняем 56-годишния мъж причинил смъртта на 13-годишното момче в Златоград"}
{"url": "http://www.focus-news.net/news/2018/08/01/2552065/odobreni-sa-rezultatite-ot-neformalnoto-zasedanie-na-saveta-na-es-pravosadie-i-vatreshni-raboti-vav-format-vatreshni-raboti.html", "text": "Правителството одобри доклад с резултатите от неформалното заседание на Съвета на ЕС „Правосъдие и вътрешни работи“ във формат „Вътрешни работи“, проведено на 12 и 13 юли в Инсбрук, Австрия. Това съобщиха от  правителствената информационна служба. \r\nМинистрите са дискутирали управлението на външните граници и миграцията, изграждането на стандарти за работа на полицията в близост до обществото, засилване на сътрудничеството в борбата с контрабандата на мигранти, както и необходимостта от създаване на европейски стандарти за защита на евреите и борбата с антисемитизма.  \r\nОт страна на Председателството е била направена презентация на Виенския процес и предимствата на работата при подобен модел. Проведена е и работна закуска между ЕС и страните от Източното партньорство, на която е подчертана необходимостта от активно сътрудничество с региона в областта на правосъдието и вътрешните работи.", "date": "2018.08.01", "title": "Одобрени са резултатите от неформалното заседание на Съвета на ЕС „Правосъдие и вътрешни работи“ във формат „Вътрешни работи“"}
{"url": "http://www.focus-news.net/news/2018/08/01/2552035/dimitar-danchev-bsp-po-golyama-rolya-na-darzhavata-v-ikonomikata-e-vazmozhna-i-neobhodima.html", "text": "По-голяма роля на държавата в икономиката е възможна и необходима. Това каза народният представител от ПГ на „БСП за България” и член на Икономическа комисия към Народното събрание Димитър Данчев в интервю за  Агенция „Фокус”  за проекта на левицата „Визия за България”.  „Това ще даде тласък на развитието на определени сектори. Тези страни, които в последните години заложиха на повече държава в икономиката показват едни по-стабилни темпове на своя растеж и една по-голяма устойчивост на своето  икономическо развитие. Ние предлагаме няколко конкретни мерки, които със сигурност ще имат положително влияние върху нашата икономика. Предлагаме да се увеличи капацитетът на индустриалните зони с една допълнителна инвестиция в националната компания „Индустриални зони”, която да даде възможност на тези зони да се развиват в съответни посоки. Да инвестират в конкретен бизнес, създаването на конкретна индустрия и на промишлено производство. Предвиждаме индустриалните зони да могат да участват в така наречения венчър капитал. Това е капитал за реализирането и управлението на проекти в няколко проектни области. Това са интелигентни градове, развитие на зони, съществуващи в миналото и оптимизиране на продоволствените вериги”, обясни депутатът. По думите му отделно от това БСП предлага  извън индустриалните зони да бъде създаден фонд „Индустрия”, с който да се финансират проекти в индустриални сфери по приоритетни региони. „Тези целенасочени конкретни инвестиции с участието на държавата в икономиката  целят в най-голяма степен преодоляване на огромните индустриални различия, в които в момента живеем”, каза Данчев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.01", "title": "Димитър Данчев, БСП: По-голяма роля на държавата в икономиката е възможна и необходима"}
{"url": "http://www.focus-news.net/news/2018/08/01/2552067/api-dvizhenieto-po-pat-i-1-botevgrad-sofiya-ot-km-210-do-km-211-se-osashtestvyava-dvuposochno-v-edna-lenta-poradi-avarirali-tezhkotovarni-avtomobili.html", "text": "Движението по път I-1 Ботевград – София от км 210 до км 211 се осъществява двупосочно в една лента поради аварирали тежкотоварни автомобили. Това съобщиха от пресцентъра на  Агенция \"Пътна инфраструктура\"  (АПИ). Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.08.01", "title": "АПИ: Движението по път I-1 Ботевград – София от км 210 до км 211 се осъществява двупосочно в една лента поради аварирали тежкотоварни автомобили"}
{"url": "http://www.focus-news.net/news/2018/08/01/2552066/nimh-nad-pragovete-za-visoki-vodi-sa-nivata-na-reka-struma-pri-pernik-na-reka-dzherman-pri-dupnitsa-i-na-reka-mesta-pri-selata-momina-kula-i-hadzhidimovo.html", "text": "През последното денонощие водните нива на реките в Западнобеломорския басейн са се повишили или са останали без съществени изменения, сочи справка на сайта на  Националният институт по метеорология и хидрология към БАН . Регистрираните изменения на водните нива в басейна са от -9 см до +15 см. Водните количества на реките в басейна са около праговете за средни води, само водните количества на река Струма при град Перник, на река Джерман при град Дупница и на река Места при селата Момина Кула и Хаджидимово са над праговете за високи води. Днес и утре в резултат на валежи ще има краткотрайни повишения на речните нива в басейна. Днес по-значителни ще са повишенията в следобедните часове на водните нива на реките във водосборите на река Струма – реките Конска, Светля, Треклянска, Бистрица(Соволянска), Глогошка, Новоселска, Елешница Джерман, Рилска, Градевска, Сушичка, Дяволска, Влахинска, Цапаревска, Бистрица (Санданска), Лебница, Мелнишка. Във водосбора на река Места повишения ще има в реките Черна Места, Исток, Ръждавица, Добринишка, Златарица, Матан, Граднишка, Канина и в целия водосбор на река Доспат. На 02.08 по-значителни ще са повишенията в следобедните часове на водните нива на реките във водосборите на река Струма – реките Джерман, Рилска, Мелнишк и Пиринска Бистрица, както ѝ във водосбора на река Места – реките Матан, Граднишка, Канина, Дъбнишка и във водосбора на река Доспат. На 3 и 4 август ще се понижават речните нива в целия басейн, като в резултат на оттичане повишения на речните нива все още ще има в долните течения на основните реки.", "date": "2018.08.01", "title": "НИМХ: Над праговете за високи води са нивата на река Струма при Перник, на река Джерман при Дупница и на река Места при селата Момина Кула и Хаджидимово"}
{"url": "http://www.focus-news.net/news/2018/08/01/2552069/balgariya-shte-podkrepi-predlozheniya-na-vsemirniya-poshtenski-sayuz-za-modernizirane-na-poshtenskite-uslugi.html", "text": "Промени в концепцията за традиционните пощенски услуги ще бъдат обсъждани на извънреден Конгрес на Всемирния пощенски съюз от 3 до 7 септември в Адис Абеба. Това съобщиха от  правителствената информационна служба. Правителството одобри позицията и състава на българската делегацията на форума. \r\nНа Конгреса ще бъдат разгледани и приети предложения, свързани с усъвършенстването на международните пощенски услуги в рамките на Световната пощенска стратегия през периода 2017-2020 г. Предлаганите промени са мотивирани с необходимостта пощенските оператори да отговорят на новите процеси, свързани с ръста на електронната търговия. \r\nДелегатите ще формулират и основни критерии, свързани с предоставянето на услугите с добавена стойност.", "date": "2018.08.01", "title": "България ще подкрепи предложения на Всемирния пощенски съюз за модернизиране на пощенските услуги"}
{"url": "http://www.focus-news.net/news/2018/08/01/2552068/d-r-daniela-daritkova-gerb-borbata-s-falshivite-novini-shte-e-trudna.html", "text": "Борбата с фалшивите новини ще е много трудна. Това заяви на пресконференция на ГЕРБ – Смолян народният представител от ГЕРБ д-р Даниела Дариткова. В брифинга взеха участие кметът на Смолян и областен координатор на ГЕРБ Николай Мелемов, народният представител д-р Красимир Събев и Недялко Славов, областен управител на Смолян и общински ръководител на партийната структура в Златоград, предаде репортер на  Радио „Фокус“ – Смолян . \r\nД-р Дариткова поясни, че на фона на стабилната финансова ситуация в България изглежда много странно цялото поведение на опозицията и това, което се случва в социални мрежи. Тя уточни, че става въпрос за „агитация чрез фалшиви новини – едно средство за постигане на бърз резултат без особено усилие“, в същото време се привличат максимален брой потребители по проблем, който дискредитира и настройва общественото мнение, а впоследствие трудно може да бъде оборено. По думите на д-р Дариткова, всички трябва да сме привърженици на точната и коректна информация и нейното обективно отразяване. „Единствената борба с фалшивите новини са такива пресконференции и директни контакти с хората, където да се подчертаят действителните новини на национално и на местно ниво“, подчерта д-р Дариткова. \r\nТя посочи, че бюджетният излишък за първите пет месеца на годината достигна 1,4 млрд. лв., а безработицата е 5,7% към края на юни – по-ниска, отколкото е средната в ЕС. Добави, че брутният вътрешен дълг има трайна тенденция към понижение, като в края на април 2018 г. е 31,9 млрд. евро., а година по-рано е бил 34,3 млрд. евро. \r\n„Фискалните показатели са стабилни. Работи се в Народното събрание, работи се в комисиите. В същото време ние сме определяни с най-грозни имена като „шайка“ и др. Непрекъснато се нагнетява омраза, недоверие към всички, които вършат политическа дейност, а ние сме най-голямата политическа сила, избрана съвсем неотдавна от българския народ с доверието на голям процент от гражданите да управлява страната. Подобно поведение явно ще е тенденция и на следващите избори. За нас това е абсолютно неприемливо, защото всички ние, на местно ниво, градим своето име с години.  Нито смятам, че съм бездушна към проблемите на хората с увреждания, нито смятам, че съм безсърдечна, нито се приемам за някакъв елемент от престъпна групировка. В никакъв случай не мога да приема такива обвинения. Затова такива обобщения, които се правят, по-скоро обиждат и отвращават хората от тези, които се занимават с политическа дейност. Дългосрочният ефект от това поведение няма да е в полза на тези, които го насаждат“, отбеляза депутатът от ГЕРБ. \r\nТя е убедена, че общото отношение на негативизъм към всички, които се занимават с политическа дейност, ще отблъснат разумните хора, които искат да ангажират своите сили в решаването на проблемите на хората, работейки в политическата сфера или в изпълнителната власт. „Това е тежък труд, който изисква усилие, особено от хора, които имат и други професии. Това поведение смятам, че не трябва да бъде толерирано. Не трябва да живеем в непрекъсната злоба и самоунищожение. По-добре е нашите опоненти да покажат с какво са по-добри от нас, а не да ни наричат с обидни думи. Смятам, че по делата трябва да се познаваме“, каза още д-р Дариткова. \r\nНели ГЕРГЬОВСКА", "date": "2018.08.01", "title": "Д-р Даниела Дариткова, ГЕРБ: Борбата с фалшивите новини ще е трудна"}
{"url": "http://www.focus-news.net/news/2018/08/01/2552072/petar-gornovski-damtn-yazovirite-v-stranata-shte-badat-klasifitsirani-po-opasnost-i-obem.html", "text": "Язовирите в страната ще бъдат класифицирани по опасност и обем. Това предвиждат промените в Закона за водите, съобщи председателят на Държавната агенция за метрологичен и технически надзор Петър Горновски по време на работна среща с представителите на общините от областта, предаде репортер на  Радио „Фокус“ – Велико Търново . Той допълни, че ще бъдат обособени три степени на опасност. В първата ще влизат тези язовири, които при преливна вълна могат да разрушат инфраструктура и да доведат до човешки жертви. С втора степен на опасност ще бъдат обозначени язовирите, които при приливна вълна биха предизвикали разрушаване на инфраструктурата, а с трета степен тези, които не представляват опасност нито за инфраструктурата, нито за хората. Язовирите с първа и втора степен на опасност  ще бъдат надзиравани и контролирани от Държавната агенция за метрологичен и технически надзор и от комисиите при областния управител по един път годишно. Язовирите в третата степен ще бъдат проверявани веднъж на три години.  \r\nГорновски съобщи, че втората класификация, която ще бъде направена, ще е по категория обем. В трета степен ще влизат микроязовири, използвани преди години за поливане на тютюн или водопой на животни. Ако язовирът попада в трета категория от първата класификация за опасност и в трета категория от втората класификация за обем, той ще бъде контролиран само от собствениците. Класификациите ще бъде извършена от комисиите към областните управители. \r\nПетър Горновски подчерта, че промените в Закона за водите са дошли след като от Държавната агенция за метрологичен и технически надзор са установили, че голяма част от общините не разполагат с ресурс за поддържане на язовирите, които стопанисват. „На много от язовирите, които са преминали в общинска собственост в началото на 90-те години, строени през 50-те – 60-те години, им е изтекъл гаранционният срок. Последните 30 години пък изобщо не им е обръщано внимание“, посочи Горновски. \r\nНадежда КРЪСТЕВА", "date": "2018.08.01", "title": "Петър Горновски, ДАМТН: Язовирите в страната ще бъдат класифицирани по опасност и обем"}
{"url": "http://www.focus-news.net/news/2018/08/01/2552071/gabrovo-zadarzhaha-29-godishen-mazh-ot-vetovo-za-izvarshena-telefonna-izmama-za-25-000-leva-v-dryanovo.html", "text": "Задържан е 29-годишен мъж от Ветово за извършена телефонна измама за 25 000 лева в Дряново, съобщиха от  Областната дирекция на МВР – Габрово . Измамата е извършена на 16 юли в Дряново. Възрастна жена хвърлила от терасата на жилището си 25 000 лева за „подпомагане специализирана операция за залавяне на измамници“. След проведени оперативно-издирвателни мероприятия, е задържан и обвинен за престъплението фактическият измамник, който се свързал с потърпевшата по телефона - 29-годишен мъж от Ветово.", "date": "2018.08.01", "title": "Габрово: Задържаха 29-годишен мъж от Ветово за извършена телефонна измама за 25 000 лева в Дряново"}
{"url": "http://www.focus-news.net/news/2018/08/01/2552070/sofiya-s-folkloren-praznik-byaha-otbelyazani-130-godini-ot-otkrivaneto-na-tsentralna-gara.html", "text": "Днес в 12.00 часа на Централна гара София с народни танци служители на гарата и пътници отбелязаха 130-та годишнина от откриването й. Това съобщиха от  пресцентъра на НКЖИ . \r\nПреди 130 години на този ден на гарата в София пристига първият международен влак от Лондон през Париж за Цариград (Истанбул) - легендарният Ориент експрес. С откриването на железопътната линия  Цариброд – София – Белово се поставя началото на Българските държавни железници. \r\nПразничната за железниците седмица ще завърши с традиционното отбелязване на Деня на железничаря.  \r\nЕто и част от приветствието на генералния директор на НКЖИ инж. Красимир Папукчийски по повод професионалния  празник: \r\n„Защо е необходимо да си спомним тази годишнина? Заради усещането за традиция и история, което за съжаление често губим; заради настоящето – необходими са ни упорството и вярата на миналите поколения; заради бъдещето – какъв ли ще е прочитът на тези след нас за нашия принос? И не на последно място – за повече самочувствие! Нашата професия е била и е част от българската държавност, на нас разчитат стотици хиляди за своето придвижване, наша е и задачата да превозим стотици хиляди тонове товари по най-екологичния и безопасен начин. \r\nНие сме избрали не просто професия, а доживотна отдаденост, нашето поколение има мисия – да превърнем стария железен път от Константинопол за Виена и Париж през Цариброд в нашия нов път към съвременните европейски железници“.  \r\nПразненството на Централна гара бе съпроводено с поздравления за професионални успехи и лично щастие на всички работещи в системата на железниците.", "date": "2018.08.01", "title": "София: С фолклорен празник бяха отбелязани 130 години от откриването на Централна гара"}
{"url": "http://www.focus-news.net/news/2018/08/01/2552074/d-r-georgi-savkov-mbal-lom-neshtastnite-sluchai-s-rodilki-zachestyavat-zaradi-loshata-profilaktika.html", "text": "Нещастните случаи с родилки зачестяват в болниците заради лошата профилактика, каза за  Радио „Фокус“ – Видин  д-р Георги Савков, директор на МБАЛ-Лом и акушер гинеколог с над 30-годишен стаж. Той посочи, че голяма част от родилките не посещават лекар по време на бременността си, не се следи здравето на жените по време на бременността. „Много жени вместо да ходят на лекар намират в интернет информация за състоянието си, което е недопустимо. Обикновено ходят на лекар през последните 3 месеца от бременността си“, каза д-р Савков. Според него това поставя в неблагоприятна ситуация лекарите в болниците. „През последните две години лично аз съм бил „на нокти“ така да се каже в три случая. Всичко се размина добре, но не е гаранция, че няма пак да се случи“, каза д-р Савков. Той допълни, че през тази година няма смъртни случаи на родилки в Ломската болница. „Нашият регион е специфичен, при нас има и родилки, които са непълнолетни и дори малолетни. Не мога да кажа, че при тях ражданията са по-рискови. Всяка родилка е подложена на риск и това трябва да се отчита от лекаря“, обясни д-р Савков. \r\nАнна ЛОЗАНОВА", "date": "2018.08.01", "title": "Д-р Георги Савков, МБАЛ-Лом: Нещастните случаи с родилки зачестяват заради лошата профилактика"}
{"url": "http://www.focus-news.net/news/2018/08/01/2552073/d-r-nikola-petrov-nao-rozhen-tazi-nosht-planetite-zemya-i-mars-shte-sa-na-56-7-mln-km-edna-ot-druga.html", "text": "Тази нощ планетите Земя и Марс ще са на 56-7 млн. км. една от друга. Това каза в интервю за  Агенция „Фокус“  директорът на Национална астрономическа обсерватория в Рожен д-р Никола Петров. По думите му това е съвсем естествен ход на движението на планетите около Слънцето. „През известен интервал от време се случва така, че и Слънцето, Земята и Марс застават в една линия, така че Земята и Марс да са максимално приближени една към друга. Това явление се нарича опозиция“, обясни той. „През 2003 имаше подобно явление като тогава Земята и Марс бяха с около 2 млн. км. по-близо, отколкото ще са сега. Тази нощ планетите Земя и Марс ще са на 56-7 млн. км. една от друга“, посочи д-р Никола Петров, като уточни, че това е нещо, което се е случвало хиляди пъти и ще се случва още хиляди пъти до тогава, докато имаме Слънце и планети, които обикалят около него. Пълния текст на интервюто четете по-късно в „Мнение”", "date": "2018.08.01", "title": "Д-р Никола Петров, НАО „Рожен“: Тази нощ планетите Земя и Марс ще са на 56-7 млн. км. една от друга"}
{"url": "http://www.focus-news.net/news/2018/08/01/2552076/haskovski-ognebortsi-spasiha-17-godishno-momiche-popadnalo-vav-voden-kapan-v-reka-arda.html", "text": "Около 13.00 часа в дежурния център на пожарната служба в Хасково бил получен сигнал от мъж и жена, че 17-годишно момиче се намира на малък остров в река Арда и животът му е застрашен от придошлите води на реката. Това съобщиха от пресцентъра на  МВР . \r\nНезабавно към мястото на инцидента, близо до село Бориславци, бил изпратени екипи от пожарната служба. На място жената и мъжът им обяснили, че заедно с момичето били на разходка до острова, когато нивото на водата в реката рязко се повишило. Двамата успели да се доберат до брега и потърсили помощ от пожарната служба.  \r\nПожарникарите осъществили контакт с бедстващото момиче и предприели всички необходими действия за спасяването му. Спасителната операция приключила щастливо около 14.30 часа.  \r\nТримата участници в инцидента са били в добро здравословно състояние и не им е оказвана медицинска помощ.", "date": "2018.08.01", "title": "Хасковски огнеборци спасиха 17-годишно момиче, попаднало във воден капан в река Арда"}
{"url": "http://www.focus-news.net/news/2018/08/01/2552078/blagoevgrad-pozhar-e-goryal-v-plevnya-v-selo-aydarovo-nyama-postradali-hora.html", "text": "Пожар е горял в плевня в село Айдарово. Това съобщиха за  Радио „Фокус“ – Пирин  от Районна служба „Пожарна безопасност и защита на населението“ – Благоевград. Огънят се е възпламенил след паднала гръмотевица. На място са били изпратени два екипа на пожарната. Няма пострадали хора, нанесени са само материални щети. \r\nЛивия НИНОВА", "date": "2018.08.01", "title": "Благоевград: Пожар е горял в плевня в село Айдарово, няма пострадали хора"}
{"url": "http://www.focus-news.net/news/2018/08/01/2552075/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.08.01", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/08/01/2552079/ria-novosti-balgariya-zategna-vizoviya-rezhim.html", "text": "От 1 август в България няма да се допускат туристи, на които е забранено влизането в Шенгенската зона, предава  РИА Новости . \r\nКакто е съобщил портал „Новости Болгарии“, позовавайки се на Министерството на вътрешните работи на страната, тези мерки са предприети в съответствие с решението на Съвета на Европейския съюз:  \r\n„Решението на Съвета на ЕС се касае до всички страни, включени в Шенгенската информационна система. България е една от тези страни, въпреки че не влиза в Шенген“. \r\n„По думите на ръководителя на компания „Солвекс“ Димитър Цонев, българските власти разчитат преди всичко да защитят страната си от наводнилите Европа мигранти от Африка и Азия. Именно те най-често са обявявани за персона нон грата за незаконно преминаване на границите и се извеждат извън пределите на ЕС“, пише порталът „ТурДом“. \r\nНо, според мнението на експерта, ограниченията за издаване на визи могат да засегнат и туристи, допуснали административни нарушения в някоя от страните в Шенгенската зона, например, не заплатили глоба за пътно-транспортно произшествие. \r\nПревод и редакция:", "date": "2018.08.01", "title": "РИА Новости: България затегна визовия режим"}
{"url": "http://www.focus-news.net/news/2018/08/01/2552077/varna-intenzivni-valezhi-sazdadoha-problemi-s-pridvizhvaneto-v-rayona-na-avtokashtite-v-grada.html", "text": "Огромни количества вода по пътните настилки, вследствие на падналия в следобедните часове дъжд, затрудниха движението в района на автокъщите във Варна, предаде репортер на  Радио „Фокус“ – Варна . Заради интензивните валежи задръствания се образуваха по булевардите „Владислав Варненчик“, „Сливница“ и „Цар Освободител“. До момента няма подадени сигнали за аварирали автомобили и бедстващи хора вследствие на образувалите се на места наводнения, съобщиха от сектор КАТ в \"Пътна полиция\". От там призовават водачите да избягват районите в града, в които обичайно валежите предизвикват проблеми с придвижването. От началото на деня на територията на Варна са регистрирани 8 пътни произшествия с материални щети. Няма данни за пострадали хора. \r\nДиана СТОЕВА", "date": "2018.08.01", "title": "Варна: Интензивни валежи създадоха проблеми с придвижването в района на автокъщите в града"}
{"url": "http://www.focus-news.net/news/2018/08/01/2552080/varna-srutvane-zatrudni-dvizhenieto-na-patya-mezhdu-varna-i-aksakovo.html", "text": "Срутване затрудни днес следобед движението по пътя между Варна и Аксаково. Това съобщи за  Радио „Фокус“ – Варна  говорителят на Областната дирекция на МВР в града Ивана Милева. По думите й засегнато е едно от пътните платна. Към момента обаче не се е наложило спиране на трафика. Няма и пострадали хора или инциденти вследствие на срутването. За случая е уведомен собственикът на отсечката Агенция „Пътна инфраструктура“. \r\nДиана СТОЕВА", "date": "2018.08.01", "title": "Варна: Срутване затрудни движението на пътя между Варна и Аксаково"}
{"url": "http://www.focus-news.net/news/2018/08/01/2552055/dimitar-danchev-bsp-vav-viziya-za-balgariya-predlagame-nulevi-danachni-stavki-za-opredeleni-regioni-za-da-stimulirame-razvitieto-im.html", "text": "Във „Визия за България” предлагаме нулеви данъчни ставки за определени региони, за да стимулираме развитието им. Това каза народният представител от ПГ на „БСП за България” и член на Икономическа комисия към Народното събрание Димитър Данчев в интервю за  Агенция „Фокус”  за проекта на левицата „Визия за България”.  По думите му БСП цели да намери онези икономически стимули, които да държавата да създаде, с които да се преодолеят  регионалните различия. „Тук ние предлагаме някои данъчни облекчения. Например, за да тръгне моделът, за който говоря и да започне той да работи, предлагаме да имаме данъчни отстъпки и данъчни облекчения за определени региони, където да имаме нулеви ставки на данъчно облагане, за да стимулираме развитието им”, поясни Данчев. Според него целият данъчен модел, в който в момента живеем е изчерпал своето влияние във времето. „Може би той е бил адекватен в един друг етап от икономическото развитие на страната ни. Виждаме в момента, че ниските данъци, с които се хвалехме години наред не стимулират икономическото развитие. Вече не са онзи фактор за привличане на чуждестранни инвестиции, който представляваха  в последните години. Същевременно моделът на данъчно облагане, който ние предлагаме е един модел, който широко се използва от Западните разви икономики”, коментира депутатът. По думите му БСП предлага  да бъде обсъдена една нова скала  на подоходното облагане. Според него една прогресивна скала на подоходното облагане доведе до намаляване на  различия между отделните социални групи. „Хората, които получават повече и имат по-големи доходи трябва да имат по-голям ангажимент към социалната сфера в страната. В този смисъл и семейното подоходно облагане е част от този модел, за който говоря. За да успеем да заличим негативните ефекти от демографската криза, в която се намира страната ни, трябва да помислим за данъчни облекчения за онези семейства с две-три и повече деца, които изпитват затруднения в покриване на ежедневните си нужди и да покажем, че държавата може да ги стимулира, за да започне преодоляване на демографската ситуация, в която се намираме”, допълни Данчев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.01", "title": "Димитър Данчев, БСП: Във „Визия за България” предлагаме нулеви данъчни ставки за определени региони, за да стимулираме развитието им"}
{"url": "http://www.focus-news.net/news/2018/08/01/2552081/maya-boneva-psagbal-sveta-sofiya-prez-sedmitsata-na-karmeneto-shte-otgovorim-na-vsichki-vaprosi-na-badeshtite-i-naskoro-rodili-mayki-initsiativa-e-bezplatna.html", "text": "Световната седмица на кърменето се провежда за 26 път, по традиция от 1 до 7 август. Кърменето като основа на живота на едно новородено бебе в нашата болница ще бъде отбелязано с една образователна кампания в рамките на цялата седмица. Това каза в интервю за  Агенция „Фокус“  главната акушерка в ПСАГБАЛ „Света София“ Мая Бонева по повод Световната седмица на кърменето. „Тя ще е посветена на значимостта на кърменето и всичко свързано с кърменето, така че бъдещите майки да имат подготовка за това, което им предстои веднага след раждането на бебето“, коментира тя. \r\nБонева уточни, че основната тема е кърменето – значимостта и техниките. „Чисто практически ще покажем позите за кърмене на майките. Ще бъдем на разположение на всички въпроси, така че да можем да им бъдем максимално полезни като една предварителна подготовка“, обясни тя. „Инициативата е абсолютно безплатна. Събитието е качено на сайта на лечебното заведение. Всяка една бъдеща майка, която желае да посети нашето обучение може да се запише на телефона, който е обявен. Всеки, който има желание е добре дошъл“, поясни Мая Бонева.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.01", "title": "Мая Бонева, ПСАГБАЛ „Света София“: През Седмицата на кърменето ще отговорим на всички въпроси на бъдещите и наскоро родили майки, инициатива е безплатна"}
{"url": "http://www.focus-news.net/news/2018/08/01/2552084/zamestnik-ministarat-na-sigurnostta-na-bih-omalovazhavat-problemite-s-migratsionnata-kriza-v-stranata.html", "text": "Ситуацията с мигрантите в Босна и Херцеговина (БиХ) е тежка, независимо от опитите на правителството да омаловажи проблема. Това заяви в сряда заместник-министърът на сигурността на БиХ Мийо Крешич, предава  ТАСС . \r\nПо думите на заместник-министърът, ситуацията с мигрантите се развива стихийно, а най-тежките проблеми в БиХ трябва да се очакват към края на годината. „В БиХ се омаловажават проблемите около миграционната криза. Причината е, че проблемите достигнаха своята кулминация в течение на последните седмици и, за съжаление, те се развиват стихийно. Проблемът е в това, че мигрантите отиват там, където поискат и затова властите основно се занимават с последствията“, цитира димите на Крешич босненския ежедневник „Дневни аваз“. \r\nЗаместник-министърът смята, че проблемът ще се реши, ако се изпълнява последователно закона, приет от парламента, където е предвидено връщане на мигрантите в родината им. По неговите думи, борбата с миграционните потоци е трудна и защото „сега мигрантите са най-печелившия бизнес на организираната престъпност и паричния поток тук е по-голям, отколкото в наркоразпространението“. Крешич смята, че на мигрантите, които вече са в БиХ трябва да бъде предоставен покрив над главата и да се започне работа по идентифицирането на самоличността им. Всички мигранти трябва да бъдат поставени под надзор, какъвто в момента няма, резюмира зам-министърът. \r\nКакто съобщиха босненските медии, мигрантите масово пристигат в Сараево и се заселват в необитаеми домове. В нощта срещу сряда, в Сараево мигрантите са заели дома на първия президент на Република Сръбска (1992-1996 година) Радован Караджич, който в момента излежава 40-годишна присъда в Хага. Съседите са съобщили, че посред нощ мигрантите просто са се нанесли в помещението, като са заявили, че дома им е предоставен от хазяите. \r\nПо данните на властите на БиХ, на територията на страната в момента се намират около 10 хиляди мигранти. При преминаването на границата те унищожават документите си и е трудно да бъдат идентифицирани. Повечето от тях се стремят към ЕС и затова се скупчват на границата с Хърватия. Напливът на бежанци предизвика масови протестни акции на местното население. Според оценките на специалистите, към края на годината мигрантите в БиХ може да станат повече от 50 хиляди души. \r\nПревод и редакция:", "date": "2018.08.01", "title": "Заместник-министърът на сигурността на БиХ: Омаловажават проблемите с миграционната криза в страната"}
{"url": "http://www.focus-news.net/news/2018/08/01/2552086/kmetat-na-sofiya-yordanka-fandakova-zapochvame-stroitelstvo-na-fizkulturni-saloni-v-tri-stolichni-uchilishta.html", "text": "Започваме строителство на физкултурни салони в три столични училища. Това написа кметът на София Йорданка Фандъкова в личната си страница в социалната мрежа  Facebook . „Тази година разширяваме 64 ОУ в кв. „Симеоново“ с нови класни стаи и физкултурен салон. Започваме и строителството на физкултурни салони в 175 ОУ в район „Връбница“ и 176 ОУ „Св. Св. Кирил и Методий“ в район „Нови Искър“. За разширението на 63 ОУ „Христо Ботев“ в район „Надежда“ се подготвя процедурата за избор на изпълнител“, се казва още в съобщението. \r\nПо-рано заместник-кметът на Столична община с ресор инвестиции и строителство Ирина Савина написа в личния си профил във Facebook: „Осигурихме финансиране за разширение на сградата на 63 ОУ „Христо Ботев“ в кв. „Требич“, район „Надежда“. Към училището ще бъде изградена пристройка с 9 нови класни стаи, с което капацитетът на учебното заведение ще бъде увеличен. По този начин откликваме на желанието на местната общност и на нуждите на квартала, а с навременните ни действия отпада проблемът директорът на училището да бъде принуден да намали приема на първокласници. В момента районната администрация подготвя документацията за обявяване на обществена поръчка за избор на изпълнител на обекта.“", "date": "2018.08.01", "title": "Кметът на София Йорданка Фандъкова: Започваме строителство на физкултурни салони в три столични училища"}
{"url": "http://www.focus-news.net/news/2018/08/01/2552082/varna-tri-signala-ot-grazhdani-sa-postapili-na-tel-112-vav-vrazka-s-poroyniya-dazhd.html", "text": "Три сигнала са били подадени от граждани на тел. 112 днес следобед във връзка с поройния дъжд. Това съобщиха за  Радио „Фокус“ – Варна  от Областната дирекция на МВР. Сигналите са били свързани с наводнения в приземни етажи на различни адреси в квартал „Владислав Варненчик“. До момента няма данни за пострадали хора или закъсали автомобили. \r\nДиана СТОЕВА", "date": "2018.08.01", "title": "Варна: Три сигнала от граждани са постъпили на тел. 112 във връзка с поройния дъжд"}
{"url": "http://www.focus-news.net/news/2018/08/01/2552083/kyustendil-za-poredna-godina-obshtinata-organizira-lyatna-kulturna-programa-pod-mototo-kyustendilsko-lyato.html", "text": "За поредна година Община Кюстендил организира лятна културна програма под мотото „Кюстендилско лято”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. По думите й месец август е наситен с много културни събития. „Започваме ударно месеца с четири поредни концерта – на 1, 2, 3 и 4 август. На 1 август е концертът в памет на народния певец Благовест Порожанов, той е традиционен и ще бъде от 19.00 часа на Арката на площада. На 2 август отбелязваме Илинденско-Преображенското въстание, 115 години от него и от 11.00 часа пред паметника на Тодор Александров ще има слово за историческото събитие и ще се поднесат венци и цветя, а пък от 19.30 часа на Арката ще има празничен концерт с участието на народния певец Юри Крумов”, каза Дима Укалска. На 3 август официално ще бъде открита програмата „Кюстендилско лято” с концерт на Кристиян Янкулов и Християна Дънкова. Заедно с двамата изпълнители ще се включат и млади музиканти, които свирят с известни групи в страната и чужбина. Програмата ще бъде много разнообразна. Изпълнителите ще представят песни в стил поп, джаз и емблематични български песни, към които са направени нови аранжименти специално за „Кюстендилско лято”. Вторият ден от „Кюстендилско лято”, 4 август, събота, от 21.00 часа гостува група „Индиго Кидс”. Те изпълняват авторски песни в стил фънк, поп. Те ще бъдат за първи път в Кюстендил, но техният вокалист и китарист Явор Велчев е бил изпълнител в програмата на „Нощ на музеите” през тази година. \r\nВенцеслав ИЛЧЕВ", "date": "2018.08.01", "title": "Кюстендил: За поредна година Общината организира лятна културна програма под мотото „Кюстендилско лято”"}
{"url": "http://www.focus-news.net/news/2018/08/01/2552085/ministar-nikolina-angelkova-prodalzhavat-proverkite-na-hoteli-za-saotvetstvie-na-kategoriyata-im.html", "text": "Продължават проверките на хотели за съответствие на категорията им. Следим стриктно за спазване на критериите, защото така се гарантира качеството на туристическата услуга. Това заяви министърът на туризма Николина Ангелкова, след като екип на ведомството направи поредица от инспекции на места за настаняване по морето и докладва своевременно, лично на министъра, съобщиха от  министерството.  Тя допълни още, че в последните дни са проверени хотели в Несебър и Слънчев бряг. Сред инспектираните обекти са хотелите „Роял Палас“ в Несебър и „Вела“ в Слънчев бряг.  Инспекциите на място се извършват във връзка със започнала процедура по потвърждаване на дадената им категоризация. Целта на посещенията е да се установи дали отговарят на критериите за съответствие на категорията, която имат и за която са подали документи за прекатегоризация.  \r\nХотел „Роял Палас“ е категоризиран с 3 звезди и в момента са подадени документи за потвърждаването на същата категория. Хотел „Вела“ има удостоверение за категория 4 звезди, като ръководството е започнало работа за потвърждаване на категоризацията в срок и според  изискванията. По време на проверките на място е проверявано за съответствие в три основни групи критерии- обзавеждане, обслужване и квалификация на наетия персонал, съобразени с това дали са на морски или планински. И при двете места за настаняване бе констатирано, че съответстват на изискванията за категорията си. След инспекцията  експертите на министерството ще съставят протоколи, а резултатите ще бъдат представени пред Експертна комисия по регистрация на туроператори и туристически агенти към ведомството (ЕКРТТА). Издаването на удостоверение за категоризация се прави по решение на комисията, като документът се подписва от министъра на туризма. Проверките на местата за настаняване продължават и планово, и при сигнали от туристи.  \r\nЕксперти на министерството на туризма направиха регулярни проверки на още две места за настаняване в гр. Несебър. На място бяха инспектирани хотел „Мелницата“ и хотел „Мариета Палас“. Те имат действащи удостоверения за категоризация съответно за 3 и 4 звезди. По време на инспекцията бяха констатирани леки нарушения, за които са съставени констативни протоколи. Те са свързани с дооборудването на спалните и санитарните помещения за инвалиди. В срок от 30 дни тези несъответствия трябва да бъдат отстранени, ако това не бъде спазено и установено при последващи проверки  на управителите ще бъде съставен акт за административно нарушение.", "date": "2018.08.01", "title": "Министър Николина Ангелкова: Продължават проверките на хотели за съответствие на категорията им"}
{"url": "http://www.focus-news.net/news/2018/08/01/2552087/veliko-tarnovo-600-bebeta-sa-se-rodili-v-oblastta-prez-parvite-shest-mesetsa-na-godinata.html", "text": "600 са новородените във Великотърновска област през първите шест месеца на годината. Това сочи справка на  Радио „Фокус“ – Велико Търново  в Информационната система на ражданията на Министерство на здравеопазването. За същия период, но през 2017 година, новородените са били 674, което е с 74 по-малко в сравнение с тази година. \r\nПрез месец януари 2018-та на територията на областта са се родили общо 128 бебета, през февруари има 95 новородени, през март – 107, а през април – 88. През май са проплакали 130 бебета, а през юни – 52. Данните сочат, че област Велико Търново е на десето място в България по брой на новородени. През първото полугодие най-много бебета са проплакали в София – 5125, следва област Пловдив – с 2767, а на трето място по раждаемост в страната е Варна с 1658 новородени, на четвърто – Сливен с 1270 новородени, на пето – Стара Загора с 1203 бебета и на шесто място е Бургас с 1149 бебета. \r\nОт началото на 2018 година най-малко са новородените в областите Видин, Ямбол, Разград, Перник, Габрово, Смолян, Кюстендил, Враца, Монтана, Търговище, Кърджали, Ловеч и Силистра. \r\nОт Териториално статистическо бюро – Север, Отдел „Статистически изследвания” – Велико Търново, посочват че относителният дял на живородените извънбрачни деца в област Велико Търново през 2017 година е 67.3% и спрямо 2016 година се увеличава с 2,3%, или от всеки три живородени деца две са извънбрачни. Високата извънбрачна раждаемост може да се обясни със значителното нарастване на броя съжителства сред младите хора, без те да са оформени в юридически брак. През 2017 година средният брой живородени деца от една жена в област Велико Търново е 1.43 (1.56 за страната). Този коефициент е по-голям в селата (1.80) отколкото в градовете (1.30). \r\n57.7% от родените в област  Велико Търново деца са с майка на възраст от 25 до 35 години, а средната възраст на жената при раждане на дете е 28.6 години. През последните години средната възраст  при раждане постепенно нараства, забелязва се положителна тенденция за намаляване на ранната раждаемост в областта. През 2017 година броят на децата, родени от майки под 25 години, е 577, спрямо 2016 година се увеличава с 20. Увеличение се регистрира и при децата, родени от жени на възраст 40 и повече навършени години – от 48 през 2016 години на 69 през 2017 година. \r\nНадежда КРЪСТЕВА", "date": "2018.08.01", "title": "Велико Търново: 600 бебета са се родили в областта през първите шест месеца на годината"}
{"url": "http://www.focus-news.net/news/2018/08/01/2552092/ministerstvoto-na-otbranata-shte-remontira-dva-vertoleta-mi-17-i-chetiri-vertoleta-mi-24.html", "text": "Министерството на отбраната ще ремонтира два вертолета Ми-17 и четири вертолета Ми-24. Това съобщиха от пресцентъра на  Министерството на отбраната .  \"По повод на публикации и запитвания от медии Министерството на отбраната прави следното уточнение:  \r\nС решение на министъра на отбраната е открита процедура за възлагане на обществена поръчка с предмет „Възстановяване и осигуряване на летателната годност на вертолети Ми-17 и Ми-24“, която включва изпълнение на следните позиции:  \r\n1. Осигуряване на летателната годност на вертолети Ми-17 - рамково споразумение; \r\n2. Възстановяване на летателната годност на вертолети Ми-24 - рамково споразумение. \r\nСлед публикуването на решението и обявлението за обществената поръчка е установено допуснато техническо несъответствие в обявлението, а именно: В раздел II „Обект на поръчката“, параграф II.2.1 „Общо количество или обем“ е записано, че ще бъдат ремонтирани 4 (четири) броя вертолети Ми-17. Коректният брой е 2 (два) броя вертолети Ми-17. Констатираното несъответствие ще бъде коригирано чрез „Решение за одобряване на обявление за изменение или допълнителна информация“ в срока, съгласно чл. 100, ал. 3 от Закона за обществените поръчки. \r\nЗа позиция 2 - „Възстановяване на летателната годност на вертолети Ми-24 - рамково споразумение“ представената техническа спецификация към процедурата включва възстановяване летателната годност на 6 (шест) броя вертолети Ми-24, но необходимостта на Военновъздушните сили (ВВС) към момента е за ремонт на 4 (четири) броя вертолети Ми-24 и обявената поръчка включва ремонта само на 4 (четири) броя Ми-24. \r\nЗа допуснатото техническо несъответствие ще бъде потърсена отговорност\" , уточняват още от Министерството на отбраната.", "date": "2018.08.01", "title": "Министерството на отбраната ще ремонтира два вертолета Ми-17 и четири вертолета Ми-24"}
{"url": "http://www.focus-news.net/news/2018/08/01/2552094/veliko-tarnovo-otnovo-pochistvat-ot-nanosi-koritoto-na-r-belitsa.html", "text": "Участъци от речното корито на р. Белица отново ще бъдат почистени от наноси, съобщиха от  пресцентъра на Община Велико Търново.  Клони и стволове на дървета пак са заклещени под мостовете във великотърновското село Нацовци и Дебелец. Затова Община Велико Търново отново привлича специализирана строителна техника, която ще започне работа още утре сутрин.  \r\nАвтокран работи по почистването на коритото на р. Белица и в понеделник, но днес реката е донесла още клони. \r\nКомисия следи състоянието както на мостовете на територията на общината. Обходите ще продължат, докато метеорологичните условия не се стабилизират.  \r\nДо 4 метра се е повишило нивото на р. Янтра в кв. „Чолаковци“ в 4,00 ч. тази сутрин, при критична стойност от 6,50 метра. Оттогава досега водата спада и в 16,00 ч. е отчетена стойност от 2,92 м.  \r\n0,76 метра е нивото на р. Белица в Килифарево при критична стойност 3,80 м. Пикът на повишаването е бил около 2,00 ч. през изминалата нощ, когато са отчетени 1,9 метра.  \r\nЧрез телеметричната система и съвременни сензорни устройства Община Велико Търново следи движението на водите на двете реки в реално време.", "date": "2018.08.01", "title": "Велико Търново: Отново почистват от наноси коритото на р. Белица"}
{"url": "http://www.focus-news.net/news/2018/08/01/2552089/kmetat-na-sofiya-yordanka-fandakova-izpratila-sam-signal-do-gdbop-za-feysbuk-profil-napraven-ot-moe-ime-ot-koyto-se-izprashtat-saobshteniya-za-finansovo-podpomagane.html", "text": "Изпратила съм сигнал до ГДБОП за фейсбук профил, направен от мое име, от който се изпращат съобщения за финансово подпомагане. Това написа кметът на София Йорданка Фандъкова в личната си страница в социалната мрежа  Facebook . Цялото съобщение гласи: „Получих съобщения за фейсбук профил, направен от мое име, от който се изпращат лични съобщения до потребители на социалната мрежа. Адресът на този профил е https://www.facebook.com/solista.manuela.792. В личните съобщения се говори за инициатива за финансово подпомагане на хората в затруднено положение. Не мога да кажа със сигурност каква е целта на лицата, които разпространяват тази информация, но определено целят да заблудят хората, които ги получават.  Единственият ми официален профил е този и той носи знака за персонална верификация. За случая съм изпратила сигнал до ГДБОП с молба за проверка, така че да се предотвратят евентуални злоупотреби чрез използване на името ми.“", "date": "2018.08.01", "title": "Кметът на София Йорданка Фандъкова: Изпратила съм сигнал до ГДБОП за фейсбук профил, направен от мое име, от който се изпращат съобщения за финансово подпомагане"}
{"url": "http://www.focus-news.net/news/2018/08/01/2552088/komisar-mariya-gabriel-tsifrovite-tehnologii-mogat-sashtestveno-da-doprinesat-za-razvitieto-na-pchelarskiya-sektor-ek-predlaga-evropeyskata-podkrepa-za-natsionalnite-programi-po-pchelarstvo-da-bade-uvelichena-ot-36-miliona-evro-na-godina-do-60-miliona-evr.html", "text": "Днес пред нас стои важна задача. Трябва да разберем как по най-добрия начин да отговорим на предизвикателствата, свързани с опазването на пчелите, загубата на местообитания, употребата на пестициди, климатичните промени, качеството на храните. Това заяви комисарят по цифровата икономика и общество Мария Габриел, давайки началото на ключовия дискусионен панел в програмата на Световния симпозиум по мановия мед в Царево, посветен на опрашването, опрашителите и екосистемните услуги, съобщават от пресслужбата на ЕК.\"Цифровите технологии могат съществено да допринесат за подобряване на земеделските практики и развитието на пчеларството – от изкуствения интелект, прецизното земеделие в частност, до приложения, които засягат наблюдението и анализа на данни.\", допълни тя.    \r\nМария Габриел представи водещите инициативи на Европейската комисия за пчеларския сектор. Комисията публикува на 1 юни първата координирана инициатива на общоевропейско ниво за опрашителите. Тя включва действия в три приоритетни области: подобряване на знанието за намаляването на пчелите, причините за него и последствията от това;  повишаване на информираността; иницииране на по-широк обществен дебат и насърчаване на обмяна на информация. В тази връзка българският еврокомисар припомни важността на споразумението за партньорство, чието начало беше поставено на председателстваната от нея Европейска седмица на пчелите и опрашването през 2017 г. с цел подобряване на събирането, управлението и споделянето на данни. \"Цифровите технологии са ключови в това усилие. Има възможности за финансова подкрепа по настоящата програма Хоризонт 2020 и ще има още повече в бъдеще по програма Хоризонт Европа и новата програма Цифрова Европа, за да се помогне с напредъка при наблюдението и обработката на данни. Съществува и възможността да се създадат специфични хъбове за цифрови иновации на място и да се тестват нови технологии или по-безопасни за пчелите препарати. Цифровизирането на земеделските дейности би имало положително отражение. Водещ елемент остава и подобряване на комуникацията и синергията между работата на пчеларите и земеделците като две страни в една и съща цел – прецизно земеделие, развивано в здравословни екосистеми, където пчелите са защитени\", отбеляза Мария Габриел.  \r\nБългарският комисар информира още, че предложението на Европейската комисия за реформа на Общата селскостопанска политика за периода 2021-2027 г. включва нивото на европейска подкрепа за националните програми по пчеларство да бъде увеличена от 36 милиона евро на година до 60 милиона евро. Мария Габриел привлече вниманието и върху цифровите платформи като техническо решение, което свързва различните общности и им дава възможност да обменят най-добри практики. Вече съществуват няколко платформи (като мрежата LEADER), особено в сферата на изследванията и иновациите. \"Ключовата дума е диалог, който да превръща думите в действия. Нужно е осъзнаване, че връзката земеделци-пчелари, с ангажимента на вземащите решения, с помощта на новите технологии, е работещата формула за опазването на пчелите и развитието на пчеларството като важен сектор на селското стопанство\", изтъкна еврокомисарят по цифровата икономика и общество Мария Габриел.", "date": "2018.08.01", "title": "Комисар Мария Габриел: Цифровите технологии могат съществено да допринесат за развитието на пчеларския сектор  ЕК предлага европейската подкрепа за националните програми по пчеларство да бъде увеличена от 36 милиона евро на година до 60 милиона евро"}
{"url": "http://www.focus-news.net/news/2018/08/01/2552091/temata-balgariya-v-chuzhdite-medii-zatyagane-na-vizoviya-rezhim-otbelyazvane-na-godishninata-na-ilindenskoto-vastanie-i-shtetite-ot-prolivnite-dazhdove-agentsiya-fokus.html", "text": "България в рамките на процеса по присъединяване към Шенгенското споразумение от 1 август въведе ограничение за влизане в страната за граждани от страни извън ЕС, на които им е забранено пребиваването в предела на безвизовата зона, предава   Regnum. \r\nОт МВР на България уточняват, че забраната ще се разпространява на гражданите, съответната информация за която е открита в информационната система на Шенген. При това от министерството предупреждават, че от 1 август указаните категории лица, вече намиращи се на територията на България, ще бъдат депортирани от нея. От съобщението на министерството следва, че ограниченията се въвеждат на основанието на решение на Съвета на ЕС относно прилагането на правилата на Шенген на територията на България и Румъния. \r\nЕсента на 2017 г. Европейският парламент одобри частичното присъединяване на България и Румъния в Шенгенската визова информационна система. Упълномощените органи на двете страни ще имат право да получават от информационната система на Шенген данни за издирвани лица и за тези, на които е отказано получаване на шенгенски визи, но без възможност да изменят, трият и въвеждат нови данни. \r\n***  Докато голяма част от Европа е изправена пред вълна от горещини, България има съвсем различен проблем – от началото на юли популярната ваканционна страна е обхваната от проливните дъждове, отбелязват в германската редакция на специализираният интернер портал  Euronews . \r\nВалежите и наводненията нанесоха щети не само на селското стопанство, но и на туристическата индустрия, особено по бреговете на Черно море, където наводненията се превърнаха в истински кошмар за почиващите. Туристите там са свикнали със слънчеви и горещи дни, но сега те са рядкост и търговците на плажни аксесоари са на ръба на отчаянието, коментира медията.  \r\nСобственик на такъв магазин признава, че през настоящото лято бизнесът не върви – продажбите му са паднали с повече от 50%. Той обаче е само един от множеството засегнати от последиците от лошото време. \r\nПроливните дъждове причиниха бедствия в Северна България миналата седмица. В района около град Тетевен бе обявено извънредно положение, допълват от редакцията. \r\n***  От 1 август в България няма да се допускат туристи, на които е забранено влизането в Шенгенската зона, предава  РИА Новости . \r\nКакто е съобщил портал „Новости Болгарии“, позовавайки се на Министерството на вътрешните работи на страната, тези мерки са предприети в съответствие с решението на Съвета на Европейския съюз:  \r\n„Решението на Съвета на ЕС се касае до всички страни, включени в Шенгенската информационна система. България е една от тези страни, въпреки че не влиза в Шенген“. \r\n„По думите на ръководителя на компания „Солвекс“ Димитър Цонев, българските власти разчитат преди всичко да защитят страната си от наводнилите Европа мигранти от Африка и Азия. Именно те най-често са обявявани за персона нон грата за незаконно преминаване на границите и се извеждат извън пределите на ЕС“, пише порталът „ТурДом“. \r\nНо, според мнението на експерта, ограниченията за издаване на визи могат да засегнат и туристи, допуснали административни нарушения в някоя от страните в Шенгенската зона, например, не заплатили глоба за пътно-транспортно произшествие. \r\n***  Министър-председателят на Македония Зоран Заев ще пристигне в Благоевград, където заедно с българския премиер Бойко Борисов ще отбележат 115-та годишнина от Илинденското въстание, предава информационната агенция  „Макфакс“ . \r\nДвамата премиери участват заедно в честванията на годишнината от въстанието за втори път. Агенцията припомня, че миналата година на тази дата бе подписан Договорът за приятелство, сътрудничество и добросъседство между двете държави.  \r\nЛидерът на опозиционната ВМРО-ДПМНЕ Християн Мицковски ще присъства на 70-та културна манифестация „Илинден“, която традиционно се провежда в струмишкото село Ташмарунища. \r\n***  На ГКПП „Димитровград“ е конфискуван повече от половин тон марихуана, предава   „Радио-телевизија Србије (РТС) , като уточнява, че по случая са арестувани двама души. \r\nМарихуаната е била скрита в камион с хърватски регистрационни номера, управляван от гражданин на Босна и Херцеговина. Лицето М.К., на 56 г., е пренасяло 292 пакета марихуана с общо тегло 316 килограма.  \r\nВъв втори камион със сръбски регистрационни номера, управляван от М.Ц., 51-годишен, са намерени 253 пакета с общо тегло от 275 килограма.  \r\nИ двамата водачи на тежкотоварните превозни средства са задържани. \r\nДруги подробности не се съобщават. \r\n***", "date": "2018.08.01", "title": "Темата България в чуждите медии –затягане на визовия режим, отбелязване на годишнината на Илинденското въстание и щетите от проливните дъждове (Агенция „Фокус“)"}
{"url": "http://www.focus-news.net/news/2018/08/01/2552090/maya-boneva-psagbal-sveta-sofiya-edin-ot-mnogo-vazhnite-momenti-za-uspeshno-karmene-e-maykata-da-bade-spokoyna-i-tarpeliva.html", "text": "Един от много важните моменти за успешно кърмене е майката да бъде спокойна и търпелива. Това каза в интервю за  Агенция „Фокус“  главната акушерка в ПСАГБАЛ „Света София“ Мая Бонева по повод Световната седмица на кърменето. „Някои от майките могат да имат проблеми с кърменето и точно тук е нашата роля да им дадем съвет как може да се справят с него. Един такъв проблем може да е ако майката има плоски или хлътнали гръдни зърна“, обясни Бонева. „Проблем може да е ако детенцето е с по-изразена жълтеница и е малко по-бяло. Ако проблемът излиза извън компетенциите на акушерката, с лекарски съвет могат да бъдат дадени правилните насоки на родилката, така че да се справи с кърменето“, каза още Мая Бонева. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.01", "title": "Мая Бонева, ПСАГБАЛ „Света София“: Един от много важните моменти за успешно кърмене е майката да бъде спокойна и търпелива"}
{"url": "http://www.focus-news.net/news/2018/08/01/2552093/inzh-vasiliy-marinkovski-yuzdp-neprekasnato-provezhdame-sreshti-s-naselenieto-za-da-gi-predupredim-za-opasnostite-koito-krie-boraveneto-s-ogan-na-otkrito.html", "text": "Непрекъснато провеждаме срещи с населението в областта, за да ги предупредим за опасностите, които крие боравенето с огън на открито в районите, където това е строго забранено. Това каза за  Радио „Фокус“ – Пирин  инж. Василий Маринковски, началник отдел в Югозападно държавно предприятие. „Още повече, че в този момент директорите на териториалните поделения провеждат срещи с кметовете и кметските наместници на различните райони, в които уточняваме детайли, свързани с кампанията за снабдяване на населението с дърва. На тези срещи задължително се коментират действията и съдействията за предотвратяването на пожарите в горските територии“, каза още инж. Маринковски. Той добави, че непрекъснато осигуряват и брошури и табели с цел уведомление на посетителите на горските територии за опасността от възникването на горски пожари, които са бич № 1 за гората. Инж. Маринковски отбеляза, е ЮЗДП има чудесна координация с общините по места. „Работим перфектно и с областните управители, които винаги са на среща и непрекъснато помагат в потушаване на горските пожари. Общините имат създадени доброволчески отряди, които участват в гасенето на пожари“, коментира инж. Маринковски. Той подчерта, че ЮЗДП работи отлично и с Регионална дирекция „Пожарна безопасност и защита на населението“ – Благоевград. „Работата и синхронът ни е на възможно най-високо ниво. Това беше отчетено и при анализа, който беше направен през миналата година от Национална служба „Пожарна безопасност и защита на населението“ в град Симитли във връзка с възникналия мега пожар в района на Кресна и Симитли. Там беше отбелязано, че координацията между структурите на Югозападно държавно предприятие и областните дирекции на пожарна безопасност е на най-високо ниво. Освен това бе коментирано, че стиковката ни е перфектна“, посочи инж. Маринковски. \r\nЛивия НИНОВА", "date": "2018.08.01", "title": "Инж. Василий Маринковски, ЮЗДП: Непрекъснато провеждаме срещи с населението, за да ги предупредим за опасностите, които крие боравенето с огън на открито"}
{"url": "http://www.focus-news.net/news/2018/08/01/2552095/svetoslav-stefanov-oits-veliko-tarnovo-10-mln-leva-e-obshtiyat-razmer-na-bezvazmezdnata-finansova-pomosht-po-novata-protsedura-po-op-dobro-upravlenie.html", "text": "10 млн. лева е общият размер на безвъзмездната финансова помощ по процедура „Повишаване на гражданското участие в процесите на формулиране, изпълнение и мониторинг на политики и законодателство“, която се изпълнява по Оперативна програма „Добро управление“. Това съобщи за  Радио „Фокус“ – Велико Търново  Светослав Стефанов, експерт „Комуникация, информация и логистика“ към Областния информационен център във Велико Търново. Той допълни, че максималният размер на безвъзмездната финансова помощ за проект е 90 хил. лева. Крайният срок за подаване на проектни предложения е до 18.00 часа на 15 октомври. Начинът за подаване на проектни предложения е по електронен път чрез уеб базиран формуляр за кандидатстване в Информационната система за управление и наблюдение ИСУН 2020. Пълна информация за процедурата и документите за кандидатстване може да се видят в системата ИСУН 2020. \r\nСветослав Стефанов посочи, че по процедурата могат да кандидатстват юридически лица с нестопанска цел, учредени на основание ЗЮЛНЦ, определени за извършване на дейност в обществена полза. „Изискването е те да имат поне една приключена финансова година към датата на кандидатстване. Друга категория допустими кандидати по тази процедура са и национално представителните организации на работодателите, работниците и служителите, признати от Министерския съвет по реда на чл. 36, ал. 1 от Кодекса на труда. Могат да кандидатстват и мрежи, коалиции и платформи на неправителствени организации и сдружения. Изискването е техните членове също да отговарят  на посочените условия“, допълни експертът. \r\nНадежда КРЪСТЕВА", "date": "2018.08.01", "title": "Светослав Стефанов, ОИЦ - Велико Търново: 10 млн. лева е общият размер на безвъзмездната финансова помощ по новата процедура по ОП „Добро управление“"}
{"url": "http://www.focus-news.net/news/2018/08/01/2552098/api-alpinisti-izgrazhdat-ankernata-sistema-nad-srutishteto-kray-tikale-na-pat-ii-86-smolyan-madan.html", "text": "Алпинисти изграждат анкерната система над срутището край Тикале на път II-86 Смолян - Мадан. От падналите проливни дъждове в региона се е активизирал срутищния процес. Това съобщиха от пресцентъра на  Агенция \"Пътна инфраструктура\" . Днес работата им беше инспектирана от инж. Михаил Рашков, директор на дирекция „Поддържане на пътната инфраструктура“ в АПИ. Работата на алпинистите обаче е затруднена от продължаващите и днес дъждове в региона. Монтирането на анкерите е задължителен елемент от дейностите, които трябва да бъдат изпълнени преди поставянето на високоякостната мрежа, с която да се укрепи ската. Очаква се, ако времето се подобри и дъждовете спрат, до 30 дни да започне и монтирането на мрежата.  \r\nЦелта е до 15 септември да завършат укрепителните дейности и движението да бъде пуснато по едното платно на второкласния път II-86 Смолян - Мадан. \r\nОт падналите проливни дъждове в региона срутищният процес се е активирал отново и са взети допълнителни мерки за обезопасяването на пътя. За опазване живота и здравето на гражданите е забранено преминаването както на автомобили, така и на пешеходци в района на срутището.", "date": "2018.08.01", "title": "АПИ: Алпинисти изграждат анкерната система над срутището край Тикале на път II-86 Смолян - Мадан"}
{"url": "http://www.focus-news.net/news/2018/08/01/2552100/burgas-mazh-e-postradal-pri-katastrofa-v-rayona-na-detelinata-na-patya-sarafovo-letishte-burgas.html", "text": "Лек автомобил е катастрофирал самостоятелно в района на детелината на пътя Сарафово – Летище „Бургас“. Това каза за  Радио „Фокус“ – Бургас  Цветелина Рандева, говорител на ОДМВР-Бургас. По думите ѝ автомобилът е с бургаска регистрация и е бил управляван от 45-годишен мъж, който първо се е блъснал в електрически стълб, а оттам – в бетонна колона. Мъжът е откаран в бургаска болница, като към момента няма точни данни за здравословното му състояние. Той е пътувал сам по време на инцидента. \r\nМария ГЕОРГИЕВА", "date": "2018.08.01", "title": "Бургас: Мъж е пострадал при катастрофа в района на детелината на пътя Сарафово – Летище „Бургас“"}
{"url": "http://www.focus-news.net/news/2018/08/01/2552102/afp-donald-tramp-prizova-za-prekratyavane-na-pozornoto-razsledvane-na-ruskata-namesa-v-izborite.html", "text": "Държавният глава на САЩ Доналд Тръмп призова правосъдния министър Джеф Сешънс да прекрати разследването за предполагаемата руска намеса в президентските избори от 2016 г., наричайки го „позор“ за страната, предава  AFP . \r\nПоследният туит на американския президент, насочен срещу воденото от специален съветник Робърт Мюлер разследване, бе публикуван на втория ден от началото на съдебния процес срещу бившия на ръководител на кампанията на Тръмп Пол Манафорт във връзка с банкови и данъчни измами. \r\n„Това е ужасна ситуация, министърът на правосъдието Джеф Сешънс трябва да спре този лов на вещици веднага, преди да опетни още повече страната ни\", написа Тръмп, като определи разследванрто на Мюлер като „позор за САЩ\". Тереза Герова", "date": "2018.08.01", "title": "AFP: Доналд Тръмп призова за прекратяване на „позорното“ разследване на руската намеса в изборите"}
{"url": "http://www.focus-news.net/news/2018/08/01/2552103/yuri-aleksandrov-ssmvr-veliko-tarnovo-ot-nas-se-iziskva-rabota-po-evropeyski-standarti-a-zaplatite-sa-na-mnogo-po-nisko-nivo.html", "text": "От нас се изисква работа по европейски стандарти, а заплатите са на много по-ниско ниво. Това каза за  Радио „Фокус“ – Велико Търново  Юри Александров, член на Управителния съвет на Синдиката на служителите в МВР. Думите му са провокирани от заключенията на база доклада на Световната банка за възнагражденията на полицейските служители. Той допълни, че освен това, полицаите са на място и при възникнали бедствия, аварии, пожари, при които организират заградителни мероприятия, охраняват периметъра и други подобни дейности. \r\n„Един полицейски служител, колега, който е на пътя, максимума, който може да вземе, дори с положен извънреден труд, който се налага поради липса на кадри, говоря за такива, които са с полицейски правомощия, няма да надвиши 900-950 лева. Това са служителите, които гражданите виждат на пътя, които се движат със старите амортизирани автомобили с износени гуми, което предполага опасност на пътя както за колегите, така и за останалите участници в движението“, допълни Юри Александров. \r\nТой подчерта още, че е нужно да се направи разграничение между служителите с полицейски правомощия и тези, които не притежават такива, например пожарникарите и спасителите, но които също са в системата на МВР. Той направи това уточнение във връзка с твърдението, че броят на служителите в МВР е достатъчен. \r\nМария НЕДЕВА", "date": "2018.08.01", "title": "Юри Александров, ССМВР – Велико Търново: От нас се изисква работа по европейски стандарти, а заплатите са на много по-ниско ниво"}
{"url": "http://www.focus-news.net/news/2018/08/01/2552104/dobrich-odbh-izprati-proba-ot-divo-prase-namereno-na-teritoriyata-na-obshtina-shabla.html", "text": "Проба от диво прасе, намерено мъртво на територията на община Шабла, е била изпратена днес за анализ, съобщиха от  Областна администрация Добрич . В края на седмицата се очаква да пристигнат резултатите, информира директорът на Областна дирекция „Безопасност на храните\" в Добрич д-р Борислав Каменов. Сигналът за труп на диво прасе на територията на община Шабла е подаден и до областния управител Красимир Кирилов, който е председател на Областния кризисен щаб по мерки за борба с Африканската чума по свинете /АЧС/. Предприети са незабавно мерки - районът, където е било открито мъртвото животно е бил отцепен от полиция. На място са присъствали екологът на община Шабла, ветеринарен лекар от ОДБХ. Взети са проби по надлежния ред и тялото на дивото прасе е загробено. Ветеринарните лекари предупреждават да се наблюдават домашните животни в задните дворове и при най-малки съмнения, да се търси помощ от ветеринарните лекари по общини. С помощта на кметовете на населени места се извършва преброяване на задните дворове, като до момента е ясно, че на територията на община Шабла са около 90 на брой, в които се отглеждат прасета.", "date": "2018.08.01", "title": "Добрич: ОДБХ изпрати проба от диво прасе, намерено на територията на община Шабла"}
{"url": "http://www.focus-news.net/news/2018/08/01/2552096/kanal-5-makedoniya-zamestnik-pomoshtnik-darzhavniya-sekretar-na-sasht-za-evropa-i-evraziya-e-parviyat-diplomaticheski-buldozer-za-referenduma.html", "text": "Наледникът на Хойт Ий – заместник-помощник държавният секретар на САЩ за Европа и Евразия Матю Палмър пристигна на тридневно посещение в Македония с една единствена цел – да изрази поддръжката на Вашингтон за договора за решаване на спора за името, от който зависи прогреса на страната по пътя към членството в НАТО и ЕС, предава  скопският телевизионен „Канал 5“ . \r\nПървата среща на Палмър в страната беше с държавния глава Георги Иванов в 14 часа, а двамата утре ще присъстват и на честванията на Илинден на Мечкин Камък. \r\nВсе още не се знае кога американският дипломат ще се срещне с лидера на опозицията Християн Мицковски, но политическият анализатор Алберт Муслиу очаква след разговорите на Палмър с президента ли лидерът на ВМРО те да се включат в процеса, от който зависи бъдещето на Македония. \r\nАмериканецът има уговорена среща с премиера Зоран Заев в 17:00 (18:00 българско време), а до петък ще се срещне и с останалите по-значителни политически фактори в страната . Муслиу смята, че това посещение е още едно доказателство за загрижеността на САЩ за стабилността и развитието на Македония. \r\n„Канал 5“ коментира, че Матю Палмър е първият дипломатически булдозер, който е на визита в Македония след назначаването на референдума. „Дойче Веле“, позовавайки се на дипломатически източници, обяви, че до неговото провеждане на 30 септември, Македония ще бъде посетена от най-високопоставените представители на ЕС и НАТО, както и от няколко държавни лидери. Споменава се визита на най-важния европейски лидер – германският канцлер Ангела Меркел, както и посещения на канадския премиер Джъстин Трюдо и новият испански премиер Педро Санчес. \r\nПревод и редакция:", "date": "2018.08.01", "title": "„Канал 5“ (Македония): Заместник-помощник държавния секретар на САЩ за Европа и Евразия е първият дипломатически булдозер за референдума"}
{"url": "http://www.focus-news.net/news/2018/08/01/2552105/zamestnik-ministar-georg-georgiev-razgovarya-s-prezidenta-na-kitayskiya-naroden-institut-za-mezhdunarodni-otnosheniya.html", "text": "Заместник-министърът на външните работи Георг Георгиев се срещна с президента на Китайския народен институт за международни отношения У Хайлун. Това съобщиха от пресцентъра на Министерство на външните работи (МВнР). Двамата обсъдиха актуални теми от сферата на международните отношения, двустранното сътрудничество между България и Китай и резултатите от Седмата среща на ръководителите на правителствата на страните от Централна и Източна Европа (ЦИЕ) и Китай \"16+1\", която се проведе в София в началото на юли т.г.  \r\nПред китайския дипломат Георг Георгиев изтъкна, че България подкрепя и активно участва в Инициативата „16+1“. „Трябва да се фокусираме към реализирането на конкретни проекти, които имат добавена стойност и полезност както за региона, но така и за цяла Европа. Искаме Инициативата да бъде подчинена на европейските правила и действаща в полза на всички страни\", отбеляза заместник-министърът.  \r\nГеорг Георгиев подчерта, че страната ни е заинтересована от установяването на контакти между Китайския народен институт за международни отношения и Дипломатическия институт към министъра на външните работи на България. „Вярвам, че едно от най-добрите неща, които можем да направим за задълбочаването на двустранните ни отношения, е да работим за взаимното опознаване на двата народа. Двата института биха могли да спомогнат много за това, чрез инструментите на публичната дипломация\", добави Георгиев. Заместник-министърът предложи и подписването на меморандум за сътрудничество между Китайския народен институт за международни отношения и българския Дипломатическия институт като допълнителна възможност за отбелязването през 2019 г. на 70-тата годишнина от установяване на дипломатическите отношения между двете страни.  \r\nОт своя страна У Хайлун заяви, че трябва да бъдат окуражени китайските бизнесмени да инвестират в България, защото в страната ни има всички условия за развитие на техния бизнес. Той изрази и благодарност към българското правителство за подкрепата му към инициативата „Един пояс, един път“. „Нашата цел е да насърчаваме и популяризираме контактите между хората, което води до по-тясно сътрудничество между държавите“, допълни китайският дипломат.", "date": "2018.08.01", "title": "Заместник-министър Георг Георгиев разговаря с президента на Китайския народен институт за международни отношения"}
{"url": "http://www.focus-news.net/news/2018/08/01/2552106/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.08.01", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/08/01/2552101/krasimir-daskalov-kmet-na-devin-ostava-v-sila-chastichnoto-bedstveno-polozhenie-v-selata-ot-obshtinata-osikovo-churukovo-i-mihalkovo.html", "text": "Остава в сила частичното бедствено положение за трите села в община Девин – Осиково, Чуруково и Михалково, като то може да продължи и утре. Това каза за  Радио „Фокус“ – Смолян  кметът на Девин Красимир Даскалов. Продължава да се работи по отварянето на пътя за село Осиково, който е затворен. По думите на кмета, се очаква до час и половина – два, той да бъде отворен, но има доста щети по трасето, както и в селото. Активизирани са свлачища, има наводнени къщи. „Няма проблеми със снабдяването на населението на Осиково с продукти от първа необходимост, а най-важно е, че няма пострадали хора. В селото живеят над 800 души“, подчерта Даскалов. Той уточни, че продължават да се извършват огледи и да се описват щетите, за да бъдат предприети мерки. Аналогични са проблемите и в селата Чуруково и Михалково и не можем да разграничим къде е най-сериозно положението, затова и частичното бедствено положение остава в сила, каза още кметът на Девин. \r\nНели ГЕРГЬОВСКА", "date": "2018.08.01", "title": "Красимир Даскалов, кмет на Девин: Остава в сила частичното бедствено положение в селата от общината – Осиково, Чуруково и Михалково"}
{"url": "http://www.focus-news.net/news/2018/08/01/2552107/blagoevgrad-remontni-deynosti-se-izvarshvat-po-ulitsa-maritsa-dvizhenieto-v-nyakoi-uchastatsi-ot-neya-e-ogranicheno.html", "text": "Ремонтни дейности се извършват по улица „Марица“, движението в някои участъци от нея е ограничено, предаде репортер на  Радио „Фокус“ – Пирин . Нормално натоварен е трафикът по основните улици и булеварди в Благоевград. Пътните настилки са частично мокри и хлъзгави. Интензивен към този час е трафикът по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През деня няма регистрирани тежки инциденти. Градският транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.01", "title": "Благоевград: Ремонтни дейности се извършват по улица „Марица“, движението в някои участъци от нея е ограничено"}
{"url": "http://www.focus-news.net/news/2018/08/01/2552099/daily-sabah-vanshnite-ministri-na-sasht-i-turtsiya-sa-proveli-telefonen-razgovor-v-konteksta-na-naprezhenieto-mezhdu-stranite-okolo-amerikanskiya-pastor-endryu-bransan.html", "text": "Министрите на външните работи на Турция и САЩ Мевлют Чавушоглу и Майк Помпео са провели телефонен разговор в сряда, който е третият им от миналата седмица насам, пише  турското електронно издание Daily Sabah . \r\nРазговорът се е случил по искане на американската страна, съобщават източници от турското външно ведомство, без да дават повече подробности относно темите, по които е разговаряно. \r\nТова се случва в контекста на напрежението между съюзниците в рамките на НАТО около задържания в Турция по обвинения за тероризъм американски пастор Андрю Брънсън. \r\nИзданието припомня, че американския президент Доналд Тръмп и вицепрезидента Майк Пенс наскоро заплашиха да наложат санкции на Анкара, ако Турция не освободи пастора. Турските власти пък отговориха, че в страната им правосъдната система е независима и всички трябва да се съобразяват с решенията на съда. \r\nПревод и редакция:", "date": "2018.08.01", "title": "Daily Sabah: Външните министри на САЩ и Турция са провели телефонен разговор в контекста на напрежението между страните около американския пастор Ендрю Брънсън"}
{"url": "http://www.focus-news.net/news/2018/08/01/2552108/nela-zlatinova-dobrovolets-kam-podkrepa-za-karmene-pravilniyat-izbor-e-da-karmim.html", "text": "Правилният избор е да кърмим. Това каза за  Радио „Фокус“ – Бургас  Нела Златинова, доброволен консултант към Национална асоциация „Подкрепа за кърмене“ по повод Седмицата на кърменето, която започва днес в Бургас. \r\n„Апелираме все повече майки да предприемат кърмене, защото през последните години все повече изследвания в света доказват, че кърменето предпазва бебетата от болести и те стават доста интелигентни“, каза още Златинова. \r\nПо думите й освен подсилването на близостта майка-дете, друга много важна положителна  характеристика при кърменето е тази, че по време на целия процес кърмачката е в много добро емоционално и психическо състояние. \r\n„А на младите майки, които в последните години все по-често отказват да кърмят, искам да кажа, че положителният резултат ще го усетят доста време след като вече не кърмят. Обикновено отзивите ги получавам при срещи с майки, които вече имат второ дете“, допълни Златинова. \r\nВеселина НИКОЛОВА", "date": "2018.08.01", "title": "Нела Златинова, доброволец към „Подкрепа за кърмене“: Правилният избор е да кърмим"}
{"url": "http://www.focus-news.net/news/2018/08/01/2552110/prof-milko-palangurski-istorik-otdelyaneto-na-2-ot-bvp-za-otbrana-e-napalno-postizhimo.html", "text": "Отделянето на 2 % от БВП за отбрана е напълно постижимо. Това каза в предаването „Царевград Търнов-славата и величието на България“ на  Радио „Фокус“   историкът проф. Милко Палангурски. По думите му всичко е въпрос на политическа воля, като припомни, времената, в които, издръжката на армията е възлизала на над 30%. „2% от бюджета на страната са абсолютно реализуеми, само да има достатъчно политическа воля в парламента, дори бих казал и четирите процента са постижими. Не може в една държава, в която сме имали бюджет – пак да се върна към тия прословути 30%, и държавата е функционирала, имала е икономически просперитет, 2% да бъдат нейният проблем. 2% от общия бюджет са абсолютно малки суми.  2% са много, много по-малко от другите възможните и евентуални 30%“, каза още историкът. Проф. Палангурски коментира още, че реализирането на най-добрите национални политики в сферата на отбраната е напълно възможно. „Всичко е въпрос и на геостратегическо решение, на политика, воля и казване на истината пред избирателите, защото популизмът съсипва националната сигурност“, обясни той.", "date": "2018.08.01", "title": "Проф. Милко Палангурски, историк: Отделянето на 2 % от БВП за отбрана e напълно постижимo"}
{"url": "http://www.focus-news.net/news/2018/08/01/2552111/blagoevgrad-do-3-avgust-se-izvarshva-kosene-v-uchastaka-novo-delchevo-kulata-na-am-struma-dvizhenieto-tryabva-da-se-izvarshva-s-povisheno-vnimanie.html", "text": "До 3 август се извършва косене участъка Ново Делчево – Кулата, от км 152 до км 166 на автомагистрала „Струма“. Шофьорите да се движат с повишено внимание и съобразена скорост. Това съобщиха за  Радио „Фокус“ – Пирин  от Областно пътно управление – Благоевград. Движението по автомагистрала „Струма“ в участъка между п. в. „Кочериново“ и п. в. „Благоевград“ от км 86+300 до км 86+500 се осъществява само в изпреварващата лента поради частични ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация. Няма други въведени ограничени в областта. Интензивен е трафикът по автомагистрала „Струма“ и главен път Е-79. Натоварено е и движението по второкласен път – 19 Симитли – Гоце Делчев. Не са регистрирани инциденти през деня. \r\nЛивия НИНОВА", "date": "2018.08.01", "title": "Благоевград: До 3 август се извършва косене в участъка Ново Делчево – Кулата на АМ „Струма“, движението трябва да се извършва с повишено внимание"}
{"url": "http://www.focus-news.net/news/2018/08/01/2552113/ministarat-na-truda-i-sotsialnata-politika-biser-petkov-shte-napravi-rabotno-poseshtenie-v-panagyurishte-na-2-avgust.html", "text": "Министърът на труда и социалната политика Бисер Петков ще направи утре (2 август) работно посещение в Панагюрище. Това съобщиха от пресцентъра на  Министерство на труда и социалната политика . От 10.00 часа той ще се срещне с кмета на община Панагюрище Никола Белишки. В 10.45 часа министър Петков ще посети Дневен център за деца и младежи с увреждания „Дъга“, след което ще даде брифинг.   \r\nПо-късно през деня той ще посети предприятието „Асарел Медет“ АД и ще разговаря с изпълнителния му директор Делчо Николов.", "date": "2018.08.01", "title": "Министърът на труда и социалната политика Бисер Петков ще направи работно посещение в Панагюрище на 2 август"}
{"url": "http://www.focus-news.net/news/2018/08/01/2552112/api-vazstanoveno-e-dvizhenieto-v-dvete-lenti-po-pat-i-1-botevgrad-sofiya-v-uchastaka-ot-km-210-do-km-211.html", "text": "Движението е възстановено в двете ленти по път I-1 Ботевград – София в участъка от км 210 до км 211. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.08.01", "title": "АПИ: Възстановено е движението в двете ленти по път I-1 Ботевград – София в участъка от км 210 до км 211"}
{"url": "http://www.focus-news.net/news/2018/08/01/2552115/smolyan-propadnali-patni-platna-i-banketi-zatrudnyavat-dvizhenieto-po-nyakolko-napravleniya-v-oblastta.html", "text": "Частично мокри, но нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Движението в участък от пътя Девин – Кричим се осъществява в едната лента, заради наводняване на пътното платно. Остава ограничен трафикът на автомобили над 3.5 тона по пътя Чуруково – Михалково, където също има пропаднал пътен банкет. \r\nВсе още е затворен пътят за село Осиково в община Девин, както и пътят съм село Забърдо в община Чепеларе, заради които са обявени и частични бедствени положения в двете общини. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Давидково – Оряховец, Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са сухи. Автомобилният трафик в е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.01", "title": "Смолян: Пропаднали пътни платна и банкети затрудняват движението по няколко направления в областта"}
{"url": "http://www.focus-news.net/news/2018/08/01/2552117/varna-vandali-sa-potroshili-avtobusna-spirka-iskar-na-bul-treti-mart-v-kvartal-vazrazhdane.html", "text": "Вандали са потрошили автобусна спирка „Искър“ на бул. „Трети март“ в квартал „Възраждане“, предаде репортер на  Радио „Фокус“ – Варна . Строшено е стъклото на заслона. Огромната цепнатина представлява опасност за чакащите пътници и не позволява да се седне на пейката. Допълнителна опасност в района е и улична шахта, която в момента е отворена, тъй като някой е откраднал предпазната решетка. Вандали често рушат заслоните на автобусните спирки на територията на целия град. Счупени и липсващи стъкла в последните месеци имаше на бул. „Васил Левски“, както и по протежението на бул. „Княз Борис Първи“ към „Златни пясъци“. Нерядко обект на вандалски прояви стават и спирките край курортните комплекси, на които много често през летните месеци автобусен превоз чакат и чуждестранни летовници.", "date": "2018.08.01", "title": "Варна: Вандали са потрошили автобусна спирка „Искър“ на бул. „Трети март“ в квартал „Възраждане“"}
{"url": "http://www.focus-news.net/news/2018/08/01/2552109/api-vazstanoveno-e-dvizhenieto-na-leki-avtomobili-v-posoka-burgas-pri-km-339-na-am-trakiya.html", "text": "Възстановено е движението на леки автомобили в посока Бургас при км 339 на АМ \"Тракия\". Това съобщиха от пресцентъра на  Агенция \"Пътна инфраструктура\"  (АПИ).", "date": "2018.08.01", "title": "АПИ: Възстановено е движението на леки автомобили в посока Бургас при км 339 на АМ \"Тракия\""}
{"url": "http://www.focus-news.net/news/2018/08/01/2552118/burgas-natovareno-e-dvizhenieto-v-otsechkata-aytos-burgas-na-am-trakiya.html", "text": "Натоварено е движението в отсечката Айтос - Бургас на АМ „Тракия“, съобщи за  Радио „Фокус “ – Бургас  дежурният в Областно пътно управление. Пътищата са сухи и нормално проходими. Интензивно е движението в отсечката Бургас – Созопол, както и на север от града в посока Поморие и Слънчев бряг. Натоварен е трафикът и по основните булеварди в града – „Демокрация“, „Сан Стефано“ и „Тодор Александров“. Интензивно се осъществява движението на моторни превозни средства и в района на кръговото кръстовище на „Трапезица“ и улиците „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nНа входно-изходните пътни артерии на града движението се осъществява нормално, няма образували се колони от автомобили. \r\nВеселина НИКОЛОВА", "date": "2018.08.01", "title": "Бургас: Натоварено е движението в отсечката Айтос - Бургас на АМ „Тракия“"}
{"url": "http://www.focus-news.net/news/2018/08/01/2552119/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на САЩ Доналд Тръмп призова правосъдния министър Джеф Сешънс да прекрати разследването за предполагаемата руска намеса в президентските избори от 2016 г., наричайки го „позор“ за страната, предава  AFP . \r\nПоследният туит на американския президент, насочен срещу воденото от специален съветник Робърт Мюлер разследване, бе публикуван на втория ден от началото на съдебния процес срещу бившия на ръководител на кампанията на Тръмп Пол Манафорт във връзка с банкови и данъчни измами. \r\n„Това е ужасна ситуация, министърът на правосъдието Джеф Сешънс трябва да спре този лов на вещици веднага, преди да опетни още повече страната ни\", написа Тръмп, като определи разследванрто на Мюлер като „позор за САЩ\". \r\n***  Министрите на външните работи на Турция и САЩ Мевлют Чавушоглу и Майк Помпео са провели телефонен разговор в сряда, който е третият им от миналата седмица насам, пише  турското електронно издание Daily Sabah . \r\nРазговорът се е случил по искане на американската страна, съобщават източници от турското външно ведомство, без да дават повече подробности относно темите, по които е разговаряно. \r\nТова се случва в контекста на напрежението между съюзниците в рамките на НАТО около задържания в Турция по обвинения за тероризъм американски пастор Андрю Брънсън. \r\nИзданието припомня, че американския президент Доналд Тръмп и вицепрезидента Майк Пенс наскоро заплашиха да наложат санкции на Анкара, ако Турция не освободи пастора. Турските власти пък отговориха, че в страната им правосъдната система е независима и всички трябва да се съобразяват с решенията на съда. \r\n***  Европейската комисия отпусна на Гърция спешна помощ в размер на 37,5 млн. евро за справяне с проблема с миграцията. Това обяви говорителят на ЕК Мина Андреева в рамките на брифинг в Брюксел, предава  TACC . \r\n„ЕК отдели допълнителни 37,5 млн. евро извънредна помощ по линия на Европейския фонд по въпросите за миграция и убежище“, поясни Мина Андреева. Средствата ще бъдат използвани за закупуване на хранителни продукти и медикаменти за мигрантите, а също и за подобряване на инфраструктурата за прием и контрол на мигрантите. \r\n***  Членовете на Комисията по външни работи от ВМРО-ДПМНЕ не взеха участие в заседанието й, насрочено от председателя на парламента Талат Джафери вместо от Антонио Милошоски, предава скопската електронна медия  A1 On . \r\nПо-рано през деня Милошоски отказа за трети пореден път да насрочи заседание на комисията, като аргументира решението си с факта, че депутатите са в лятна ваканция.  Джафери обаче свика заседанието, позовавайки се на чл. 120 от Правилника за работа на законодателния орган.  \r\nПървият дипломат на Скопие Никола Димитров трябваше да представи експозе за работата си в рамките на заседание на комисията, но той така и не успя да се обърне към членовете на парламентарната комисия, тъй като председателят й Антонио Милошоски (ВМРО-ДПМНЕ) настояваше членовете й да получат класифицирани материали от две лидерски срещи, проведени с държавния глава на Македония Георги Иванов. Докладите, според Милошоски, са важни за външната политика на страната и за и работата на министър Димитров. \r\n***  Първият съдебен иск срещу гръцките власти за катастрофалните пожари в Източна Атика от миналата седмица, в които загинаха над 90 души, бе подаден в сряда от роднини на жертвите, съобщава електронното издание на вестник  Kathimerini . \r\nЖалбата е подадена срещу генералния секретар по гражданска защита Янис Капакис, регионалния губернатор на Атика Рена Дуру, кметът на Маратон Илияс Псинакис, срещу представители на местните власти, както и срещу офицери от пожарните и полицейските служби.  \r\nИскът е подаден от роднини на жертви, загубили живота си в Неос Вуцас в североизточната част на Атика. \r\n***  В германската провинция Бавария отвориха врати първите седем центъра за първично настаняване на мигранти, съобщава  Deutsche Welle . \r\nТърсещите убежище ще бъдат подслонявани в тези съоръжения веднага след пристигането им в страната. Мигрантите ще остават в тях до момента, в който не бъде взето решение по молбата им за предоставяне на закрила, поясни баварският министър на вътрешните работи Йоахим Херман. \r\nВ центровете ще работят представители на всички служби, свързани с процедурите по предоставяне на убежище. Това ще позволи молбите на мигрантите да бъдат обработвани „без съществена загуба на време“, допълни Херман. Максималният срок, в който те може да остават в съоръженията, е до шест месеца за семействата на бежанци и до година и половина за мигранти, които пристигат във ФРГ без роднини.  \r\nБаварският вътрешен министър определи като „пълна глупост“ разпространената информация, че мигрантите няма да имат право да напускат пределите на центровете. На тях ще им бъде „разрешено да напускат жилищата, за да пазаруват например“, увери Херман. \r\n***  Държавната избирателна комисия (ДИК) на Македония представи правилник за провеждането на референдума за името, с който ще се опита да преодолее несъответствията в законите, предава скопският телевизионен канал  „Телма“  . \r\nИзбирателните екипи ще имат по трима, вместо по петима членове, от тях ще бъдат изведени партийните членове и ще останат само такива от администрацията. Това е заложено в Закона за организиране на референдум. Решението ще се счита за прието, ако половината от избирателите гласуват за него и при условие, че половината от от гласоподавателите, регистрирани в избирателния списък, участват във вота. Разглеждането на списъка ще продължи в рамките на 15 дни.  \r\nДиаспората също ще има право да гласува на референдума – в съответните консулски служби. От ДИК се стремят към налагането на нова система за гласуване на македонците зад граница и отправиха призив към тях да се върнат в родината си за вота. Причината – избирателната активност в чужбина е ниска, а разходите за организиране на гласуването – много големи.  \r\n***  Председателят на македонския парламент Талат Джафери свика заседание на Комисията за външни работи, позовавайки се на чл. 120 от Правилника за работа на законодателния орган, предава излъчващият на албански език скопски телевизионен канал  „Алсат-М“ ,  като припомня, че насрочването на заседание на комисията е право и задължение на нейния председател – Антонио Милошоски от ВМРО-ДПМНЕ. \r\nЗаседанието трябва да се проведе по-късно, но на него няма да говори македонският министър на външните работи Никола Димитров. \r\nПо-рано в сряда сесията, на която първият дипломат на Скопие трябваше да представи експозе за работата си, бе отложена за пореден път. \r\nДимитров (СДСМ) не успя да се обърне към членовете на парламентарната комисия, тъй като председателят й Антонио Милошоски (ВМРО-ДПМНЕ) настояваше членовете й да получат класифицирани материали от две лидерски срещи, проведени с държавния глава на Македония Георги Иванов. Докладите, според Милошоски, са важни за външната политика на страната и за и работата на министър Димитров. \r\n***", "date": "2018.08.01", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/08/01/2552121/predstoyashti-sabitiya-v-stranata-za-2-avgust-agentsiya-fokus.html", "text": "*** \r\nМинистър-председателят Бойко Борисов и премиерът на Република Македония Зоран Заев ще отбележат съвместно 115-годишнината от Илинденско-Преображенското въстание. От 17.00 часа двамата премиери ще участват в церемонията по полагане на венци и цветя на паметника на Гоце Делчев на площад „Македония“ в Благоевград.  \r\n*** \r\nОт 11.00 часа в сграда на Омбудсмана на Р България (ул. „Георг Вашингтон“ 22) Мая Манолова ще отчете три години от избора ѝ за омбудсман.  \r\n*** \r\nОт 11.00 часа в централата на КНСБ (площад „Македония“ №1, Заседателна зала – етаж 11) ще се проведе пресконференция, на която ще бъдат представени данни за потребителските цени и издръжката на живот в България.  \r\n*** \r\nОт 11.00 часа в зала „Форум“ на хотел „Форум“ ще се проведе заключителна конференция по проект \"Разработване и въвеждане на методи за анализ на води, седименти и биота и дооборудване на лаборатории на ИАОС“, финансиран по Оперативна програма \"Околна среда 2014-2020\".  \r\n*** \r\nОт 17.00 часа в старинен храм \"Св. Петка - стара\"/ в сградата на Софийска света митрополия, ще бъде посрещната тържествено чудотворна икона на Света Богородица - Скоропослушница от Украйна. \r\n*** \r\nВ 18.00 часа в Двореца ще бъдат представени 91 живописни произведения от колекцията на Боян Радев.               \r\n*** \r\nОт 18.30 часа в Енорийския център при храм \"Св. св. Кирил и Методий\" (на Женския пазар) ще се проведе открита беседа на тема „Православие и модернизъм“.  \r\n*** \r\nОт 18.30 часа в градското кино ще бъде представен филма „Помни войната 1915 – 1918“, посветен на Първата световна война. Събитието е под патронажа на министър на отбраната Красимир Каракачанов.  \r\n*** \r\nОт 11.00 часа в залата на Регионална библиотека \"Пейо Яворов\" – Бургас ще се проведе пресконференция във връзка с предстоящото издание на фестивала \"С книга на плажа\". \r\n*** \r\nОт 19.00 часа в Галерия-музей „Георги Баев“ ще бъде открита изложба на руски художници „За България с любов‘.  \r\n*** \r\nОт 20.30 часа на лятна сцена „Охлюва“ ще бъде открита четвъртата самостоятелна фотоизложба на маестрото Стефан Диомов – „Магията на фиордите и северните бели нощи“.  \r\n*** \r\nОт 10.00 часа на летище „Варна“ ще се проведе информационна кампания „Вашите права“. \r\n*** \r\nОт 10.00 часа в парк „Дружба“ ще се проведе инициатива по случай Световната седмица на кърменето „Кърменето – основа на живота“. \r\n*** \r\nОт 10.00 часа в читалище „Надежда – 1869“ ще се състои работилница по бродерия.  \r\n***  \r\nОт 10.00 часа в Центъра за родители „HAPPY MUMS” ще се проведе инициатива по случай Световната седмица на кърменето „Кърменето – основа на живота“.  \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.   \r\n***  \r\nОт 21.00 часа на сцената на  „Арт лято“ до ХГ „Борис Денев“ ще се състои концерт „Джаз под звездите в Галерията“.  \r\n*** \r\nОт 20.00 часа на централния площад в град Дебелец ще се състои лятна хоротека „Да му тропнем, да го друснем“.  \r\n*** \r\nОт 10.00 часа в Бизнес залата на Община Добрич /първи етаж/ ще се проведе съвместна пресконференция на кмета Йордан Йорданов и ръководството на ФК „Добруджа“ за представяне на логото и юбилейната фланелка по повод 100 – годишнината на клуба. \r\n*** \r\nОт 10.30 часа в конферентната зала на РЗИ-Добрич за поредна година е организирано провеждане на среща-разговор между настоящи и бъдещи майки (по желание и баби), като мултимедийна презентация по темата ще изнесе г-жа Марияна Драгнева, акушерка - член на  Алианс на българските акушерки и водеща на Училище за бъдещи родители към клуб „Усмивки” в гр. Добрич. Събитието по повод Световната седмица на кърменето.  \r\n*** \r\nОт 18.15 часа в голямата зала на Кино клуб „Икар“, ГЕРБ-Добрич, с финансовото съдействие на народните представители Даниела Димитрова и вицеадмирал Пламен Манушев, организира безплатна прожекция на един от премиерните филми това лято – „Mamma Mia! Отново заедно\". \r\n*** \r\nВ 18.00 часа пред паметника на Петър Юруков ще бъдат тържествено отбелязани 115 години от Илинденско-Преображенското въстание.  \r\n*** \r\nОт 11.00 часа пред паметника на Тодор Александров ще бъде отбелязана 115-годишнина от избухване на Илинденско-Преображенското въстание. \r\n*** \r\nОт 10.00 часа министърът на труда и социалната политика Бисер Петков ще бъде на работно посещение в Панагюрище, където ще се срещне с кмета на Общината Никола Белишки. В 10.45 часа министър Петков ще посети Дневен център за деца и младежи с увреждания „Дъга“, след което ще даде брифинг.  По-късно през деня той ще посети предприятието „Асарел Медет“ АД и ще разговаря с изпълнителния му директор Делчо Николов.  \r\n*** \r\nВ 09.00 часа в сградата на Общинския съвет ще се проведе традиционно заседание на общинските съветници.  \r\n*** \r\nОт 15.00 часа в Заседателна зала на Общински съвет-„Марица“,  ОИЦ-Пловдив ще представи процедура „Насърчаване на предприемачеството“ по Оперативна програма „Иновации и конкурентоспособност“, която ще финансира дейности за реализиране на пазара на предприемачески идеи от млади фирми. \r\n*** \r\nОбщинските съветници от ГЕРБ в Пловдив ще проведат приемни с гражданите както следва: Петър Попов, Ясен Михайлов и Дамян Петров ще приемат от 17.30 до 19.00 часа в район „Западен” на ул. „Царевец” №9; Гошо Къчков от 17.30 до 19.00 часа в офиса на ГЕРБ в район „Северен” на бул.  „Марица” №91; Пенчо Малинов от 17.00 до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А. \r\n*** \r\nВ 18.00 часа в митрополитския храм „Св. Марина“ Пловдивският митрополит Николай ще отслужи молебен канон на Пресвета Богородица.  \r\n*** \r\nОт 10.00 часа в зала 308 кметът на Община Разград д-р Валентин Василев ще даде пресконференция за проекти.  \r\n***  \r\nОт 10.00 часа в Летния театър в село Царевец ще бъде открито осмото издание на Националния фолклорен фестивал „Фолклорен извор“.  \r\n***  \r\nОт 11.00 часа в Летния театър в село Царевец ще започне конкурсната програма на осмото издание на Националния фолклорен фестивал „Фолклорен извор“.  \r\n***  \r\nОт 20.00 часа в К Летния театър в село Царевец  ще се състои концерт на Ансамбъл „Мерани“ от Тбилиси, Грузия, като част от осмото издание на Националния фолклорен фестивал „Фолклорен извор“.  \r\n*** \r\nОт 14.00 часа в Сесийната зала на община Смолян ще се проведе редовно заседание на Общинския съвет. \r\n*** \r\nОт 10.00 о 12.00 часа в къща музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 до 12.00 часа в детски отдел на библиотека „Родина“ ще се състои програма „Програма „Чета и играя – знам и мога”. \r\n*** \r\nОт 19.00 часа на площада в с. Калитиново ще се проведе празник на селото.  \r\n*** \r\nОт 17.30 часа пред паметника на Незнайния войн на площад „Свобода“, Община Хасково организира тържествен ритуал по полагане на венци и цветя и празничен концерт по повод 115 години от Илинденско-Преображенското въстание.  \r\n*** \r\nОт 9.00 часа извънредният и пълномощен посланик на Франция у нас Ерик Льобедел ще бъде приет от кмета на Община. Дипломатът идва на първо официално посещение в Шумен. От 10.00 ч. е планирана срещата с областния управител проф. Стефан Желев.", "date": "2018.08.01", "title": "Предстоящи събития в страната за 2 август (Агенция „Фокус“)"}
{"url": "http://www.focus-news.net/news/2018/08/01/2552123/direktorat-na-npm-shipka-buzludzha-chavdar-angelov-balgarskite-opalchentsi-sa-ritsarite-na-balgarskata-svoboda.html", "text": "Изложба „Епопея на незабравимите български опълченци“ ще бъде открита в една от залите на Художествената галерия в Казанлък на 2 август от 17.30 часа. Това каза за  Радио „Фокус“  директорът на Национален парк – музей „Шипка – Бузлуджа“ Чавдар Ангелов. Той поясни, че фотосите в изложбата представят личности и събития, свързани с освободителното движение - опълченци, руски офицери, духовни лица, медицински сестри в лазаретите. Във фотосите са включени важни моменти от българската история и се дава подробна справка за събитията, предхождащи Руско-турската война. \r\nЕкспозицията за първи път е представена тази година в София. Там се ражда и идеята в рамките на нациналното честване на Шипченската епопея, посветена на 141–та годишнина от отбраната на Шипченския проход, част от изложбата да бъде показана и в Казанлък, като акцентът в това и представяне пада изцяло върху българските опълченци. Казанлък е първият извънстоличен град, в който експозицията гостува.  \r\nВ изложбата са показани материали от музейни хранилища в цялата страна. От фонда на Национален парк – музей „Шипка – Бузлуджа“ са предоставени 25 портретни снимки на опълченци. „Сигурен съм, че изложбата ще се радва на заслужен интерес и посетителите ще видят нещо, което досега не е показвано. Защото българските опълченци – това са рицарите на българската свобода“, каза Ангелов.  \r\nАвтор на изложбата е д-р Тошо Пейков. „Изрових образите на незабравимите опълченци, които бяха някъде по компютрите или скрити във фондовете на музеи и галерии. Тези огнени мъже трябва да бъдат запомнени, защото те дадоха всичко за свободата на България“, посочи той. Пейков поясни, че изложбата има своя път и след Казанлък ще бъде показана в Габрово и Плевен, но тя и търпи своето развитие, непрекъснато към нея се добавят нови образи, които се реставрират и се присъединяват към нея. В Казанлък ще бъдат изложени и някои непоказвани досега фотографии, свързани с честванията през 1902 година. Под всяка една от снимките има текст, който представя бойната биография на всеки един от опълченците и пълководците. \r\nИзложбата „Епопея на незабравимите български опълченци“ е първото събитие от националната програма за отбелязване на годишнината на Шипченската епопея. Тя ще остане в Казанлък до 20 август. \r\nВ рамките на честването на 141-та годишнина на Шипченската епопея в Казанлък ще бъде представен и албум, който е отпечатан по повод 140-та годишнина от Освобождението на България.  \r\nСлавяна ГАЙДАРОВА", "date": "2018.08.01", "title": "Директорът на НПМ „ Шипка – Бузлуджа“ Чавдар Ангелов: Българските опълченци са рицарите на българската свобода"}
{"url": "http://www.focus-news.net/news/2018/08/01/2552097/mariya-dimitrova-dashterya-na-bozhidar-dimitrov-bashta-mi-mi-beshe-i-nay-dobar-priyatel.html", "text": "Баща ми ми беше и най-добър приятел. Това каза пред журналисти Мария Божидарова Димитрова, дъщеря на покойния Божидар Димитров по време на разпръсването на праха му в Созопол днес, предаде репортер на  Радио „Фокус” – Бургас . По думите й причината, професорът да избере точно това място, е свързана с това, че е бил и водолаз, и археолог. \r\n„Мисля си, че е тук. Той обичаше медиите, обичаше да дава интервюта. Мисля, че е до мен и дава интервю”, каза още дъщерята на професора. Според нея няма нищо лошо, което може да се каже за него. \r\nМария ГЕОРГИЕВА", "date": "2018.08.01", "title": "Мария Димитрова, дъщеря на Божидар Димитров: Баща ми ми беше и най-добър приятел"}
{"url": "http://www.focus-news.net/news/2018/08/01/2552114/slavka-chakarova-kmet-na-chepelare-ostava-v-sila-chastichnoto-bedstveno-polozhenie-v-obshtinata.html", "text": "Остава в сила частичното бедствено положение в община Чепеларе, заради срутището по пътя за село Забърдо. Това каза за  Радио „Фокус“ – Смолян  кметът на Чепеларе Славка Чакърова. По думите й ситуацията е сложна и по пътя продължават да падат камъни. Днес на място са били експерти, които са направили оглед, очакват се специалисти и от „Геозащита“ и се очаква утре до обяд да се уточни какви аварийни действия ще се предприемат, поясни Чакърова. „Продължават да падат камъни. Поставили сме табели, че има падащи камъни и че пътят е затворен, но който иска да пътува и да преминава оттам го прави на своя отговорност“, подчерта кметът на Чепеларе. Тя уточни, че в селото има пекарна и на място се прави хляб, а камионите, които зареждат хранителни стоки се пропускат през срутището. „Пътят е изчистен, но за по-голяма сигурност на туристите и за хората, които нямат спешна задача и не е наложително да пътуват, е по-добре да не преминават оттам“, категорична е Чакърова. \r\nНели ГЕРГЬОВСКА", "date": "2018.08.01", "title": "Славка Чакърова, кмет на Чепеларе: Остава в сила частичното бедствено положение в общината"}
{"url": "http://www.focus-news.net/news/2018/08/01/2552122/sport-kraev-rezerva-sreshtu-astana.html", "text": "Божидар Краев попадна в групата на Мидтиланд за реванша с Астана днес в Хернинг. Българинът остана неизползвана резерва в първия двубой в Казахстан, но днес се очаква да се появи в игра, тъй като неговият тим трябва да заличава пасив от един гол. Спортният директор на „вълците\" Свенд Граверсен е сигурен, че неговият тим има сили да стигне до крайния успех. „Бяхме на секунди от равенство в първия мач, а и бе важно да вкараме гол на чужд терен. Сега всичко е в нашите ръце. Знаем и можем да стигнем до победа срещу съперник, който е силен и опитен. Много е важно и феновете да ни дадат допълнителна енергия\", заяви Граверсен.", "date": "2018.08.01", "title": "Спорт: Краев резерва срещу Астана"}
{"url": "http://www.focus-news.net/news/2018/08/01/2552124/api-bez-ogranicheniya-se-osashtestvyava-dvizhenieto-prez-troyanskiya-prohod-po-pat-ii-35-troyan-karnare.html", "text": "Без ограничения се осъществява движението през проход Троянски /път II-35 Троян - Кърнаре/, съобщиха от пресцентъра на  Агенция \"Пътна инфраструктура\" .", "date": "2018.08.01", "title": "АПИ: Без ограничения се осъществява движението през Троянския проход по път II-35 Троян - Кърнаре"}
{"url": "http://www.focus-news.net/news/2018/08/01/2552116/d-r-daniela-daritkova-gerb-iztsyalo-shte-bade-promenen-zakonat-za-horata-s-uvrezhdaniya.html", "text": "Очаква се цялостна промяна на закона, който касае проблемите на хората с увреждания от гледна точка на нуждата от индивидуална преценка на потребностите, с включване на т.нар. лична помощ, за която е внесен отделен законопроект. Това заяви на пресконференция в Смолян народният представител от ГЕРБ и председател на Комисията по здравеопазване д-р Даниела Дариткова, предаде репортер на  Радио „Фокус“ – Смолян . \r\nПо думите й намерението на социалното министерството е да търси комплексно решение на проблемите на всички хора с увреждания. Тя подчерта, че проблемите освен финансови са и организационни. „Затова изграждането на регистър ще е изключително полезно, за да функционира системата обективно и да се добива информация за вида и степента на увреждането и за предложените видове социална помощ и услуги“, каза д-р Дариткова. Тя обясни, че подобни регистри са въведени при процедурите, които касаят услугите в териториалните експертни лекарски комисии. \r\nД-р Дариткова отбеляза, че темата вчера се е дискутирала на заседанието при министър-председателя. „Днес получих информация от Министерство на здравеопазването, че те са поели ангажимент да подпомогнат създаването на този регистър. Ще трябва да вървим и към промяна на Закона за здравето, който касае лекарската експертиза, защото там има сериозни възражения. Променената наредба също дава шанс за по-внимателно и детайлно оценяване на медицинските проблеми при хората с увреждания, които кандидатстват за освидетелстване“, добави д-р Дариткова. \r\nТя каза, че е участвала в няколко срещи при министър Петков с национално представителните организации и майките на деца с увреждания – за медицинската експертиза, помощните средства и необходимостта от индивидуална оценка на състоянието и потребностите. „Всичко това вчера след дълъг разговор с министър-председателя беше конкретизирано като средства за осигуряване и като механизми“, изтъкна председателят на здравната комисия. \r\nПо думите й диалогът е непрекъснат, но трудно се постига съгласие, защото има разнобой във вижданията на отделните организации на хората с увреждания. Според нея предизвикателството е много сериозно, за да се постигне първо помирение между самите тях. „Затова е много важно да се работи в постоянен диалог като се извеждат позитивните и консенсусни решения, да се надгради всичко постигнато до този момент“, каза д-р Дариткова. \r\nНели ГЕРГЬОВСКА", "date": "2018.08.01", "title": "Д-р Даниела Дариткова, ГЕРБ: Изцяло ще бъде променен законът за хората с увреждания"}
{"url": "http://www.focus-news.net/news/2018/08/01/2552125/sebastian-kurts-za-dialoga-belgrad-prishtina-trudno-moga-da-si-predstavya-razmyana-na-teritorii.html", "text": "Коментирайки диалога между Белград и Прищина за нормализиране на двустранните отношения, канцлерът на Австрия Себастиан Курц призна, че трудно би могъл да си представи размяна на територии. Съответното изявление той направи в интервю за сараеския вестник  Dnevni Avaz , предава скопската електронна медия  A1 On . \r\nКурц изрази надежди, че скоро ще има „по-нататъшен напредък\" в диалога между Белград и Прищина, като същевременно подчерта, че подкрепя усилията на президентите и на двете страни.  \r\nНа въпрос дали смята, че до края на годината може да бъде постигнато споразумение между Сърбия и Косово и дали Австрия биприела размяна на територии, Курц отговори: „Ние подкрепяме всякакъв договор, който ще доведе до засилване на сътрудничеството между страните от Западните Балкани и до повече стабилност в региона... размяна на територии трудно мога да си представя, тъй като регионът няма да бъде по-стабилен, ако след много години след въоръжения конфликт се опитваме да ги преместим отново границите“.  \r\nТой добави, че за Австрия Западните Балкани не са само център на сегашното председателство на Съвета на Европейския съюз, а от години е съществена част от австрийската и европейската външна политика. „Искаме да имаме активна роля в този важен регион и по време на председателството трябва решително да настояваме за напредък в европейските перспективи на страните от Западните Балкани\", подчерта Курц, като същевременно допълни, че Западните Балкани са сред петте приоритета на Австрия по време на шестмесечното председателство на ЕС. Тереза Герова", "date": "2018.08.01", "title": "Себастиан Курц за диалога Белград-Прищина: Трудно мога да си представя размяна на територии"}
{"url": "http://www.focus-news.net/news/2018/08/01/2552129/varna-zachestyavat-palezhite-na-ulichni-konteyneri-za-smet-v-grada.html", "text": "Във Варна зачестяват умишлените палежи на ПВЦ контейнери за смет. Това коментира за  Радио „Фокус“ – Варна  зам.-председателят на Управителния съвет на Синдикалната федерация на служителите в МВР Красимир Костов. По думите му собствениците на автомобили трябва да бъдат внимателни къде паркират. Наблюденията на огнеборците са, че често случаите на опожарени коли от последните седмици са причинени именно от горящи кофи за боклук. Според Красимир Костов такива инциденти стават най-често в ранните сутрешни часове, между 3.00 до 5.00 часа. Униформеният служител коментира, че вероятно младежи, които са били на дискотека, палят контейнерите. Наблюденията на спасителните екипи са, че умишлените палежи в някои от дните са на едни и същи улици на разстояние от по 100 – 200 метра. \r\nДиана СТОЕВА", "date": "2018.08.01", "title": "Варна: Зачестяват палежите на улични контейнери за смет в града"}
{"url": "http://www.focus-news.net/news/2018/08/01/2552126/gabrovo-zatrudneno-e-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Затруднено е движението в участък от пътя между Габрово и село Стоманеците. Причината е пропаднал участък на асфалтова настилка при км 7+060. Това съобщиха за  Радио „Фокус“ – Велико Търново  от Областно пътно управление – Габрово. Една от лентите за движение е стеснена, поставена е сигнализация. Срокът за завършване на дейностите е до 31 август. Ограничение за моторни превозни средства над 10 тона е въведено в участък от път III-3011 между село Крамолин и Велико Търново. Забраната е въведена за отсечката от км 22+129 до км 28+380 поради намален габарит на пътното платно при км 26+444. Ограничено е движението по път Севлиево – Драгановци поради извършване на ремонтни дейности. От км 7+331 до км се 13+138 трафикът се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срокът за приключване на дейностите е 31 октомври.  \r\nУсловията за пътуване в областта са нормални. Трафикът е интензивен. Остава в сила забраната за тирове над 12 тона в района на прохода  Шипка. Ограничение за товарни автомобили над 5 тона е въведено в участък от пътя между село Драгановци и Габрово. Причината е ремонт на пътно съоръжение при км 18 + 693. Движението по направление Габрово – Севлиево се организира по обходен маршрут. Товарните автомобили над 5 тона се отклоняват на пътен възел „Попови“ по път III  – 5004 към село Рязковци, през село Козирог към Севлиево. Поставена е необходимата сигнализация. Срокът за приключване на ремонтните дейности е до 12 септември. \r\nМария НЕДЕВА", "date": "2018.08.01", "title": "Габрово: Затруднено е движението в участък от пътя между Габрово и село Стоманеците"}
{"url": "http://www.focus-news.net/news/2018/08/01/2552130/shumen-fotodokumentalnata-izlozhba-v-sveta-na-dora-gabe-gostuva-na-regionalnata-biblioteka-v-razgrad.html", "text": "До 16 август посетителите на РБ „Проф. Боян Пенев” имат възможността да разгледат експонираната във фоайето на културната институция фотодокументална изложба „В света на Дора Габе”. Това съобщиха от  културната институция . Тя е инициирана от РБ „Дора Габе” град Добрич и е посветена на 130-годишнината от рождението на видната българска поетеса (1888-1983 г.). Изложбата представя в 11 пана документи, които са част от Библиотечна колекция, създадена с любезното съдействие на Виолета Пенева, ИК „Пламък” и ЦДА – Дирекция „Архиви”. Посетителите могат да се запознаят с творчеството на Дора Габе, да прочетат спомени, статии, рецензии, изказвания, награди, грамоти, поздравителни адреси. Значително място е отделено на Добружда, тъй като поетесата й посвещава не само творчеството си, но и обществената си дейност. Любопитен момент е многообразната кореспонденция, която ни представя сведения за богатия жизнен и творчески път на поетесата с родственици, близки, Яворов и Боян Пенев. Тук намира място и писмото от Боян Пенев до Дора Габе за чувствата му към Бела и грижите му около гроба на Яворов. Изложбата включва моменти и от преводаческата дейност на Дора Габе, както и акценти от творчеството й за деца.", "date": "2018.08.01", "title": "Шумен: Фотодокументалната изложба „В света на Дора Габе” гостува на Регионалната библиотека в Разград"}
{"url": "http://www.focus-news.net/news/2018/08/01/2552128/sliven-opasnost-ot-padashti-kamani-ima-po-patya-sliven-ichera-gradets.html", "text": "Трафикът  в Сливен и областта е интензивен, съобщиха от  Областното пътно управление . \r\nЗатворени за тежки автомобили над 10 т. са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението в участъка от с. Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.08.01", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/08/01/2552132/api-stesneni-sa-dvete-patni-lenti-po-pat-ii-62-samokov-dupnitsa-v-uchastaka-samokov-klisura-zaradi-svlichane-na-zemna-masa.html", "text": "Шофьорите да се движат с повишено внимание и съобразена скорост, спазвайки указанията на служителите на \"Пътна полиция\", по път II-62 Самоков – Дупница в участъка Самоков – Клисура поради стесняване на двете пътни ленти от свличане на земна маса. Това съобщиха от пресцентъра на  Агенция \"Пътна инфраструктура\" .", "date": "2018.08.01", "title": "АПИ: Стеснени са двете пътни ленти по път II-62 Самоков – Дупница в участъка Самоков – Клисура заради свличане на земна маса"}
{"url": "http://www.focus-news.net/news/2018/08/01/2552133/varna-spasitelnite-ekipi-na-grazhdanska-zashtita-vse-po-chesto-se-otzovavat-na-signali-za-padnali-darveta-i-kloni.html", "text": "Във Варна зачестяват сигналите за паднали улични дървета. Нерядко при инцидентите има пострадали паркирани автомобили. Това коментира за  Радио „Фокус“ – Варна  Красимир Костов от градската Служба по пожарна безопасност и защита на населението. По думите му, в последните месеци времето никак не е благосклонно и спасителните екипи постоянно се отзовават на повиквания, подадени от граждани на телефон 112. „Доста сигнали за наводнения и поражения от силните ветрове имаше през последните седмици. Затова искам да предупредя гражданите, че зачестиха сигналите за паднали клони и дървета по време на бурите“, коментира Красимир Костов. Той апелира хората да преценяват ситуацията и метеорологичните условия и да избягват да паркират под опасни дървета. „Фокус“ припомня, че при една от силните бури на 22 юли тази година, само за ден бяха подадени 4 сигнала за пречупени клони и крайпътни дървета. \r\nДиана СТОЕВА", "date": "2018.08.01", "title": "Варна: Спасителните екипи на \"Гражданска защита\" все по-често се отзовават на сигнали за паднали дървета и клони"}
{"url": "http://www.focus-news.net/news/2018/08/01/2552136/varna-v-riosv-e-vneseno-predlozhenie-za-remont-na-stenata-i-prelivnika-na-yazovir-eleshnitsa.html", "text": "Инвестиционно предложение за ремонт на стената и преливника на язовир „Елешница“ в Община Дългопол е преминало първоначално одобрение от Регионалната инспекция по околната среда и водите (РИОСВ) във Варна. Това става ясно от проекта, подаден от страна на „Напоителни системи“ ЕАД – клон Черно море, предаде репортер на  Радио „Фокус“ – Варна . Предложението е входирано в РИОСВ – Варна на 23 юли тази година и е получило одобрение в последния ден на месеца. В него се посочва, че планираните дейностите ще включват ремонт и възстановяване на бързотока на язовира и ремонтно-възстановителни работи по преливника на съоръжението. В становището на екоинспекцията се посочва, че при реализацията на проекта няма да има отрицателно въздействие върху Защитени зони „Камчийска планина“ и „Камчийска и Еменска планина“. \r\nДиана СТОЕВА", "date": "2018.08.01", "title": "Варна: В РИОСВ е внесено предложение за ремонт на стената и преливника на язовир „Елешница“"}
{"url": "http://www.focus-news.net/news/2018/08/01/2552134/tass-redzhep-taiyp-erdogan-e-gotov-da-varne-smartnoto-nakazanie-v-turtsiya.html", "text": "Президентът на Турция Реджеп Таийп Ердоган изрази готовност да възстанови смъртното наказание в Турция. Той съобщи това пред телевизионния канал NTV, предава  ТАСС . \r\nВ сряда турският лидер заяви, че има такава готовност, при положение, че съответстващият законопроект бъде приет в парламента. \r\n„Вие знаете, че ние се отнасяме много чувствително към тази тема. Ако той (закона) мине в парламента, то аз ще го ратифицирам, защото знаем позицията на убийците по този въпрос. Знаем, че те са длъжни да платят със същото за извършеното злодеяние“, цитира думите на Ердоган телевизионния канал. \r\nТАСС припомня, че за първи път дискусията за връщане на смъртното наказание се възобнови в Турция след неуспешния опит за преврат на 15 юли 2016 година. След това президентът не изключи възможността по този въпрос да се проведе референдум. \r\nПревод и редакция:", "date": "2018.08.01", "title": "ТАСС: Реджеп Таийп Ердоган е готов да върне смъртното наказание в Турция"}
{"url": "http://www.focus-news.net/news/2018/08/01/2552127/zoran-zaev-mandatat-mi-mozhe-da-zavarshi-na-30-septemvri-ako-grazhdanite-glasuvat-protiv-shte-anulirame-dogovora-s-gartsiya.html", "text": "Министър-председателят на Македония направи предвиждания за няколко сценария, които могат да се случат на референдума за името на 30 септември. Той посочи, че ако мнозинството от гражданите гласуват против, тогава парламентарното мнозинство ще анулира Договора с Гърция, предава  македонският „Фокус“ . \r\n„Предвиждаме, че на референдума ще излязат да гласуват около един милиони граждани, като от тях 600 хиляди ще гласуват „за“, а 400 хиляди против, това решение ще се транспонира чрез институциите на системата, но депутатите ще решат как да гласуват. Политическият натиск, че трябва да се гласува „за“ в парламента е голяма. Но не искам да предвиждам как ще гласуват народните представители. Само мога да кажа, че коалиционното мнозинство ще гласува „за““, посочи Заев. \r\nАко обаче стане така, добави той, че от един милион гласували, 600 хиляди са против, а 400 хиляди „за“, тогава парламентът чрез депутатите отново ще вземе своето самостоятелно решение. \r\n„В този случай парламентарното мнозинство ще анулира договора с Гърция. Ако се случи да излязат 850 хиляди, от които 650 хиляди са „за“, а 200 хиляди против, в Конституцията се казва кой носи отговорност в такъв случай. Който и управник да попитате, той ще ви каже, че ако гражданите не вземат решение, носят отговорност институциите. Не мога да предвидя как ще гласува парламента в този случай, може всички да бъдат „за“, може и всички да са „против““, отговори Заев на въпрос от журналисти как ще успее да осигури квалифицирано мнозинство. \r\nВярвайте, че ще има консенсус и мнозинството ще гласува \"за\". Дали споразумението е справедливо или несправедливо се доказва от реакцията и на двете страни. Ние имаме голям потенциал, който можем да използваме. Ние, политиците, направихме нашето, взехме решенията, имам мандат до декември 2020 г., този срок може да приключи на 30 септември. Тук съм, за да взимам решения и взех решения. Заев като министър-председател, Мицковски като ръководител на опозицията и всички граждани имат отговорността да решат в коя посока ще тръгне Македония. Зад паравана всички сме сами, за да гласуваме, както смятаме, че трябва \", заключи македонският премиер. \r\nПревод и редакция:", "date": "2018.08.01", "title": "Зоран Заев: Мандатът ми може да завърши на 30 септември, ако гражданите гласуват против, ще анулираме договора с Гърция"}
{"url": "http://www.focus-news.net/news/2018/08/01/2552131/b92-sarbiya-migranti-se-nanesoha-v-apartamenta-na-radovan-karadzhich-v-saraevo.html", "text": "Най-малко петима мигранти се нанесоха в апартамента на бившия президент на Република Сръбска Радован Караджич в Сараево, съобщиха босненски медии, предава  белградското радио „Б92“ . \r\nИзточниците цитират съседите, които са съобщили, че мигрантите са се нанесли в един от апартаментите на приземния етаж в сградата, където съпругата на Караджич притежава дом, а в също и в друго помещение, където семейството е живяло до пролетта на 1992 година. \r\nСъседите твърдят, че са видели мигрантите да влизат в „един от апартаментите“, където и са останали. \r\nСъгласно информацията на медиите, „все още никой не се е обадил на полицията“. \r\n„Б92“ припомня, че Караджич беше политически лидер на босненските сърби по време на конфликта в Босна и Херцеговина от 1992 до 1995 година, а в момента той обжалва 40-годишна присъда, дадена му от Трибунала в Хага за военни престъпления. \r\nПревод и редакция:", "date": "2018.08.01", "title": "„Б92“ (Сърбия): Мигранти се нанесоха в апартамента на Радован Караджич в Сараево"}
{"url": "http://www.focus-news.net/news/2018/08/01/2552135/kazanlak-traditsionnata-vazstanovka-na-sabitiyata-ot-otbranata-na-shipchenskiya-prohod-shte-bade-provedena-na-vrah-shipka.html", "text": "Седмицата, която предшества 25 август, ще бъде наситена със събития, свързани с отбелязване на 141-та годишнина от Шипченската епопея, като по–голямата част от тях са концентрирани в Габрово, каза за  Радио „Фокус“  директорът на Национален парк – музей „Шипка – Бузлуджа“ Чавдар Ангелов. Кулминацията на честванията ще бъде на 25 август на връх „Свети Никола“. По време на събитията на върха ще бъде и националната гвардейска част, президентът Румен Радев е потвърдил присъствието си на честванията. \r\nЗа първи път  тази година традиционната възстановка на събитията от отбраната на Шипченския проход ще бъде проведена на самия исторически връх „Шипка“, който отстои на няколко километра на север от Паметника на свободата. „Това е свързано с доста предизвикателства, тъй като теренът, на който ще бъде направена възстановката, е автентичен, но трябва да бъде подготвен. В момента работят по въпроса съвместно Общините Казанлък и Габрово“, каза Ангелов. \r\nВ програмата на честванията на връх „Св. Никола“ са включени и традиционните състезания, свързани със скоростно изкачване на стъпалата отвеждащи към Паметника на свободата, ще има детски работилници, с които децата ще могат да станат съпричастни към героичното минало на народа ни. \r\nВ деня на честванията на 25 август Паметникът на свободата ще бъде с вход свободен. \r\nСлавяна ГАЙДАРОВА", "date": "2018.08.01", "title": "Казанлък: Традиционната възстановка на събитията от отбраната на Шипченския проход ще бъде проведена на връх „Шипка“"}
{"url": "http://www.focus-news.net/news/2018/08/01/2552141/sport-georgi-petkov-otpada-za-macha-s-hayduk.html", "text": "Вратарят на Славия Георги Петков ще пропусне утрешния реванш с Хайдук (Сплит) от втория квалификационен кръг на Лига Европа заради контузия. Информацията бе потвърдена от треньора на \"белите\" Златомир Загорчич. Според мнението на специалиста, противникът е много силен, но преодолим. „Не тренираме дузпи никога“ добави Загорчич. \r\nСлавия загуби с 0:1 първата среща, играна в Хърватия. Реваншът е в четвъртък от 19:00 часа на Националния стадион „Васил Левски“.", "date": "2018.08.01", "title": "Спорт: Георги Петков отпада за мача с Хайдук"}
{"url": "http://www.focus-news.net/news/2018/08/01/2552142/nimh-utre-sled-obyad-v-zapadna-i-tsentralna-balgariya-shte-prevali-i-pregarmi-maksimalnite-temperaturi-shte-sa-mezhdu-28-i-33.html", "text": "Утре преди обяд ниската облачност ще се разкъсва и намалява и в повечето райони ще се установи предимно слънчево време. След обяд главно в Западна и Централна България ще се развива купеста и купесто-дъждовна облачност и на места там отново ще превали и прегърми. Максималните температури ще са между 28° и 33°, в София – около 28°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ)  при Българската академия на науките (БАН). \r\nПо Черноморието ще е предимно слънчево. Сутринта в отделни райони ще е с ниска облачност или мъгла. Ще духа слаб до умерен североизточен вятър. Максималната температура на въздуха ще е 27-30°. Температурата на морската вода е 25-27°. Вълнението на морето ще е 2-3 бала.   \r\nНад планините ще се развива купеста и купесто-дъждовна облачност и главно в следобедните часове ще има краткотрайни валежи с гръмотевици, на отделни места ще са значителни по количество. Ще духа до умерен изток-североизточен вятър. Максималната температура на височина 1200 метра ще е около 23°, на 2000 метра – около 16°. \r\nПрез следващите дни температурите ще останат без съществена промяна. В петък сутринта ще бъде предимно слънчево, около и след обяд ще има временни, но значителни увеличения на облачността. Превалявания ще има на малко места в Източна България и планинските райони на Западна. Ще духа слаб до умерен вятър от изток-североизток. През почивните дни ще бъде почти без валежи. Ще преобладава слънчево време с временни увеличения на облачността.", "date": "2018.08.01", "title": "НИМХ: Утре след обяд в Западна и Централна България ще превали и прегърми, максималните температури ще са между 28° и 33°"}
{"url": "http://www.focus-news.net/news/2018/08/01/2552138/pazardzhik-tri-shtarkela-dve-sovi-i-kostenurka-sa-spaseni-i-izprateni-za-lechenie-v-spasitelen-tsentar-na-riosv-pazardzhik.html", "text": "Регионалната инспекция по околната среда и водите в Пазарджик изпрати през юли за лечение и доотглеждане в спасителен център три щъркела, две сови и шипобедрена костенурка, съобщи за  Радио „Фокус“ – Пазарджик  Цветана Чочева, експерт в Екоинспекцията в Пазарджик. Повечето от откритите птици са млади екземпляри, паднали от гнездата си при опит за летене и получили различни наранявания. Сигналите са подадени от Пазарджик, Белово, Септември, с. Мененкьово и с. Алеко Константиново. Костенурката е намерена ранена на пътното платно на ул. „Болнична” в Пазарджик. Екземплярите с видими наранявания са изпратени за лечение и доотглеждане в Спасителния център за диви животни в Стара Загора, а другите – без видими увреждания, са пуснати в подходяща среда. РИОСВ – Пазарджик напомня, че не всяка паднала от гнездото малка птица е бедстващ вид. Младите щъркели извършват първите си опити за летене в началото на август, на къси разстояния, между покривите на къщите, и поради неопитност често кацат на неподходящи, нетипични места (улици, дворове и т.н.). Ако при тези първи опити птицата падне, но няма наранявания, не е необходима човешка намеса. В тези случаи РИОСВ препоръчва 24-часово наблюдение. Ако и след този период птицата не прави опити и/или не успява да полети, тогава трябва да се потърсят институциите за експертна помощ.", "date": "2018.08.01", "title": "Пазарджик: Три щъркела, две сови и костенурка са спасени и изпратени за лечение в Спасителен център на РИОСВ - Пазарджик"}
{"url": "http://www.focus-news.net/news/2018/08/01/2552139/shumen-klubove-za-narodni-hora-shte-se-izyavyat-na-stsenata-na-sabora-na-vechernik-v-divdyadovo-na-2-avgust.html", "text": "Клубове за народни хора ще се изявят на сцената на събора „На вечерник в Дивдядово“. Това каза пред  Радио „Фокус“- Шумен   Милена Петкова, секретар на НЧ „Асен Златаров - 1872“ . Това са участници в 4-тото издание на фестивала „На извора хоро се вие“, който се реализира чрез спечелен проект към общински фонд „Култура“. На сцената се очакват осем състава, настроението ще допълва и оркестър „Шумен“. „Дивдядово е селище с богати традиции и на 2 август ние посрещаме гости на площад „Проф. Тончо Жечев“, където се вият кръшни хора и се събират хора отблизо и далеч на традиционния събор, организиран от читалището, подпомогнат от Община Шумен. Завършекът на многото наши инициативи винаги се случва на това място, наричано хорището, където песните и танците са до ранни зори“, каза Милена Петкова. Съборът „На вечерник в Дивдядово“ ще започне от 19.00 часа на 2 август. \r\nИвелина ИВАНОВА", "date": "2018.08.01", "title": "Шумен: Клубове за народни хора ще се изявят на сцената на събора „На вечерник в Дивдядово“ на 2 август"}
{"url": "http://www.focus-news.net/news/2018/08/01/2552143/vidin-nad-5-400-sa-depoziranite-zayavleniya-v-oblastta-za-otpuskane-na-tseleva-pomosht-za-otoplenie.html", "text": "Над 5 400 са депозираните заявления във Видинска област за отпускане на целева помощ за отопление. Toва каза за  Радио „Фокус“ – Видин  Венцислав Боянов, директор на РД „Социално подпомагане“. Той посочи, че общият брой на подадените заявления за отпускане на помощи за отопление в 11-те общини на Видинска област е 5492, като издадените заповеди на одобрените декларации са 1922. „Отхвърлени са 169 декларации, като причините са различни – нарушени критерии за праг на доходите, продажба на имущество и други. В процес на обработка са 3401 депозирани заявления“, каза Венцислав Боянов. Той допълни, че заявленията се подават в дирекции „Социално подпомагане“ от 1 юли до 31 октомври. Размерът на целевата помощ за отоплителен сезон 2018 г. - 2019 г. е в размер на 374,15 лв. \r\nАнна ЛОЗАНОВА", "date": "2018.08.01", "title": "Видин: Над 5 400 са депозираните заявления в областта за отпускане на целева помощ за отопление"}
{"url": "http://www.focus-news.net/news/2018/08/01/2552144/kazanlak-britanski-fotograf-otkri-izlozhba-sluchki-ot-ulitsata-v-muzeya-na-fotografiyata.html", "text": "Изложба „Случки от улицата“ на британския фотограф Дейвид Кингстън бе открита в Музея на фотографията, предаде кореспондент на  Радио „Фокус“ . Това е първа изложба на англичанина у нас. Тя обединява пъстри фотографии със сюжети от улицата - денят и нощта в градската среда в България и по света, човешкото лице в безбройните му състояния, човешката фигура във възрастите на детството, зрелостта и старостта. \r\nДейвид Кингстън е роден през 1961 г., учи изкуства и специализира фотография в колежите в Нанитън и Хинкли, Англия. От фотографията Кингстън е увлчен още като момче. Оттогава досега работи по редица собствени художествени проекти. \r\nСлавяна ГАЙДАРОВА", "date": "2018.08.01", "title": "Kaзанлък: Британски фотограф откри изложба \"Случки от улицата\" в Музея на фотографията"}
{"url": "http://www.focus-news.net/news/2018/08/01/2552140/reuters-iranskite-deputati-privikaha-hasan-rouhani-da-dade-obyasneniya-v-medzhlisa-za-ikonomicheskoto-polozhenie-na-stranata.html", "text": "Иранските депутати са дали един месец на президента Хасан Роухани да се яви пред тях в меджлиса, където да отговори на въпроси как неговото правителство се справя с икономическите трудности пред страната, съобщиха местни държавни медии в сряда, предава  Reuters . \r\nАмериканската агенция уточнява, че това е първият случай, в който Роухани е призован, а това се случва, докато той е поставен под натиск от радикалните си политически конкуренти да осъществи промени в кабинета си заради развалянето на отношенията със САЩ и сериозните икономически трудности, пред които е изправен Иран. \r\nДепутатите искат да зададат въпроси на държавния глава по теми, като падането на стойността на риала (местната валута), който е загубил половината от цената си от април насам, слабия икономически растеж и нарастващата безработица, съобщава полу-официалната агенция ISNA, цитирана от „Ройтерс“. \r\nАмериканската медия обяснява, че Роухани е прагматик, който успя да намали напрежението със Запада чрез постигнатата от него ядрена сделка през 2015 година. Откакто обаче американският президент Доналд Тръмп извади Вашингтон от споразумението през май т.г. и заяви, че ще възобнови санкциите, целящи да потиснат икономиката на Иран, включително жизнено важния износ на петрол и нефтопродукти, иранският държавен глава е обект на все по-сериозни критики в страната си. \r\nОсвен това, съгласно информацията на ISNA, депутатите искат да попитат президента защо повече от две години след въпросното ядрено споразумение, иранските банки все още имат ограничен достъп до глобалните финансови пазари. \r\n„Ройтерс“ уточнява, че според условията на сделката, в замяна на спирането на разработката на ядрени оръжия, ще бъдат премахнати международните санкции срещу Иран и ще бъдат освободени блокираните средства на страната в чуждестранните банки. \r\nОсвен това, продължава американската агенция, привикването на Роухани съвпада с продължаващите прояви на обществено недоволство. От началото на годината в Иран избухнаха множество протести заради високите цени, недостига на вода, спиранията на електрозахранването и предполагаема корупция в Ислямската република. \r\nПревод и редакция:", "date": "2018.08.01", "title": "Reuters: Иранските депутати привикаха Хасан Роухани да даде обяснения в меджлиса за икономическото положение на страната"}
{"url": "http://www.focus-news.net/news/2018/08/01/2552148/blagoevgrad-s-dve-golemi-sabitiya-shte-bade-otbelyazanata-115-godishnina-ot-izbuhvaneto-na-ilindensko-preobrazhenskoto-vastanie-v-grada-na-2-avgustt.html", "text": "С две големи събития ще бъде отбелязана 115-годишнина от избухването на Илинденско – Преображенското въстание в Благоевград на 2 август. Това съобщи за  Радио „Фокус“ – Пирин  историкът д-р Кирил Алексиев. Организатори са Община Благоевград, Регионален исторически музей – Благоевград и регионално дружество „Традиция“. „Ще започнем с превърналото се в традиция за Община Благоевград шествие. В него представителите на регионално дружество „Традиция“ ще вземем дейно участие, тъй като разполагаме с униформи и оръжия, които са от периода на Илинденско – Преображенската епопея. Началната точка, от която ще тръгне шествието, е паметникът на Тодор Александров, който се намира до голям магазин за хранителни стоки. Ще преминем по цялата централна градска част, достигайки по паметника на Гоце Делчев, където пък в 17.00 часа ще започне второто събитие“, каза още д-р Кирил Алексиев. Там ще бъдат поднесени цветя и венци в знак на признателност към героите, взели участие в бойните действия през лятото на 1903 година. „Тук е моментът да кажа, че съм изключително щастлив от факта, че Община Благоевград успя да направи така, че 115-годишнина от Илинденско – Преображенското въстание да бъде отбелязана по достоен начин, защото това е едно знаково събитие, което е тясно свързано с историята на нашия град и край“, подчерта д-р Алексиев. \r\nЛивия НИНОВА", "date": "2018.08.01", "title": "Благоевград: С две големи събития ще бъде отбелязаната 115-годишнина от избухването на Илинденско – Преображенското въстание в града на 2 августт"}
{"url": "http://www.focus-news.net/news/2018/08/01/2552147/pravitelstvoto-predlaga-nova-semeyna-pomosht-za-detsata-bez-pravo-na-nasledstvena-pensiya-obzor.html", "text": "На редовното си заседание правителството е приело промени в Закона за семейните помощи за деца. Предлага се на децата без право на наследствена пенсия от починал родител да се отпуска нова месечна семейна помощ. Помощта ще се предоставя до навършване на 18-годишна възраст, а ако детето учи - до завършване на средно образование, но не повече от 20-годишна възраст. Ако детето е завършило средното си образование преди навършване на 18-годишна възраст, помощта ще продължи да се предоставя до навършването й. Размерът на новата помощ ще се определя, както на всички останали помощи, през бюджета за всяка година. Правителството предвижда помощта да може да се получава от баби и дядовци, или от семейства, които се грижат за детето. Условие в този случай е семейството да не получава месечна помощ за отглеждането на детето съгласно Закона за закрила на детето. Помощта ще се отпуска след доходен тест, за 12 месеца и ще може да се получава заедно с останалите видове семейни помощи, но няма да може да се получава заедно с персонална пенсия на дете по Кодекса за социално осигуряване. Министър Бисер Петков обясни, че според разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия или новата социална помощ. Министърът заяви, че 4 млн. лева допълнително ще са необходими в бюджета за следващата година за изплащане на предлаганата помощ. Отпуснатите до края на годината персонални пенсии ще продължават да се изплащат. Кабинетът предлага новата помощ да се предоставя от 2019 година. За да влезе в сила промяната в закона, тя трябва да се одобри и от парламента. \r\nНа заседанието министрите решиха 92 деца  без право на наследствена пенсия от починал родител да получат персонални пенсии в размер на 113,02 лв. месечно. Пенсиите са в размер на 90 на сто от социалната пенсия за старост и ще се изплащат от 1 август. С отпускането им ще бъдат подпомогнати 50 семейства, останали в затруднено финансово положение. \r\nБиляна ИВАНОВА", "date": "2018.08.01", "title": "Правителството предлага нова семейна помощ за децата без право на наследствена пенсия (ОБЗОР)"}
{"url": "http://www.focus-news.net/news/2018/08/01/2552146/a1-on-makedoniya-v-sarbiya-nameriha-telata-na-dvama-migranti.html", "text": "Сръбската полиция съобщи, че край село Добринци в близост до Рума в автономната област Войводина са намерени телата на двама мигранти, предава скопската електронна медия  A1 On . \r\nСъгласно разпространената информация, тленните останки са на двама възрастни мъже. Според правоохранителните органи те загинали в резултат на получени рани от оръжие – какво точно обаче не се уточнява.  \r\nПо случая е образувано разследване. Тереза Герова", "date": "2018.08.01", "title": "A1 On (Македония): В Сърбия намериха телата на двама мигранти"}
{"url": "http://www.focus-news.net/news/2018/08/01/2552149/predstoyashti-mezhdunarodni-sabitiya-za-2-avgust-agentsiya-fokus.html", "text": "*** Външните министри на страните от Югоизточна Азия ще се срещнат в Сингапур \r\n*** Новият министър за Брекзит на Великобритания Доминик Рааб ще проведе среща с министъра по европейските въпроси на Франция Натали Лойзо \r\n*** Министър-председателят на Испания Педро Санчес се среща с новия председател на Народната партия Пабло Касадо в двореца Монклоа \r\n*** Вицепрезидентът на САЩ Майк Пенс ще води церемонията по приемането на тленните останки на американски войници, загинали по време на Корейската война \r\n*** Гей прайда на Ерусалим \r\n*** Бразилската демократична партия ще утвърди официално Енрике Мейрейес като свой кандидат за президент \r\n***", "date": "2018.08.01", "title": "Предстоящи международни събития за 2 август ( Агенция „Фокус“ )"}
{"url": "http://www.focus-news.net/news/2018/08/01/2552150/hashim-tachi-nyama-da-ima-razmyana-na-teritorii-sas-sarbiya-mozhe-da-ima-korektsiya-na-granitsata-za-preshevskata-dolina.html", "text": "Президентът на Косово Хашим Тачи в сряда отново посочи, че е отворен да разговаря за корекция на границата със Сърбия, но не и за размяна на територии, предава  македонската електронна медия „А1 Он“ . \r\nСъгласно думите на Тачи, такава подялба е „неприемлива“ за него, но Прешевската долина все пак трябва да стане част от Косово. \r\n„Подялбата на Косово, която иска Сърбия, няма как да стане. Това е неприемливо“, категоричен е косовският държавен глава. \r\nПревод и редакция:", "date": "2018.08.01", "title": "Хашим Тачи: Няма да има размяна на територии със Сърбия, може да има корекция на границата за Прешевската долина"}
{"url": "http://www.focus-news.net/news/2018/08/01/2552137/kathimerini-gartsiya-arestuvaha-zapodozryan-za-palezhi-v-iztochna-atika.html", "text": "Гръцката полиция в сряда арестува мъж, заподозрян за няколко случая на палеж в община Маратон, Източна Атика, съобщиха от противопожарната служба на страната чрез съобщение до пресата, пише  електронното издание на вестник „Kathimerini” . \r\nМъжът, на 35 години, е обвинен в пет палежа в района на Ризари между 26 и 31 юли, както и в неподчинение на властите. \r\nОт противопожарната служба заявиха още, че обвиняемият ще се яви пред прокурор по-късно в сряда. \r\nВестникът припомня, че най-малко 91 души загинаха, а още мнозина получиха наранявания на 23 юли, когато огнената стихия изпепели курорта Мати, на източното крайбрежие на Атика. \r\nВластите започнаха разследване за причините, предизвикали горския пожар, който се оказа най-смъртоносният в историята на Гърция. \r\nСъгласно оценките на департамента за палежи към Гръцката противопожарна служба, с които се е сдобил “Kathimerini”, причината за основния пожар в планината Пендели, който достигна до Мати е невнимание. Според доклада, огънят вероятно е тръгнал заради лице, най-вероятно местен жител, което е запалило огън, за да изгори излишно дърво и клони. \r\nНо в резултат от разследването е станало ясно още, че за два отделни пожара,  започнали край черен път в близост до Неа Макри има ясни доказателства, че са умишлен палеж. \r\nПревод и редакция:", "date": "2018.08.01", "title": "“Kathimerini” (Гърция): Арестуваха заподозрян за палежи в Източна Атика"}
{"url": "http://www.focus-news.net/news/2018/08/01/2552151/razgrad-sformirani-sa-38-ekipa-za-vrashtane-na-otpadnali-ot-uchilishte-detsa-v-oblastta.html", "text": "Областният управител на Разград Гюнай Хюсмен откри работна среща във връзка с координиране на дейностите по прилагане на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Това съобщиха от пресцентъра на  Областна администрация - Разград . На регионално ниво oбластният управител апелира към ангажираните в областта на образованието да акцентират върху работата с децата-билингви. Началникът на Регионалното управление на образованието Ангел Петков отчете работата по Механизма през отминалата година, анонсира и започналата подготовка за следващия период. След осъществени 4018 посещения на място е установено, че през 2017 г. отпадналите от училище са 34 ученици, 142 са върнати в училище, 2195 са в чужбина, 1091 са навършили 16 години и не подлежат на задължително обучение, а 168 са с неустановен адрес. Приложени са различни мерки, предвидени в Механизма, като две от общините – Кубрат и Лозница, – са наложили и по една глоба на родители на деца, които не посещават училище. Дейностите по Механизма са регламентирани и финансово обезпечени по Постановление на Министерски съвет, стана ясно още на съвещанието. Вече са сформирани 38 екипа, които започват работа за предстоящата учебна година.", "date": "2018.08.01", "title": "Разград: Сформирани са 38 екипа за връщане на отпаднали от училище деца в областта"}
{"url": "http://www.focus-news.net/news/2018/08/01/2552153/washington-examiner-otborat-na-natsionalniya-savet-na-demokraticheskata-partiya-otkaza-da-izleze-sreshtu-republikanskite-si-kolegi-v-ezhegodniya-mach-po-softbol.html", "text": "Националния съвет на Демократическата партия на САЩ отказа да играе срещу Националния съвет на Републиканската партия в техния ежегоден мач по софтбол, пише  електронното издание Washington Examiner . \r\nИзточници от Републиканската партия са съобщили пред the Daily Caller, че са били „зашеметени“, когато Демократите са отказали да участват в обичайно добронамерения мач между високопоставени функционери от двете партии, който се провежда вече от десет години. Съгласно твърденията на източниците, от Съвета на Демократическата партия са обяснили, че „всичките ни играчи са на игралното поле тази година“ и затова не могат да участват в срещата. \r\nИзданието уточнява, че от Демократическата партия не са отговорили на молбата за коментар по случая. \r\nПревод и редакция:", "date": "2018.08.01", "title": "Washington Examiner: Отборът на Националния съвет на Демократическата партия отказа да излезе срещу Републиканските си колеги в ежегодния мач по софтбол"}
{"url": "http://www.focus-news.net/news/2018/08/01/2552152/pazardzhik-obshtinata-zapochva-kampaniya-za-lyatno-pochistvane-na-grada-prez-avgust.html", "text": "Община Пазарджик започва кампания за лятно почистване на града през месец август, съобщиха от  Общинската администрация . Общински служители съвместно с почистващите фирми и не без партньорството на гражданите започват съвместни действия за извозването на натрупаните строителни и битови отпадъци около и в близост до контейнерите. До бившето ДЗС (в края на ул. “Константин Величков”) е разкрита площадка, на която до 8 август (сряда) граждани и фирми могат да депонират стари гуми, които след това ще бъдат прибрани от специализирана фирма, с която Община Пазарджик е сключила договор. Общината моли гражданите да подават сигнали не само за образували се вече нерегламентирани сметища, но и за нарушители, които изхвърлят големи количества отпадъци на неподходящите за това места.", "date": "2018.08.01", "title": "Пазарджик: Общината започва кампания за лятно почистване на града през август"}
{"url": "http://www.focus-news.net/news/2018/08/01/2552155/the-jerusalem-post-liderite-na-druzite-i-benyamin-netanyahu-obsazhdat-sporazumenie-s-koeto-da-slozhat-kray-na-sporovete-okolo-zakona-za-natsionalnata-darzhava.html", "text": "Специалният статут на друзката общност, както и този на черкезите в Израел, ще бъде гарантиран със закон, съгласно споразумение, постигнато в сряда между лидерите на друзите и министър-председателят на страната Бенямин Нетаняху, пише  израелското електронно издание The Jerusalem Post . \r\nВ документа се казва, че всеки член на всяка общност или вероизповедание, който служи във въоръжените сили на Израел, ще може да се ползва от държавните помощи и тяхната служба ще бъде призната. Общността на друзите ще получи също държавна подкрепа за поддържането на институциите си и за жилищните им проекти, пише вестникът. \r\nСпоразумението ще бъде внесено в Кнесета по време на предстоящата зимна сесия. \r\nАко бъде прието, споразумението би могло да разреши широкомащабните протести на друзите и израелските евреи срещу липсата на признание за службата на много израелски неевреи в Силите за отбрана на Израел, обяснява Jpost. \r\nНа срещата присъстваха министърът на комуникациите Аюб Кара, духовният лидер на друзката общност Шейх Мауфак Тариф, министърът на туризма Ярив Левин и други. \r\nНякои лидери на друзите вече са отхвърлили предложеното споразумение, съобщиха от Ynet news. \r\nТъй като лидерите на общността и активисти се срещат, за да обсъдят реакцията си, остава неясно дали протестът, насрочен за сряда вечер, ще се състои. \r\nШейх Мауфак Тариф отбеляза, че \"офертата е добра\" и че \"това е прозорец на възможността\" да закотвят правата на друзката общност в Израел по закон. \r\nПревод и редакция:", "date": "2018.08.01", "title": "The Jerusalem Post: Лидерите на друзите и Бенямин Нетаняху обсъждат споразумение, с което да сложат край на споровете около Закона за националната държава"}
{"url": "http://www.focus-news.net/news/2018/08/01/2552156/vidin-dvoyno-poveche-razresheniya-za-rabota-na-nepalnoletni-litsa-sa-izdadeni-prez-tazi-godina-v-grada-v-sravnenie-s-minalata.html", "text": "Двойно повече разрешения за работа на непълнолетни лица са издадени през тази година във Видин в сравнение с миналата. Това съобщиха за  Радио „Фокус“  от Дирекция „Инспекция по труда“ - Видин. Дадените разрешения през 2018 г. са 13 броя, като всички са за лица, навършили 16 години. За същия период на 2017 г. Инспекцията по труда е издала 7 разрешения. Наемането на непълнолетни без разрешение от Инспекцията по труда е криминализирано деяние и контролните органи на Агенцията сигнализират прокуратурата. За първото полугодие на 2018 г. са подадени два такива сигнала от страна на Инспекцията по труда във Видин до прокуратурата. \r\nАнна ЛОЗАНОВА", "date": "2018.08.01", "title": "Видин: Двойно повече разрешения за работа на непълнолетни лица са издадени през тази година в града в сравнение с миналата"}
{"url": "http://www.focus-news.net/news/2018/08/01/2552145/bloomberg-sasht-podgotvyat-spisak-ot-turski-litsa-i-kompanii-sreshtu-koito-da-vavedat-ikonomicheski-sanktsii.html", "text": "САЩ подготвят списък от турски компании и лица, срещу които да бъдат въведени санкции, ако се вземе такова решение във връзка с арестуването на американски граждани и служители на дипломатическите представителства на страната, съгласно твърденията на двама неназовани източници, запознати с темата, съобщава  американската агенция Bloomberg . \r\nСъгласно информацията на медията, докато преговорите за освобождаване на един от задържаните, евангелисткият пастор Андрю Брънсън, продължават, подготовката на така наречените \"пакети за обозначаване\" показва колко близо са САЩ до това да наложат безпрецедентни санкции срещу съюзник от НАТО. Ограничителните мерки са подобни на тези, срещу руското правителство и олигарси, близки до президента Владимир Путин, казаха хората, като поискаха да не бъдат назовани поради чувствителността на проблема. \r\nСАЩ многократно са удължили крайните срокове за освобождаването на Брънсън, но ако това не се случи, Турция е изправена пред  възможността да й бъдат наложени санкции, според турски и американски представители, запознати с преговорите. Лицата и субектите, определени в пакетите за обозначаване, трябва да бъдат одобрени от секретаря на министерството на финансите и държавния секретар. \r\nСанкциите се изготвят по силата на глобалния Закон Магнитски от 2016 г., който позволява на правителството на САЩ да налага мерки, спрямо лица, компании или други субекти, участващи в корупция или нарушения на човешките права навсякъде по света. Санкциите по закона позволяват изземването на активи в САЩ, забрани за пътуване и забрани за правене на бизнес с американски субекти. \r\nПревод и редакция:", "date": "2018.08.01", "title": "\"Bloomberg\": САЩ подготвят списък от турски лица и компании, срещу които да въведат икономически санкции"}
{"url": "http://www.focus-news.net/news/2018/08/01/2552154/remontnite-deynosti-v-stolitsata-se-ochakva-da-priklyuchat-do-15-septemvri-obzor.html", "text": "Ремонтните дейности в столицата се очаква да приключат до 15 септември. Това стана ясно от думите на зам.-кметът по транспорт на София Евгени Крусев, който направи проверка на ремонтите на бул. „Васил Левски“. Очаква се движението по булеварда да бъде пуснато в предстоящия уикенд. Ремонтните дейности на бул. „България“, бул. „Христофор Колумб“ и Източната тангента се очаква да бъдат приключени до 15 септември. Само ремонтът на ул. „Граф Игнатиев“ ще продължи до края на октомври, тъй като там дейностите са по-обхватни. От думите на Евгени Крусев стана ясно, че на бул. „Васил Левски“ ще бъде обособена бус-лента, която ще стига до стоп линията на кръстовищата и от нея ще може да се завива надясно. Тези, които продължават направо от нея ще се считат за нарушители. На такъв принцип ще бъдат преработени и бус-лентите на бул. „Цариградско шосе“, на бул. „Сливница“ и бул. „Данаил Николаев“.  \r\nКрусев заяви, че се предвижда изграждане на бус-лента и по бул. „Евлоги и Христо Георгиеви“, като тя ще е само в посока Националния стадион Васил Левски в участъка между бул. „Черни Връх“ и бул. „Драган Цанков“. Той уточни, че по бул. „Константин Величков“ в момента се изгражда първото в София обособено трасе само за градски транспорт. По думите му по булеварда се изграждат перони, които ще бъдат обособени в спирки, както за трамваи, така и за автобуси. Самото трасе ще бъде оградено с бетонови делиниатори, така че те да са устойчиви на атмосферните условия и да са пречка за евентуални нарушители.  \r\nЕвгени Крусев допълни, че средно с около 5 дни се забавят ремонтните дейности в столицата към момента заради честите валежи, но има мобилизация за тяхното наваксване.", "date": "2018.08.01", "title": "Ремонтните дейности в столицата се очаква да приключат до 15 септември (ОБЗОР)"}
{"url": "http://www.focus-news.net/news/2018/08/01/2552174/sport-ludogorets-otpadna-ot-shampionska-liga.html", "text": "Лудогорец загуби като гост на МОЛ Види с 0:1 и отпадна от Шампионска лига. В 45-ата минута Анел Хаджич отбеляза гол за домакините, който ги класира за третия кръг на турнира. В 39-ата минута Мисиджан падна в наказателното поле, след което каза нещо на рефера Мануел Щутенгрубер и той му показа червен картон. \r\nСлед почивката хаотичните атаки на Лудогорец не доведоха до изравнителен гол и българският шампион отпадна от най-престижния европейски турнира.  \r\nТака Лудогорец ще срещне в третия квалификационен кръг на Лига Европа босненския Зрински Мостар или малтийския Валета. Двата отбора стигнаха до равенство 1:1 в Босна.", "date": "2018.08.01", "title": "Спорт: Лудогорец отпадна от Шампионска лига"}
{"url": "http://www.focus-news.net/news/2018/08/01/2552157/zamestnik-pomoshtnik-darzhavniya-sekretar-na-sasht-za-evropa-i-evraziya-makedonskata-opozitsiya-da-razmisli-kakvo-oznachava-dogovora-s-gartsiya.html", "text": "Заместник-помощник държавният секретар на САЩ за Европа и Евразия Матю Палмър след днешните срещи с лидера на ВМРО-ДПМНЕ Християн Мицковски и премиера на Македония Зоран Заев препоръча на опозицията сериозно да размисли какво означава Договора с Гърция за Македония. Той се обърна и към населението на страната, на което обясни, че трябва да използва момента за исторически важното решение, предава  македонската агенция МЕТА . \r\n„Казах на опозицията и ще продължа да настоявам на тази препоръка, че на тази ситуация трябва да се гледа стратегически, да се постави Македония на първо място и да се мисли за бъдещето на младите хора и какво, като бъдеще, означава Договора с Гърция, говорим за европейското бъдеще на Македония“, заяви Палмър след срещата със Заев. \r\nПревод и редакция:", "date": "2018.08.01", "title": "Заместник-помощник държавния секретар на САЩ за Европа и Евразия: Македонската опозиция да размисли какво означава Договора с Гърция"}
{"url": "http://www.focus-news.net/news/2018/08/01/2552175/zoran-zaev-v-sluchay-na-neuspeshen-referendum-reshenieto-shte-bade-vzeto-ot-institutsiite.html", "text": "Министър-председателят на Македония Зоран Заев повтори, че отговорността за договора с Гърция за промяна на името ще бъде поета от институциите, ако референдумът не бъде успешен, предава излъчващият на албански език скопски телевизионен канал  „Алсат-М“ . \r\nЗаев отбеляза, че 30 септември може да бъде краят на неговия мандат и поясни, че институционалното решение не означава при всички случаи приемане на договора. \r\nНовоизбраната Държавна избирателна комисия (ДИК) започна с подготовката за референдума. Македонската диаспора също ще има право да гласува в дипломатическите представителства в отделните страни. Срещу това решение се обяви заместник-председателят на ДИК Дитмире Шеху, която призова диаспората да се върне и да гласува в Македония. Поради несъответствията между Закона за референдума и избирателния закон, ДИК прие временен правилник за работа. \r\nДо 7 август се очаква да се осигури информация от министерството за информационно общество и администрация. От 12 август ДИК започва с формирането на местни изборни комисии, а от 9 до 23 август избирателният списък ще бъде публично достъпен. На 7 септември ще се публикува обновеният списък.  Йонислав Дочев", "date": "2018.08.01", "title": "Зоран Заев: В случай на неуспешен референдум, решението ще бъде взето от институциите"}
{"url": "http://www.focus-news.net/news/2018/08/01/2552176/fokus-makedoniya-i-makedonskata-diaspora-shte-glasuva-na-referenduma.html", "text": "В сряда следобед Държавната избирателна комисия (ДИК) на Македония взе решение, че и македонската диаспора ще има възможност да гласува на референдума за името, предава македонската електронна медия  „Фокус“ . \r\nЧленът на ДИК Янаки Витановски заяви, че на референдума на 30 септември македонската диаспора ще има възможността да гласува в дипломатическите представителства, както е уточнено в правилника за организиране и провеждане на референдума. \r\nВъпреки взетото решение, мненията на членовете на ДИК бяха разделени. Заместник-председателят на комисията Дитмире Шеху предложи живеещите в чужбина граждани да се върнат в Македония и да упражнят правото си на глас там, поради високите разходи за организиране на гласуване в посолствата.  Йонислав Дочев", "date": "2018.08.01", "title": "„Фокус“ (Македония): И македонската диаспора ще гласува на референдума"}
{"url": "http://www.focus-news.net/news/2018/08/01/2552178/tv-21-makedoniya-georgi-ivanov-e-kategorichen-i-pred-matyu-palmar-che-nyama-da-podpishe-dogovora-s-gartsiya-zoran-zaev-tarsi-podkrepa-za-referenduma.html", "text": "Министър-председателят на Македония Зоран Заев ежедневно твърди, че не вижда друга алтернатива, освен да се гласува със „За“ на референдума на 30 септември, но президентът на страната Георги Иванов вижда договора с Гърция като заплаха за националните интереси на държавата, предава скопският телевизионен канал  „ТВ 21“ . \r\nИванов изрази своята позиция против договора за компромисно име на Македония още от подписването на документа, оценявайки го като противен на държавните интереси. Но той така и не застана пред журналистите да обясни каква е другата алтернатива за Македония. Противно на него, премиерът Зоран Заев редовно настоява, че членството в НАТО и Европейския съюз е единствената посока, към която трябва да се движи Македония. \r\nЗаев обяви, че ако не се постигне ценза за референдума през септември и ако гражданите гласуват с „Против“, правителството ще бъде задължено да анулира договора с Гърция. Според него е демократично народът сам да реши за бъдещето на страната чрез референдум, но процесът ще бъде завършен, само ако волята на народа се уважи и депутатите в парламента гласува за конституционни промени, както предвижда договорът с Атина.  Йонислав Дочев", "date": "2018.08.01", "title": "„ТВ 21“ (Македония): Георги Иванов е категоричен и пред Матю Палмър, че няма да подпише договора с Гърция, Зоран Заев търси подкрепа за референдума"}
{"url": "http://www.focus-news.net/news/2018/08/01/2552173/afp-turskata-lira-prodalzhava-da-pada-spryamo-shtatskiya-dolar.html", "text": "Турската лира продължава да пада и вече достигна до ниво от 5 лири за един щатски долар, след като САЩ удариха турските министри на правосъдието и вътрешните работи със санкции, заради случая с американския свещеник Андрю Брънсън, който е съден по обвинения за тероризъм и шпионаж, предава  AFP . \r\nТурската е загубила над 1.6 процента от стойността си спрямо долара, след ходът на Вашингтон в отговор на решението на турския съд да задържи Брънсън под домашен арест. \r\nПрез изминалата седмица американският президент Доналд Тръмп заплаши Турция с налагането на санкции, ако американският свещеник не бъде освободен и върнат в родината си, а малко по-рано подобни заплахи отправи и вицепрезидентът Майк Пенс.  Йонислав Дочев", "date": "2018.08.01", "title": "AFP: Турската лира продължава да пада спрямо щатския долар"}
{"url": "http://www.focus-news.net/news/2018/08/01/2552180/afp-sasht-obmislyat-povishavane-na-mitata-varhu-kitayski-stoki-na-stoynost-200-miliarda-dolara.html", "text": "САЩ могат да повишат митата върху китайски стоки на стойност 200 милиарда долара в опитите си да окажат натиск върху Пекин да реформира търговските си практики, заявиха високопоставени членове на американската администрация в сряда, предава  AFP . \r\nПрезидентът Доналд Тръмп е помолил американския търговски представител да обмисли повишаването на предложените мита до 25 процента, от първоначално обявените 10 процента, заявиха високопоставени членове на американската администрация, потвърждавайки медийните информации от по-рано. \r\nПредставителите обвиниха „буйния отказ на Китай да работи с нас и да си сътрудничи“ за разрешаване на американските притеснения, но омаловажиха предположенията, че ходът е предназначен да компенсира за слабата китайска валута.  Йонислав Дочев", "date": "2018.08.01", "title": "AFP: САЩ обмислят повишаване на митата върху китайски стоки на стойност 200 милиарда долара"}
{"url": "http://www.focus-news.net/news/2018/08/01/2552179/tass-vanshnoto-ministerstvo-na-turtsiya-osadi-reshenieto-na-sasht-za-nalagane-na-sanktsii-protiv-turskite-ministri.html", "text": "Министерството на външните работи на Турция осъди решението на САЩ за налагане на санкции против вътрешния министър Сюлейман Сойлу и правосъдния министър Абдулхамит Гюл за това, че Анкара не е позволила връщането на американския свещеник Андрю Брънсън, се съобщава в изявление на министерството, цитирано от  ТАСС . \r\n„Решително осъждаме решението на министерството на финансите на САЩ за налагане на санкции против нашата страна. Подобни действия не могат да бъдат обяснени чрез законовите и правови принципи“, се отбелязва в комюникето.  Йонислав Дочев", "date": "2018.08.01", "title": "ТАСС: Външното министерство на Турция осъди решението на САЩ за налагане на санкции против турските министри"}
{"url": "http://www.focus-news.net/news/2018/08/01/2552177/tass-sasht-nalozhiha-sanktsii-protiv-dvama-ministri-ot-turskoto-pravitelstvo.html", "text": "Министерството на финансите на САЩ в сряда наложи санкции срещу турския министър на правосъдието Абдулхамит Гюл и вътрешния министър Сюлейман Сойлу за това, че Анкара не е позволила връщането на американския свещеник Андрю Брънсън, съобщиха от министерството, предава  ТАСС . \r\nКакто се отбелязва в документа на финансовото министерство, рестрикциите се въвеждат в рамките на приетия в Конгреса на САЩ през 2016 година, така наречен международен закон „Магнитски“, насочен срещу хора, които са замесени, според Вашингтон, в корупция и нарушаване на човешките права. \r\nГоворителят на Белия дом Сара Сандърс поясни на брифинг, че мерките срещу Турция са приети „по указание на президента“ на САЩ Доналд Тръмп.  Йонислав Дочев", "date": "2018.08.01", "title": "ТАСС: САЩ наложиха санкции против двама министри от турското правителство"}
