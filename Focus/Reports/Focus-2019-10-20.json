{"url": "http://www.focus-news.net/news/2019/10/20/2710285/predstoyashti-sabitiya-v-stranata-za-21-oktomvri-agentsiya-fokus.html", "text": "*** \r\n \r\nВицепремиерът Екатерина Захариева ще се срещне с министъра на външните работи на Русия Сергей Лавров. \r\n \r\n \r\n \r\n*** \r\n \r\nОт 11.00 часа в ж.к. „Индустриална зона „Капсида\" на ул. „Бавария\" 11 ще се състои церемония по официално откриване на производствена база. На събитието ще присъстват министър-председателят Бойко Борисов, вицепремиерът Томислав Дончев,  министърът на икономиката Емил Караниколов и Н. Пр. д-р Хасан Улусой. \r\n \r\n \r\n*** \r\n \r\nОт 14.30 часа в Медицински университет Плевен министър-председателят Бойко Борисов е поканен по повод 45-та годишнина от основаването на университета. \r\n \r\n \r\n \r\n*** \r\n \r\nОт 10.00 часа на площадката на ГИС „Странджа“ в с. Горска поляна, община Болярово, област Ямбол „Булгартрансгаз“ ЕАД ще открие разширението на газопреносната мрежа по трасето на „Балкански поток“ в участъка от българо-турската граница до компресорна станция „Странджа“. За участие в откриването са поканени министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и други. \r\n \r\n \r\n \r\n \r\n*** \r\n   \r\nОт 12.00 часа в района на град Кнежа ще бъде проверен напредъкът на строителните дейности по разширяване на газопреносната инфраструктура на „Булгартрансгаз“ ЕАД. В инспекцията са поканени да участват министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и представители на местната власт, представите на изпълнителите и други. \r\n \r\n*** \r\n \r\nОт 14.00 часа в конферентната зала на парк-хотел „Изида“ министърът на земеделието, храните и горите Десислава Танева ще се срещне със земеделски производители, с работещи в аграрния сектор и всички заинтересовани. \r\n \r\n*** \r\n \r\nОт 9.30 часа 31-ви състав на Софийския градски съд ще заседава по делото срещу квесторите на КТБ Е. К. и Ст. Л., обвинени в безстопанственост в особено големи размери. \r\n \r\n*** \r\n \r\nОт 10.00 часа на пешеходния мост над бул. „България“ до НДК ще бъде открита 6-ата фотоизложба „Виж София – променяме я заедно“. Поканени са да присъстват Йорданка Фандъкова, кандидат за кмет на София, заместник-кметове на Столичната община, главният архитект на София, общински съветници, представители на фирми, членове на КСБ, възложители и изпълнители на включените обекти, партньори на в. „Строител“ и др. \r\n \r\n*** \r\n \r\nОт 10.00 часа в зала „Тържествена“ на Централния военен клуб ще се проведе международна конференция на тема „Съдебното обучение: минало, настояще и бъдеще“, с което ще отбележи 15 години Национален институт на правосъдието и 25 години съдебно обучение в България. \r\n \r\n*** \r\n \r\nОт 10.00 часа 5-и състав на Специализирания наказателен съд ще гледа делото срещу П. С., Б. Т., Б. И. и Б. С., обвинени за образуване и ръководене на организирана престъпна група. \r\n \r\n*** \r\n \r\nОт 10.00 часа 7-и състав на Специализирания наказателен съд ще гледа делото срещу Р. Х., Т. Х., Н. А., М. Х. и А. Т., обвинени за образуване и ръководене на организирана престъпна група. \r\n \r\n*** \r\n \r\nОт 10.00 часа 15-и състав на Специализирания наказателен съд ще гледа делото срещу Д. Р., М. Ж. Н. К. и Н. Т., обвинени за образуване и ръководене на организирана престъпна група. \r\n \r\n*** \r\n \r\nОт 10.00 часа 20-и състав на Специализирания наказателен съд ще гледа делото срещу Н. Б., Е. Б. и М .Б., обвинени за образуване и ръководене на организирана престъпна група. \r\n \r\n*** \r\n \r\nОт 11.00 часа 10-и състав на Специализирания наказателен съд ще гледа делото срещу Ц. Ц., Т. В., П. А., Е. И., В. Г., С. Х., Ц. Д. и Ц. Д., обвинени за образуване и ръководене на организирана престъпна група. \r\n \r\n*** \r\n \r\nОт 11.00 часа 17-и състав на Специализирания наказателен съд ще гледа делото срещу В. Х., Н. И., И. И., К. Б., Ю. К., К. Л., М. Т., Д. Д. и Г. Д., обвинени за образуване и ръководене на организирана престъпна група. \r\n \r\n*** \r\n \r\nОт 16.00 часа 17-и състав на Специализирания наказателен съд ще гледа делото срещу Д. Б., С. С., К. М., А. М.,  Ш. М., Д. Й. и И. Л., обвинени за образуване и ръководене на организирана престъпна група. \r\n \r\n*** \r\n \r\nОт 17.00 часа в Националната библиотека „Св. св. Кирил и Методий“ ще се проведе конференция на директорите на националните библиотеки от Югоизточна Европа на тема „Ръкописно-документално наследство в библиотечните колекции на държавите от Югоизточна Европа”. \r\n \r\n*** \r\n \r\nОт 18.30 часа в Литературен клуб „Перото“ ще бъде представена книгата „Слънчогледова нива” на Людмила Балабанова. \r\n*** \r\n \r\nОт 19.00 часа в зала „България“ ще се състои концертът „Катули Кармина“, посветен на 25 години перкусионен ансамбъл „Акцент“. \r\n \r\n*** \r\n \r\nОт 19.00 часа в ДНК-пространство за съвременен танц и пърформанс ще бъде представен френският спектакъл „Н“.  \r\n \r\n*** \r\n \r\nОт 11.00 часа в зала 2 на Районния съд ще се гледа делото срещу жена, обвинена за измама за над 4 800 лв. \r\n \r\n*** \r\n \r\nОт 13.30 часа в зала 2 на Районния съд ще се гледа делото срещу мъж, обвинен за неспазване на Правилника за безопасност на труда при взривните работи в рудник „Горен Говедарник” в землището на село Джурково, заради което е загинала една жена. \r\n \r\n*** \r\n \r\nОт 14.00 часа на градския стадион ще започнат срещите между отборите по футбол в рамките на Ученическите спортни игри за учебната 2019-2020 г. \r\n \r\n*** \r\n \r\nОт 13.15 часа в Държавен куклен театър „Дора Габе“ ще се проведат куклени спектакли „Вълкът и седемте козлета“. \r\n \r\n*** \r\n \r\nОт 16.00 часа в Интерактивна зала на Регионална библиотека „Дора Габе“ ще се състои литературно четене с презентация „Оскар Уайлд и неговите приказки“ по повод 165 години от рождението му. \r\n \r\n*** \r\n \r\nОт 19.00 часа в Драматичен театър „Йордан Йовков“ ще бъде представен спектакълът „Боряна“ от Йордан Йовков. \r\n \r\n*** \r\n \r\nОт 15.00 часа в града ще се състоят обучения на членовете на секционните избирателни комисии за предстоящите местни избори.  \r\n \r\n*** \r\n \r\nОт 9.00 часа в зала 1 на Апелативният съд ще се проведе заседание по жалбата на жена, която обжалва условна присъда от 1 година лишаване от свобода с 3 години изпитателен срок и лишаване от право да упражнява лекарска професия за срок от 1 година. Присъдата е заради причиняване на смъртта на бебе поради немарливо изпълнение на лекарските задължения на обвиняемата. \r\n \r\n*** \r\n \r\nОт 9.00 часа в Апелативният съд ще се проведе заседание по жалбата на мъж, осъден за шофиране след употреба на наркотици и предизвикване на катастрофа, при която са загинали четирима души.  \r\n \r\n*** \r\n \r\nОт 9.00 часа в зала 2 на Окръжния съд ще се гледа делото срещу жена, обвинена за шофиране след употреба на наркотици и предизвикване на катастрофа, при която е загинал един човек. \r\n \r\n*** \r\n \r\nОт 9.30 часа в зала 5 на Окръжния съд ще се гледа делото срещу жена, обвинена за укриване на данъци близо 470 000 лв. \r\n \r\n*** \r\n \r\nОт 10.00 часа в аквариума на Регионалния природонаучен музей ще бъде открита изложбата „Най-отровните риби в света“. \r\n \r\n*** \r\n \r\nОт 13.30 часа в зала 2 на Окръжния съд ще се гледа делото срещу двама мъже, обвинени за незаконна археологическа дейност. \r\n \r\n*** \r\n \r\nОт 13.30 часа в зала 3 на Районния съд ще се гледа делото срещу трима мъже, обвинени за палеж на сграда. \r\n \r\n*** \r\n \r\nОт 19.00 часа в залата на Народно читалище „Просвета 1888” ще бъде представена комедията „Кафето Ви, г-н Министър” от Хореа Гарбеа. \r\n \r\n*** \r\n \r\nОт 15.00 часа на връх Средногорец ще бъде отслужена панихида за загиналите в боевете на връх Средногорец и за Освобождението на Родопите, след които ще бъдат поднесени венци и цветя пред паметника-костница. \r\n \r\n*** \r\n \r\nОт 17.30 часа на новия център в Смолян ще бъдат поднесени венци и цветя пред Паметника на полк. Владимир Серафимов. \r\n \r\n*** \r\n \r\nОт 18.00 часа в Регионален исторически музей „Стою Шишков“ ще се проведе Надпяване в музея: Гласът на България Атанас Кателиев и гласовете на НУФИ „Широка лъка“. \r\n \r\n*** \r\n \r\nОт 19.30 часа на Новия център на бул. „България“ ще има тържествена заря-проверка по повод 107 години от Освобождението на Родопите. \r\n \r\n*** \r\n \r\nОт 11.00 часа в Оперния театър ще се състои премиерата на операта за бебоци „ФА СОЛ ЛА се забавлява“.", "date": "2019.10.20", "title": "Предстоящи събития в страната за 21 октомври (Агенция „Фокус“)"}
{"url": "http://www.focus-news.net/news/2019/10/20/2710286/moldpresmoldova-izbiratelnata-aktivnost-kam-1800-chasa-v-moldova-e-poveche-ot-36.html", "text": "Избирателната активност към 18:00 часа в Молдова е повече от 36%. Процесът на гласуване протича по установени процедури, без значителни инциденти, заяви председателят на Централната избирателна комисия Дорин Чимил, цитиран от  Moldpres . \r\nСпоред него избирателната активност на изборите е по-ниска от тази през 2015 г., когато към същия момент тогава са гласували над 40% от регистрираните в списъците избиратели. \r\nВ Кишинев към 18.00 часа повече от 30% от гражданите са упражнили правото си на глас, надхвърляйки необходимия праг на избирателна активност от 25%. \r\nРъководителят на ЦИК каза, че до този момент са регистрирани 58 нарушения на закона, включително 17 случая на предизборна агитация, 11 на показване на предизборни материали и четири случая на купуване на гласове. Всички инциденти се разследват от полицията. \r\n \r\n  Юлиян Марков", "date": "2019.10.20", "title": "Moldpres(Молдова): Избирателната активност към 18:00 часа в Молдова е повече от 36%"}
{"url": "http://www.focus-news.net/news/2019/10/20/2710287/sedem-choveka-sa-postradali-v-katastrofa-mezhdu-dva-leki-avtomobila-na-patya-mezhdu-selata-gorna-malina-i-belopoptsi.html", "text": "Седем човека са пострадали в катастрофа между два леки автомобила на пътя между селата Горна Малина и Белопопци. Това съобщиха за Агенция „Фокус“ от  ОДМВР – София . Сигналът за инцидента е подаден в 19.08 часа. По първоначални данни ударът между двете коли е бил челен. Петима души са транспортирани към болници, като по първоначални данни трима са с по-тежки наранявания, а други двама ще бъдат прегледани на място. Няма загинали. На мястото на катастрофата има полицейски екипи, които регулират движението. Местопроизшествието е запазено.  \r\nРени ТОМОВИЧ", "date": "2019.10.20", "title": "Седем човека са пострадали в катастрофа между два леки автомобила на пътя между селата Горна Малина и Белопопци"}
{"url": "http://www.focus-news.net/news/2019/10/20/2710289/vazstanoveno-e-dvizhenieto-po-pat-i-4-veliko-tarnovo-targovishte-v-uchastaka-kyosevtsi-kamburovo.html", "text": "Възстановено е движението по път I-4 Велико Търново – Търговище в участъка Кьосевци – Камбурово. Това съобщиха от пресцентъра на  Агенция \"Пътна инфраструктура\" .", "date": "2019.10.20", "title": "Възстановено е движението по път I-4 Велико Търново – Търговище в участъка Кьосевци – Камбурово"}
{"url": "http://www.focus-news.net/news/2019/10/20/2710282/sluzhiteli-na-otdel-organizatsiya-i-kontrol-na-meditsinskite-deynosti-v-rzi-sa-izvarshili-16-proverki-prez-izminalata-sedmitsa-vav-varna.html", "text": "Служители на отдел „Организация и контрол на медицинските дейности” в Регионалната здравна инспекция (РЗИ) са извършили общо 16 проверки през изминалата седмица във Варна. Това съобщиха за  Радио „Фокус“ – Варна  от РЗИ на база данните от изминалата седмица и добавиха, че за отчетния период  са осъществени по четири инспекции в аптеки и лечебни заведения за извънболнична помощ, а 8 проверки са извършени на лица, практикуващи неконвенционални методи за благоприятно въздействие върху индивидуалното здраве. Връчени са 2 указания за спазване на изискванията по отношение на устройството, реда и организацията на аптеките. Извършени са и две проверки за издаване на хигиенно заключение за търговия на дребно с лекарствени продукти. Съставени са 2 акта за установени административни нарушения на лекар и лечебно заведение за извънболнична помощ. \r\nДесислава ВАСИЛЕВА", "date": "2019.10.20", "title": "Служители на отдел „Организация и контрол на медицинските дейности” в РЗИ са извършили 16 проверки през изминалата седмица във Варна"}
{"url": "http://www.focus-news.net/news/2019/10/20/2710292/todorka-nedeva-rim-veliko-tarnovo-na-maystor-kolyu-ficheto-e-posveteno-edno-ot-emblematichnite-za-starata-stolitsa-sgrafito-pana.html", "text": "На майстор Колю Фичето е посветено едно от емблематичните за Търново сграфито пана, които се намират по пътя от старата към новата част на гарда. Причината е, че художникът прекарва голяма част от живота си тук. Това разказа за  Радио \"Фокус\" - Велико Търново  уредникът от Регионалния исторически музей Тодорка Недева. Тя уточни, че творбата се намира на първата панорамна площадка по улица \"Стефан Стамболов\". Тя е озаглавена \"Апотеоз\", дело е на Марчо Караджов и е създадена през 1974 година. \"С името на Колю Фичето са свързани едни от най-представителните, най-красивите, изящни и функционални строежи, които се правят не само във Велико Търново, но изобщо в България. Известно е, че майсторът прекарва по-голяма част от живота си в нашия град, затова и неслучайно на този самоук майстор - архитект е посветено и паното, дело на Марчо Караджов. Срещу него се намира паното на Григор Спиридонов, което също е направено през 1974 година. На него е изобразен средновековен войн, като на върха на крепостта зад война в съкратен вариант е изписано \"Търново\". Самият автор нарича паното \"Стражите\". Това също не е случайно. Идеята е да се покаже, че войните през периода на Средновековието са тези, които бранят нашия град\", допълва Тодорка Недева.  На втората панорамна площадка се намира сграфито паното, дело на Благой Иванов, което пресъздава пристигането на руските войни на ген. Гурко през 1877 година. \"А отдолу по един дискретен и съвсем незабележим начин е изписан куплет от Вазово стихотворение. Това пано е направено през 1973 година и е с наименованието \"Посрещането на руските войни - освободители\", разказва още уредникът от РИМ.  \r\nПоследното от четирите най-известни пана пресъздава Велчовата завера от 1835 година и се намира на улица \"Опълченска\", в подножието на Самоводската чаршия. Негов автор е художникът - монументалист проф. Никола Гелов.  \r\nЛуиза ТРАНЧЕВА", "date": "2019.10.20", "title": "Тодорка Недева, РИМ - Велико Търново: На майстор Колю Фичето е посветено едно от емблематичните за старата столица сграфито пана"}
{"url": "http://www.focus-news.net/news/2019/10/20/2710293/tass-trima-amerikanski-voennosluzheshti-sa-zaginali-pri-uchenie-v-sasht.html", "text": "Трима американски военнослужещи са загинали в резултат на инцидент в базата на американската армия „Форт Стюарт“ в щата Джорджия. Това се посочва в изявление, публикувано на страницата на базата в социалната мрежа „Фейсбук“, цитирана от  TACC . \r\nКакто става ясно от информацията, инцидентът е станал по време на ученията, в които е участвал брониран автомобил. Трима военни са загинали на място, още трима са ранени и са хоспитализирани. Причините за  случилото се изясняват. \r\n \r\n  Юлиян Марков", "date": "2019.10.20", "title": "ТАСС: Трима американски военнослужещи са загинали при учение в САЩ"}
{"url": "http://www.focus-news.net/news/2019/10/20/2710283/vremenno-se-ogranichava-dvizhenieto-v-dvete-posoki-po-pat-iii-6004-gorna-malina-belopoptsi-poradi-paten-intsident.html", "text": "Временно се ограничава движението в двете посоки по път III-6004 Горна Малина – Белопопци поради пътен инцидент. Това съобщиха от пресцентъра на  Агенция \"Пътна инфраструктура\" . \r\nДвижението се осъществява по обходен маршрут: Белопопци – Байлово – Голема Раковица – Огняново – Доганово – Елин Пелин – път I-6 София – Горна Малина.", "date": "2019.10.20", "title": "Временно се ограничава движението в двете посоки по път III-6004 Горна Малина – Белопопци поради пътен инцидент"}
{"url": "http://www.focus-news.net/news/2019/10/20/2710291/premierat-boyko-borisov-277-miliona-leva-sa-investirani-za-gazo-izmervatelnata-stantsiya-strandzha-koyato-utre-se-vavezhda-v-eksploatatsiya.html", "text": "27,7 милиона лева са инвестирани за строителството на газо-измервателната станция \"Странджа\" от \"Булгаргаз\", а за газопровода от българо-турската граница до станцията 47,9 милиона лева. Това написа във  \"Фейсбук\"  страницата си премиерът Бойко Борисов. \"Проектът „Разширение на газопреносната инфраструктура от българо-турската граница до българо-сръбската граница“ e част от концепцията за газов хъб Балкан. Първият етап от проекта за разширение на газопреносната инфраструктура на „Булгартрансгаз“ ЕАД включва преносен газопровод с дължина около 11 км. И газоизмервателна станция, разположена непосредствено до Компресорна станция „Странджа“, които утре се въвеждат в експлоатация. Това са и първите 11 изградени километра от проекта “Балкански поток” на територията на България\", пише още Борисов.  \r\n \r\nКадри от първия етап от проекта за разширение на газопреносната инфраструктура на „Булгартрансгаз“ можете да видите  .", "date": "2019.10.20", "title": "Премиерът Бойко Борисов: 27,7 милиона лева са инвестирани за газо-измервателната станция \"Странджа\", която утре се въвежда в експлоатация"}
{"url": "http://www.focus-news.net/news/2019/10/20/2710295/stevo-pendarovski-imame-darzhaven-konsensus-che-iskame-da-prodalzhim-po-evropeyskiya-pat.html", "text": "Първата част от лидерската среща във Вила „Водно“ приключи. По време на почивката президентът Пендаровски заяви, че е обсъдено решението на лидерите на ЕС да не започват преговори за присъединяване на Македония към ЕС, информира  скопският телевизионен канал  “Телма“ . \r\n„Страната ни е в подобна ситуация за трети път“, каза Пендаровски, като припомни и трите ситуации, но за разлика от предишните, този път Македония изпълни всички поставени условия. \r\nВсички присъстващи лидери са изразили съгласие, че пътят към членство в ЕС е единственият път за Македония, тъй като това е единственият път към по-добро бъдеще. \r\n„Имаме държавен консенсус, независимо от заключенията на срещата на върха на ЕС, имаме съгласието на всички присъстващи, че нямаме проблем с новата методология, която се предлага. Съгласни сме с обратимостта на процеса, защото ние няма от какво да се страхуваме и всички присъстващи казаха „не“ за каквито и да било алтернативи на  процеса . Имаше предложения да ни включат в категорията „съседство“, но ние сме част от Европа и не търсим алтернатива, а само пълноправно членство в организацията“, каза президентът. \r\nВсички, които са на власт или в опозиция през следващия период, обещаха да работят за присъединяване към Европа. \r\nСлед почивката Пендаровски обяви, че ще бъде обсъдена втората точка, а именно предсрочните парламентарни избори и решението кога да бъдат проведени. \r\n \r\n  Юлиян Марков", "date": "2019.10.20", "title": "Стево Пендаровски: Имаме държавен консенсус, че искаме да продължим по европейския път"}
{"url": "http://www.focus-news.net/news/2019/10/20/2710288/aleksandar-soros-evropa-tryabva-da-se-izpravi-pred-svoyata-albanofobiya.html", "text": "Съществуват скрити предразсъдъци и нетърпимост към етническите албанци в Западна Европа, които не могат да бъдат подценявани след отказа за начало на преговори с Албания и Северна Македония, заяви Александър Сорос в социалната мрежа „Туитър“, цитирано от македонския вестник  “Независен“ . \r\nИзявлението на Александър Сорос, син на видния филантроп и основател на фондация „Отворено общество“ Джордж Сорос, дойде след отрицателното решение на Европейския съвет да започне преговори с двете страни за членство в  Европейския съюз. \r\n„Европа трябва да се изправи срещу собствената си албанофобия!“, добави Сорос. \r\nТой цитира и реакцията на члена на Европейската комисия Йоханес Хан, който пише: „И само за да бъде ясно: Отговорността за този провал не е в двете страни, мнозина с право се надяваха на положително решение. ЕС се е провалил поради вътрешни проблеми. Това подкопава доверието в ЕС.\" \r\nРеакцията на младия Сорос, който често посещава Албания и публикува снимки с премиера Еди Рама, е показана от тиранската телевизия Top Channel, която добавя, че нежеланието на Европейския съюз да започне преговори за членство с Албания и Северна Македония е критикувано от много видни европейски личности. \r\n \r\n  Юлиян Марков", "date": "2019.10.20", "title": "Александър Сорос: Европа трябва да се изправи пред своята албанофобия"}
{"url": "http://www.focus-news.net/news/2019/10/20/2710290/", "text": "Близо 40% от гражданите подкрепят Договора за добросъседство, който македонското правителство е сключило със съседна България. Според последното проучване, проведено от  Института за политически изследвания в Скопие, 39,6% от гражданите подкрепят споразумението, за разлика от 31,2%, които са против него, цитира данните македонското електронно издание  Press 24 . \r\nСравнявайки резултатите от проучването, проведено през февруари тази година, броят на гражданите, които подкрепят договора, и тези, които са против него, са намалени. \r\nТака през февруари 48,7% от анкетираните са подкрепили споразумението, докато 36% са били против. \r\nТрябва да се има предвид, че последното проучване на общественото мнение беше проведено в началото на октомври, точно преди официалното обявяване в София на т.нар. „Рамкова“ позиция, която обуславя интеграцията на страната в ЕС с поредица от изисквания, включително Македония да се откаже от термина македонски език в рамките на ЕС  и да гарантира, че няма да се застъпва за правата на македонското малцинство в България и от учебниците и паметниците да заличи факта, че България е била на страната на фашистките окупатори през Втората световна война. \r\nПо отношение на етническия състав 48,4% от етническите албанци подкрепят това споразумение, докато едва 3,2% са против, докато 36,6% от етническите македонци подкрепят споразумението и 40,1% са против. \r\n \r\n  Юлиян Марков", "date": "2019.10.20", "title": "Press 24(Македония): Около 40% от гражданите в Македония поддържат Договора с България"}
{"url": "http://www.focus-news.net/news/2019/10/20/2710294/premierat-boyko-borisov-stoynostta-na-razshirenieto-na-gazoprenosnata-mrezha-po-traseto-na-balkanski-potok-ot-balgaro-turskata-do-balgaro-srabskata-granitsa-e-11-mlrd-evro-bez-dds.html", "text": "Първи видео кадри от строителните дейности на разширението на газопреносната мрежа по трасето на „Балкански поток“ в участъка от българо-турската до българо-сръбската граница публикува във  „Фейсбук“  страницата си премиерът Бойко Борисов. Кадрите можете да видите  . Те са от откритата строителна площадка района на Кнежа, Оряхово и Искър. Трасето на преносния газопровод ще премине през землищата на 11 области Варна, Шумен, Разград, Търговище, Русе, Велико Търново, Ловеч, Плевен, Враца, Монтана, Видин. През месец април 2019 г. „Булгартрансгаз“ ЕАД определи за изпълнител на обществената поръчка участникът Обединение „Консорциум Аркад“, с когото сключи договор на 18 септември 2019 г. Общата стойност на подписания договор при срок за изпълнение на дейностите до 615 календарни дни е в размер до 1.1 млрд. евро без ДДС.", "date": "2019.10.20", "title": "Премиерът Бойко Борисов: Стойността на разширението на газопреносната мрежа по трасето на „Балкански поток“ от българо-турската до българо-сръбската граница е 1.1 млрд. евро без ДДС"}
{"url": "http://www.focus-news.net/news/2019/10/20/2710297/za-poredna-godina-varna-se-vklyuchva-v-noshtta-na-teatrite.html", "text": "За поредна година Варна се включва в Нощта на театрите, предаде репортер на  Радио „Фокус“ – Варна .  „Ти променяш играта. Играта променя теб“ е посланието на Нощта на театрите, в популярната инициатива, която от няколко години обединява театри от различни европейски страни. Операта и театрите в морската столица заявиха готовност да участват за пореден път в инициативата, като програмата обхваща два дни, през тази година това са 15 и 16 ноември. На 15-ти ноември варненци и гости на града ще имат възможност да гледа  документален филм за 10-годишнината на ТФ „Феникс“ с худ. рък Свилен Стоянов. В същия ден на ще бъдат показана на сцена Филиал и постановката „Любовни писма“ на Албърт Гърни. Кулминацията в събитията за Варна ще бъдат на 16-ти ноември, когато се очакват множество постановки. На сцените на варненските театри ще бъдат поставени постановките: „Сън“, „Животът, макар и кратък“, „Изборът на Марта“ и „Чикаго“.Успоредно с театралните постановки варненски студенти ще представят проекта си „Къщичка за книги“, чиято цел е обмен и популяризиране на българската литература. Писателката Лора Маринова ще направи своята литературна премиера на книгата си „65 обръча“. Възпитаниците на киношкола „Братя Люмиер“ към Общински детски комплекс Варна с художествен ръководител Елица Матеева ще представят представят снимки и документални късометражни филми от репетиционните процеси на „Двубой“, „Само за жени“ на ДТ „Стоян Бъчваров“ и „Женитба“ на театралната школа „Студио Театър“. \r\nДесислава ВАСИЛЕВА", "date": "2019.10.20", "title": "За поредна година Варна се включва в Нощта на театрите"}
{"url": "http://www.focus-news.net/news/2019/10/20/2710147/predstoyashti-sabitiya-v-stranata-za-20-oktomvri-agentsiya-fokus.html", "text": "*** \r\n \r\nОт 11.00 часа в жк. „Младост“ ще се състои акция по залесяване в междублокови пространства в квартала. \r\n \r\n*** \r\n \r\nОт 15.00 часа в Северния парк ще се състои засаждане на широколистни и иглолистни дръвчета в рамките на инициативата „Гора на Надеждата“. \r\n \r\n*** \r\n \r\nОт 20.00 часа в зала 1 на НДК ще се състои концерт на Сара Брайтмън. \r\n \r\n*** \r\n \r\nОт 12.30 часа пред Югозападния университет ще тръгне протестен автопоход срещу новите промени в социалното законодателство. \r\n \r\n*** \r\n \r\nОт 16.00 часа в Експоцентър „Флора“ ще се състои прожекция на филма „Португалката“. Представянето на лентата е част от програмата на фестивала „CineLibri“. \r\n \r\n \r\nОт 12.00 часа в зала \" Владислав\" на спортен комплекс \" Черно море\", където отборът на ВМРО - Варна ще се изправи благотворително във футболен сблъсък срещу сборен отбор на Варна, съставен от легенди на \" Черно море\" и \" Спартак\" от близкото и далечно минало.  \r\nСъбитието е с цел събиране на доброволни средства за 14 годишния състезател по кикбокс на спортен клуб \"Боил\" - Иван Тодоров, който се намира в състояние на будна кома. \r\n \r\n*** \r\n \r\nОт 19.00 часа в града ще се състои гала-концерт и церемония по обявяването и връчването на отличията от Националния фестивал „Листопад на спомените“. \r\n \r\n*** \r\n \r\nОт 10.30 часа на летището в село Иново ще се състои откриването на раликрос „Видин – 2019“. \r\n \r\n*** \r\n \r\nОт 18.00 часа ще се състои проверка на осветлението на стадион „Христо Ботев“, обновената картинг писта и основния ремонт на волейболното хале в комплекса. Те са осигурени със средства от Държавния бюджет. На проверката ще присъстват министърът на младежта и спорта Красен Кралев и заместник областният управител Мирослав Комитски. От 18.30 часа министър Кралев ще се срещне със спортни клубове от община Враца в клуб „Фламинго“.  \r\n \r\n*** \r\n \r\nОт 8.30 часа в спортна зала „Орловец“ ще започнат двубоите от мемориалния турнир по хандбал „Георги Добрев“. Турнирът ще приключи с официално закриване и награждаване на отборите в 16.00 часа. \r\n \r\n*** \r\n \r\nОт 11.00 часа в завода за производство на рециклирана пластмаса до град Елин Пелин ще се проведе Ден на отворените врати. \r\n \r\n*** \r\n \r\nОт 8.30 часа Негово Високопреосвещенство Пловдивският митрополит Николай ще овети новопостроения храм „Св. цар Борис-Михаил“.  \r\n \r\n Местни избори 2019: \r\n*** \r\n \r\nОт 11.00 часа на голямата поляна на бул. „Панчо Владигеров“ 20 в жк. „Люлин 7“ ще се проведе голям спортен празник, в който участие ще вземат именити инструктори по фитнес, лека атлетика, kangoo jumps и kangoo jumps зумба. Събитието се организира от БСП – София и цели се привлекат младите хора от квартала към по-здравословен начин на живот. \r\n \r\n \r\n*** \r\n \r\nОт 11.00 часа в кв. „Княжево“ ще се проведе среща на тема „Град в планината, планина в града. Защо Витоша остава недостъпна?“. В събитието ще вземат участие лидерът на БСП – София и водач на листата Калоян Паргов, кандидати за общински съветници и Александър Кьосевски – кандидат за кмет на район „Витоша“. Мястото на събитието е на началната долна станция на Княжевския лифт.", "date": "2019.10.20", "title": "Предстоящи събития в страната за 20 октомври (Агенция „Фокус“)"}
{"url": "http://www.focus-news.net/news/2019/10/20/2710146/pregled-na-osnovnite-temi-v-svetovniya-pechat-agentsiya-fokus.html", "text": "Като наруши собствените си крайни срокове и възобнови преговорите за споразумение за Брекзит с Великобритания, за които беше казал, че е свещено и след това одобри нова версия, преди да може да бъде обсъдена изцяло от страните-членки, в четвъртък Европейският съюз показа значителна стратегическа гъвкавост, пише  The New York Times . \r\nЕвропейците получиха повече, според анализаторите, като предимно целят да избегнат Брекзит без сделка, който би навредил на двете страни. Но това, което е очевидно сега, е, че Европейският съюз иска Великобритания вече да напусне, така че да може да премине към по-належащи въпроси - от миграцията и разширяването до спорния седемгодишен бюджет след Брекзит \r\nПреди преобладаваше, често изразяваната надежда, редовно споделяна от председателя на  Европейския съвет Доналд Туск, чийто мандат изтича следващия месец, че Великобритания може по някакъв начин да остане в Европейския съюз, въпреки референдума през 2016 г. Но сега останалите 27 страни просто изглежда искат британците да си ходят. \r\n„Европейците са се отказали от идеята на Туск“, каза Муджтаба Рахман, бивш икономист на Европейската комисия, сега в групата „Евразия“, консултант за политически риск. „Няма реална стратегия около надеждата, че лейбъристко правителство ще дойде на власт и ще проведе втори референдум.“ Блокът, според него, е съсредоточен върху запазването на собствените си интереси: „защита на мира в Ълстър, защита на единния пазар и улесняване на безпроблемното напускане  на  Великобритания. \" \r\nПредвид желанието на премиера Борис Джонсън да постигне споразумение преди 31 октомври, когато той обеща, че Великобритания ще напусне Европейския съюз по един или друг начин, европейските преговарящи реагираха забележително бързо, за да коригират офертата си, като се стремят да не бъдат обвинени в провал. Те запазиха собствените си ключови принципи, включително необходимостта да покажат солидарност с Ирландия и да предотвратят твърда граница между Северна Ирландия и Република Ирландия. \r\n„ЕС показа много търпение “, каза Агата Гостинска-Якубовска, анализатор от Брюксел от Центъра за европейска реформа. „Много рядко се случва часове преди началото на Европейския съвет отделните държави дори да нямат правен текст. Срокът, определен за полунощ във вторник, трябваше да бъде абсолютен, но страните искаха да завършат преговорите. Целта е да ЕС да продължи напред. “ \r\nБрюксел с радост се отказа от идеята за т. нар. предпазен механизъм за ирландската граница - гаранция, че няма да има твърда граница между Северна Ирландия и Република Ирландия - преломен момент за британския Джонсън и други привърженици на Брекзит. Но в крайна сметка, с отстъпката на Джонсън, че Северна Ирландия ще остане в митническия съюз на блока, докато юридически остава част от Великобритания, разграничението до голяма степен е семантично. \r\n„ЕС отлично знае, че това е въпрос на терминология в голяма степен за Борис Джонсън и не вижда големи затруднения, тъй като не се наложи Брюксел да отстъпи  от червените си линии\", заяви Майкъл Лий, бивш високопоставен служител на Европейската комисия. „Това е британски вътрешнополитически въпрос и  не засяга европейските интереси \". \r\nОсновната цел на Европа, добави той, е да се избегне Брекзит без сделка. Въпреки че този вариант би навредил на Великобритания повече, той също би навредил на европейската икономика, която вече се забавя. \r\n*** \r\n \r\n Въпреки изтеглянето на американските войски от Сирия, Израел запазва оперативна свобода да се защитава, а Америка остава ангажирана да наблюдава внимателно иракско-сирийската граница, за да помогне за предотвратяване на прехвърлянето на иранско оръжие в страната, заяви пред  The Jerusalem Post  държавният секретар Майк Помпео в ексклузивно интервю. \r\n\"Администрацията ни беше много ясна\", каза той. „Израел има законното право да предприема действия, които гарантират сигурността на народа му. Това е не само право, но и задължение на отделните държави.\" \r\nПо отношение на иракско-сирийската граница, която според израелското разузнаване се използва от Иран за контрабанда на оръжие в Сирия и за „Хизбулла“, Помпео заяви, че американските сили ще продължат да наблюдават внимателно района. \r\n„Президентът се ангажира да продължи тази дейност, с която САЩ се занимават вече от няколко години и е насочена към противодействие на „Ислямска държава“ и осигуряване на ситуационна готовност в региона“, каза той. „Знаем, че това е място, където Иран се опитва да вкарва оръжейните системи в Сирия, в Ливан, което заплашва Израел, и ние ще направим всичко възможно, за да сме сигурни, че имаме капацитет да ги идентифицираме, за да можем, колективно да реагираме по подходящ начин \" \r\nИзраелските политици и военни изразиха опасения, че изтеглянето на САЩ от Сирия ще даде сили на Иран. Помпео отхвърли тази възможност, като заяви, че администрацията остава ангажирана, както досега, да спре Иран и да му попречи да получи ядрени оръжия. Той каза, че всички опции са на масата в случай, че Иран тръгне към създаване на атомна бомба. \r\n„Смятам, че израелският народ трябва да види най-важната промяна, която тази администрация направи във външната политика спрямо това, което е направила предишната администрация - най-строгите санкции, които някога сме налагали“, каза той. „Санкции, които ще бъдат достатъчни за намаляване на обхвата и размера на иранската икономика с над 12% през следващата година. Това са сериозни неща. Правим това, защото това ограничава ресурсите на Иран за извършване атентати в Европа, създаване на ракетни системи и развитие на инфраструктурната технология. Материално намалихме техния капацитет да вършат подобни неща“. \r\nСпоред него никой не трябва да тълкува изтеглянето на американските войски от Сирия като знак, че САЩ вече не са ангажирани със своята стратегия за спиране на иранската агресия и ограничаване на ядрената му способност. \r\nТой отхвърли критиките на сделката с Турция - която каза, че тя ще \"спаси животи\" и обясни, че Израел няма за какво да се тревожи, и че САЩ ще застане до еврейската държава в случай на бъдещи конфликти. \r\n„Няма риск от това“, каза Помпео. „Има десетилетия история, които биха подкрепили моето изявление... Тази връзка е силна, дълбока и нарастваща, и в позиция, която отразява исторически важните отношения между нашите две страни по всички причини, които знаем: ценностите,  които споделяме, и общите интереси за сигурността, които  споделяме. \r\nТой даде пример с  решението на Тръмп преди две седмици да изпрати допълнителни американски войски в Саудитска Арабия вследствие на неотдавнашното нападение с  дронове срещу саудитска рафинерия. \r\n„Ще насочим допълнителни сили и ресурси в кралство Саудитска Арабия по много значителен начин през следващите няколко седмици, целящи възпиране на иранската агресия“, каза той. „Поехме значителни ангажименти да се противопоставим на заплахата не само срещу Израел, но и за Близкия изток и света, който произтича от аятолаха и неговите колеги духовници и клептократи, които управляват този режим.“ \r\n*** \r\n \r\n  Специалният представител на САЩ в Сирия Джеймс Джефри заяви пред репортери, че САЩ са били принудени да сключат сделка с Анкара, понеже техните съюзници в лицето на кюрдските сили на „Отрядите за народна самоотбрана“ (ОНС) не можели да задържат турската офанзива сами, пише вестник  Daily Sabah . \r\n„Няма съмнение, че ОНС иска да остане в тези райони“, заяви Джефри.  \r\n„Нашето виждане е, че те нямат военните възможности да задържат тези територии и затова ние сметнахме, че прекратяване на военните действия би било по-добре (…) за да получим някакъв вид контрол над тази хаотична ситуация“, каза още той.  \r\nТурция се съгласи да прекрати временно операция „Извор на мира“ в Северна Сирия и да даде възможност на ОНС да се изтегли зад зоната за сигурност, която Анкара смята да установи по границата на страната.  \r\nДжефри заяви, че САЩ и Турция са дефинирали тази зона за сигурност като район, където силите на Анкара ще действат и който ще навлиза на 30 километра в териториите на Сирия.  \r\n„Сега турците водят собствени дискусии с руснаците и сирийците за други райони на североизтока и за Манбидж на изток от Ефрат“, продължи той. \r\n„Дали те ще ги включат по-късно към контролираната от турците зона за сигурност, това не е дискутирано детайлно. Това сега не е турска територия“, заяви още Джефри.  \r\nНа 9 октомври Турция започна операция „Извор на мира“, насочена срещу кюрдските формирования в региона, които Анкара счита за терористични организации. Планът на операцията включва създаване на зона за сигурност по северната граница на Сирия, в която да бъдат настанени милионите бежанци, които в момента се намират в Турция.", "date": "2019.10.20", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/20/2710153/nad-12-miliona-leva-sa-investirani-po-programa-za-razvitie-na-selskite-rayoni-vav-velingrad-obzor.html", "text": "Над 12 милиона лева са инвестирани по Програма за развитие на селските райони. Това каза  д-р Лозана Василева – заместник-министър на земеделието, храните и горите  във Велинград. Тя допълни, че от изготвени от общината и одобрени са 4 проекта на стойност над 5,5 милиона лева и благодарение на програмата са обновени и възстановени общински пътища, улици, обновено е училище и е изградена спортна площадка. Заместник-министър Лозанова е във Велинград по повод възобновения Празник на картофите. Тя поздрави жителите на града с думите: „Картофите са наистина една традиционна култура за община Велинград и с изключително високи вкусови качества. Днес вие ще имате възможността да опитате различни ястия и изделия от картофи. „Използвам възможността да ви поздравя като земеделски производители от община Велинград, че сте изключително активни, както земеделските производители, така и администрацията на общината. Поздравления за всички и за това, че имате възможността да се възползвате от европейските средства. От друга страна имаме активни земеделски производители кандидати по инвестиционните мерки, имаме над 20 малки земеделски стопани, които са се възползвали от подпомагането по мярка 6-3. Пожелавам успех на всички, още по-успешно и още повече инвестиции във вашата община, за да има повече работни места и да бъде едно още по-добро място за живеене. Пожелавам ви весел празник, бъдете живи и здрави“. \r\nНа празника присъства и  заместник-министърът на земеделието, храните и горите Чавдар Маринов. Той каза, че министерството винаги ще подкрепя земеделските производители, ще се стреми да осигурява максимални нива на обвързаност и подпомагане. Поздрави всички граждани и гости на празника и им пожела, винаги да купуват български продукти – български картофи, плодове и зеленчуци.  „Велинград е място щедро надарено от природата. Характерни са многобройните минерални извори, по-скоро известен, както казаха преди мен, като спа столицата на България. Но не само това. Велинград е основен център на производство на картофи у нас. Неслучайно тук се раждат едни от най-вкусните картофи и не случайно тук си правят среща земеделски производители, отглеждащи картофи, както от региона, така и от цялата страна“, каза още Маринов. „Искам да кажа, че това е основен поминък на населението и трябва да бъде подкрепяно. България традиционно консумира и вековно произвежда картофи. Консумацията на картофи в нашата страна варира от 180 хиляди тона. Те ежедневно присъстват на нашата трапеза. Ту, както казах, е един от центровете за производство на картофи, това не е случайно – освен природата и климатичните фактори, това е свързано и с трудолюбието на хората, което е основен поминък“, подчерта още Маринов. \r\nПразникът на картофа във Велинград е традиция, която Община Велинград възобновява заедно с Асоциацията на картофопроизводителите. За Агенция „Фокус“ Бояна Кирилова от общинската администрация каза, че целта е да бъде възобновен този хубав и важен празник за жителите на Велинград.", "date": "2019.10.20", "title": "Над 12 милиона лева са инвестирани по Програма за развитие на селските райони във Велинград (ОБЗОР)"}
{"url": "http://www.focus-news.net/news/2019/10/20/2710152/iztegliha-avtomobila-ot-patya-popovo-byala-sled-katastrofata-obzor.html", "text": "Временно бе затворен пътят II-51 в участъка Попово-Бяла в посока гр. Бяла за изтегляне на товарния автомобил от катастрофата, при която загина един човек. Превозното средство бе изтеглено с помощта на специализирана техника. По време на операцията по изтеглянето на товарния автомобил трафикът от гр. Бяла се пренасочва по обходен маршрут през гр. Стражица. В посока Попово - Бяла се пренасочва през гр. Опака - с. Голямо градище - Водица. \r\n Агенция „Фокус“  припомня, че инцидентът е стана на 18 октомври около 19.30 часа на път II-51 в община Попово при км 47+300 – на 2 км от град Попово в посока град Бяла. Правоспособен 38-годишен водач от гр. Варна, управлявайки лек автомобил \"Рено Меган\" със софийска регистрация – фирмена собственост, в посока гр. Бяла, на хоризонтална дясна крива вследствие на движение с несъобразена скорост е навлязъл в лентата за насрещно движение и се е блъснал челно в товарен автомобил \"Скания\" с шуменска регистрация с прикачено към него полуремарке, управляван от правоспособен 33-годишен водач от гр. Нови Пазар. В резултат на настъпилото пътнотранспортно произшествие водачът на лекия автомобил е загинал на място. На водача на товарния автомобил е взета проба за евентуално наличие на алкохол, която е отрицателна. Взета му е и кръвна проба за химическо изследване. Същият е прегледан в МБАЛ - Търговише, където е установено, че няма сериозни наранявания. Оставен е в лечебното заведение за наблюдение.  \r\nПо информация на  ОДМВР – Търговище  около 14.05 часа бе възстановено движението в затворения участък на пътя II-51 в района Попово - Бяла.  \r\nВиолета СИМЕОНОВА", "date": "2019.10.20", "title": "Изтеглиха автомобила от пътя Попово – Бяла след катастрофата (ОБЗОР)"}
{"url": "http://www.focus-news.net/news/2019/10/20/2710151/pravoslavnata-tsarkva-pochete-pametta-na-sveti-ivan-rilski-chudotvorets-obzor.html", "text": "София. Православната църквата почете паметта на свети Иван Рилски Чудотворец - най-известният български светец и отшелник, покровител на българския народ, патрон и основател на най-големия ставропигиален манастир в България - Рилския, патронът на българските будители. В Житието на св. Йоан Рилски Чудотворец се посочва, че е роден в село Скрино, Руен планина, Кюстендилско, вероятно през 876 г. Умира на 18 август 946 г. Великият отшелник и основателят на монашеството у нас е наречен земен ангел и небесен жител. За почитане на светеца Църквата е отредила три празника – на 18 август за неговото успение, на 1 юли за връщането на неговите мощи в Рилския манастир през 1469 г., а 19 октомври е посветен на пренасянето на мощите на светеца от Средец във Велико Търново през 1195 г. Св. Йоан Рилски се счита за покровител на медиците. Именно за това 19 октомври е обявен за Ден на българските лекари. \r\nПо повод празника във всички епархии на Българската православна църква в редица градове в страната се отслужи празнична света Литургия. Рилската света обител отбеляза своя храмов празник с Божествената света Литургия. В края й се направи голямо литийно шествие около храма. Бе изнесена иконата на свети Йоан Рилски със съпътстващите ги празнични песнопения. \r\nВ интервю за Агенция „Фокус“ по повод празника богословът д-р Десислава Панайотова – Пулиева, че св. Йоан Рилски е известен със своите многобройни чудеса, чрез които той изцелява болести, недъзи, бездетие и безплодие. По думите и неслучайно българската лекарска общност е избрала именно него за покровител на лекарите, не само, защото е покровител на целия български народ, но именно поради изразената му благодатна помощ при болести. Д-р Панайотова уточни, че паметта на св. Йоан Рилски се чества много тържествено в православни църкви в България и в други части на света. Д-р Панайотова посочи, че в Санкт Петербург има специален манастир, посветен на св. Йоан Рилски, той е създаден от св. Йоан Кронщадски, руски светец, който е роден на 19 октомври, и който е кръстен на българският светец. Тя добави, че руският светец св. Йоан Кронщадски в чест на своя покровител св. Йоан Рилски създава и построява йоановия манастир в Санкт Петербург. \r\nАделина Стефанова, църковен уредник в храм „Въведение Богородично“ – Благоевград разказа за светеца, че в Рилската пустиня светецът живял в хралупата на голямо дърво. Хранел се само с трева. Когато овчари го открили, много хора започнали да идват при пустинника за съвет или лечение. Тя допълни, че след като излекувал един човек, мъчен от нечист дух светецът станал толкова известен и търсен от хората, че почувствал нужда да се скрие от славата и напуснал дъбовата хралупа. Нагоре в планината открил една пещера и се настанил в нея. И там, обаче благочестивия светец не могъл да остане скрит от хората. В близост до пещарата е построен манастир. Според Аделина Стефанова съществува народно вярване, според което св. Иван Рилски можел да лекува очни болести. По думите ѝ поради тази причина народното наименования на днешния празник е „Отчов ден“. Тя припомни, че св. Иван Рилски Чудотворец починал на 70-годишна възраст, като е погребан до самата пещера в близост до Рилския манастир, това се случва през 946 година. Тя добави, че след години светецът се явил учениците си и поискал да пренесат мощите му в град Средец, днешна София. Когато те отворили гроба, намерили нетленно тялото на светеца. По думите и пренасянето на мощите станало на днешния 19 октомври – денят, в който се чества паметта му. Тя отбеляза, че от 1469 година мощите са неотлъчно в Рилския манастир, където се намират и до днес. \r\nНегово преосвещенство Адрианополският епископ Евлогий, игумен на Рилския манастир каза, че при светеца, бащата на българския народ - преподобни Йоан Рилски, всеки може да намери своята утеха, всеки може да усили своята вяра, да получи своята надежда и благословението на светеца. Той даде пример с Основно училище „Свети Йоан Рилски“ от град Перник, начело с директора, с преподавателите, с част от родителите, около 400 деца дойдоха да вкусят от тази духовна храна, която предлага светата обител, да се поклонят пред мощите на светеца, да получат с благословение малки икони с неговия лик.", "date": "2019.10.20", "title": "Православната църква почете паметта на свети Иван Рилски Чудотворец (ОБЗОР)"}
{"url": "http://www.focus-news.net/news/2019/10/20/2710155/pregled-na-osnovnite-temi-v-britanskiya-pechat-agentsiya-fokus.html", "text": "Гласуването в британския парламент, довело до отлагане на Брекзит, едномилионният протест в Лондон за втори референдум и решение на шотландския съд да отхвърли иск срещу законността на сделката на Борис Джонсън са сред темите на британския печат.  \r\n*** \r\n \r\n Депутатите нанесоха унизително поражение на Борис Джонсън, като приеха поправка , която обезсмисли гласуването на постигнатото с Брюксел споразумение за оттегляне от ЕС, пише британският вестник  The Guardian .  \r\nВместо да подкрепят споразумението на Джонсън, депутатите приеха поправка, внесена от междупартийна група депутати, водена от Оливър Летуин, с 322 гласа „за“ и 306 „против“. \r\nПремиерът заяви, че не е „обезпокоен или ядосан” от поражението и ще продължи напред със законодателството за Брекзит следващата седмица. Депутатите вероятно ще се възползват от възможността да внесат поредица от изменения, включително  опит да наложат провеждането на втори референдум. \r\nПоправката на Летуин имаше за цел да принуди Джонсън да спазва условията на Закона на Бен, който го задължава да поиска забавяне на Брекзит от ЕС, ако той не спечели одобрение за сделката си до 23:00 часа на 19 октомври 2019 година. \r\nНо Джонсън настоя: „Няма да преговарям за забавяне с ЕС и законът не ме принуждава да го направя“ - твърдение, което вероятно ще го изправи пред ново дело. \r\nЛидерът на лейбъристите Джереми Корбин заяви: „Сега премиерът трябва да се съобрази със закона. Той вече не може да използва заплахата от Брекзит без сделка, за да изнудва депутатите да подкрепят сделката му. \" \r\nСпоровете дойдоха по време на историческото съботно заседание на парламента, по време на което премиерът прие успокояващ тон, докато молеше депутатите да подкрепят сделката му \r\nСамият Летуин заяви, че има намерение да подкрепи сделката на Джонсън, но целта на неговото изменение е „да използва гаранцията, предоставена от Закона на Бен, който няма да позволи да напуснем автоматично, ако няма сделка до 31 октомври“. \r\nДжонсън намекна в речта си преди гласуването, че лидерите на ЕС могат да отхвърлят всяко британско искане за забавяне. „Трябва да предупредя парламента, че има много малък апетит сред нашите приятели в ЕС тази работа да бъде продължена дори с един допълнителен ден“, каза той. \r\n„Каквито и писма да се опитат да принудят правителството да пише, не може да промени моята преценка, че по-нататъшното забавяне е безсмислено, скъпо и дълбоко разяждащо общественото доверие.“ \r\nГоворителят на Европейската комисия Мина Андреева заяви, че правителството на Обединеното кралство трябва да направи следващия ход след развитието в британския парламент. \r\nТя написа в социалната мрежа „Туитър“: „Европейската комисия отчете днес гласуването в Камарата на общините за така наречената поправка на Летуин, която означава, че самото споразумение за оттегляне не беше поставено на гласуване днес“. \r\n„Правителството на Обединеното кралство трябва да ни информира за следващите стъпки възможно най-скоро,“ написа Мина Андреева \r\nГоворителят на председателя на Европейския съвет Доналд Туск отказа коментар. Посланиците на ЕС-27 ще се срещнат в неделя сутринта, за да обсъдят последните развития. \r\nПредставителят на правителството в  Камарата на общините Джейкъб Рийс-Мог каза на депутатите, че правителството ще се опита да проведе още едно гласуване на сделката на Джонсън в понеделник - нещо, което председателят Джон Беркоу каза, че ще трябва да обмисли дали ще разреши. \r\n*** \r\n \r\n Около един милион протестиращи се събраха в Лондон, за да поискат втори референдум за Брекзит, заявиха организаторите, цитирани от британския ляв проевропейски вестник  The Independent . \r\nСмята се, че демонстрацията, призоваваща за нов референдум като изход от кризата около Брекзит, разделила дълбоко британското общество, е една от най-масовите в британската история. \r\nДемонстрантите тръгнаха от Парк Лейн и стигнаха до площада при парламента, докато депутатите присъстваха на съботно заседание на Камарата на общините. \r\nПовечето участници  държаха лозунги, призоваващи за ново публично гласуване с възможността за оставане в ЕС и европейски знамена. \r\nПред парламента говориха множество оратори, включително кметът на Лондон Садик Хан, както и членове на кабинета в сянка от лейбъристката партия Киър Стармър, Даян Абът и Емили Торнбъри. \r\nФинансовият министър в сянка  Джон Макдонъл заяви: \r\n„Горд съм, че стоя редом със стотици хиляди хора, които защитават своите искания, които не са богати, привилегировани и загубили връзка с реалността тори, които искат да имат последната дума за тази още по-лоша сделка от предишната на Тереза Мей. \r\nНашата политика е ясна: Нека хората решат!\" \r\nМножеството  се развесели в събота следобед, когато депутатите гласуваха за отлагане на  сделката на премиера за Брекзит. \r\nРедица известни личности също се присъединиха към похода, включително актьорите Патрик Стюарт и Стивън Макган \r\nПротестът е четвърти по ред след  референдума през 2016 г. и е подкрепен от кампанията на вестник The Independent „Последна дума“. \r\n*** \r\n \r\n  Шотландски съд отхвърли опит за обявяването на сделката за Брекзит, постигната от премиера на Великобритания Борис Джонсън с Брюксел за незаконна, пише вестник  London Evening Standard . \r\nДелото беше заведено от адвоката Джо Моугъм в най-висшия граждански съд в Шотландия. Ако съдът беше отсъдил в полза на юриста, имаше голяма възможност сделката въобще да не бъде предложена за гласуване в парламента на заседанието на 19 октомври. \r\nСпоред адвоката предложената сделка нарушава британския закон, тъй като оставя Северна Ирландия в отделно митническо споразумение от останалата част от страната, което противоречи на данъчното законодателство.  \r\nПромените в сделката за Брекзит около Северна Ирландия стояха в основата на споразумението, което правителството в Лондон договрори с Европейския съюз.  \r\nПравителствените адвокати успешно защитиха сделката и нарекоха опитът за предотвратяването й „директен опит за мешателство в парламента“. \r\nСъдът в Единбург отхвърли искането на Моугъм, като заяви, че „исканите заповеди безспорно биха засегнали до голяма степен предложените процедури в парламента“. \r\n„Основен принцип на конституционното право е, че съдилищата не трябва да се намесват в законните дела и процеси на парламента“, заяви съдия Пол Кълън. \r\nСлед решението на съда, Моугън заяви в социалната мрежа „Туитър“, че е сгрешил в преценката си да повдигне делото. \r\n„Това беше трудно решение. Трудно е да продължиш бързо и точно и както реши съда, взех грешно решение“, заяви той.  \r\nЕйдън О‘Нийл, който също участваше в завеждането на делото заяви пред съда, че сделката на Джонсън би означавала, че в Северна Ирландия ще продължи да се прилага европейското право, което би противоречало на данъчното законодателство на Великобритания.  \r\nТой допълни, че законът ще бъде нарушен, като се създадат различни от британските митнически правила в Северна Ирландия, което ще направи сделката неподходяща за гласуване в парламента. \r\n„Споразумението, което беше предложено е празно – то няма ефект от гледна точка на закона“, заяви О'Нийл.  \r\nСпоред Пол Кълън твърдението, че новата сделка е несъвместима с британските закони е „слабо“ и ясните цели, стоящи в основата на споразумението са Северна Ирландия да остане част от митническата територия на Великобритания.  \r\n„Няма нищо, което да показва, че това няма да работи както е предвидено и по задоволителен начин“, заяви още Кълън по адрес на новите споразумения за Брекзит.", "date": "2019.10.20", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/20/2710148/tass-boris-dzhonsan-e-poiskal-otlagane-na-brekzit-do-31-yanuari-2020-godina.html", "text": "Британският премиер Борис Джонсън е изпратил писмо до председателя на Европейския съвет Доналд Туск с искане за отлагане на Брекзит с три месеца - до 31 януари 2020 година. Това съобщи  самият Туск на своята страница в социалната мрежа „Туитър“, цитиран от  TACC . \r\nСлед като гласуването на сделката между Лондон и Брюксел на 17 октомври не се проведе на извънредното заседание на британския парламент в събота, Джонсън беше длъжен да изпрати на Туск писмо с искане за отлагане до края на деня. \r\nТова условие беше поставено пред премиера със закон, приет от Камарата на общините през септември, който изисква допълнителни гаранции, че страната няма да напусне ЕС без сделка. \r\nЗаконът на Бен гласи, че премиерът трябва да поиска от ЕС ново отлагане, ако Камарата на общините не одобри проекта на споразумение за Брекзит преди 23:00 часа 19 октомври местно време (01:00 на 20 октомври българско време) и също така не позволява на правителството да приложи Брекзит, ако  няма сделка.  \r\nВ писмото, което ЕС сега трябва да разгледа, се предлага да се определи краен срок за оттегляне на страната от общността на 31 януари 2020 г., но също така се предвижда възможността за прилагане на Брекзит по-рано, ако страните са готови за това. Според високопоставени източници в ЕС лидерите на общността са готови да дадат нова отсрочка на Лондон. \r\n \r\n  Юлиян Марков", "date": "2019.10.20", "title": "ТАСС: Борис Джонсън е поискал отлагане на Брекзит до 31 януари 2020 година"}
{"url": "http://www.focus-news.net/news/2019/10/20/2710154/tragnaha-parvite-kamioni-s-byuletini-obzor.html", "text": "Днес тръгнаха първите камиони с бюлетини за предстоящите местни избори на 27 октомври 2019 г. Маршрутите бяха Перник-Кюстендил и  Враца-Монтана-Видин. Това каза  заместник-директора на Дирекция „Жандармерия“ при ГДНП Петър Антиев . Той обясни, че другите два маршрута са до Стара Загора и до Смолян. „МВР има ангажимент по съпровождане и охрана на моторните превозни средства, които превозват бюлетините и изборните книжа и материали. По предварително утвърдения график превозването на бюлетините трябва да стане до четвъртък, другата седмица“, уточни той. Комисар Антиев подчерта, че сигурността се изразява в това безпрепятствено да бъдат доставени изборните книжа и бюлетини до съответните административни областни центрове. \r\nВ свое радио участие говорителят на ЦИК Таня Цанева  обясни, че най-голямата бюлетина е за София, особено за общински съветници. В нея няма имена, а само цифри. Тя подчерта, че когато един избирател попълни „не подкрепям никого“ със син химикал, гласът е валиден, това е действителен глас, но не се отчита за нито една политическа сила. „Бюлетините са отпечатани. Освен това вече тръгнаха към съответните места, които за сега ще бъдат съхранявани в областните управи, в предизборния ден ще бъдат раздадени по секционните избирателни комисии. И при отпечатването, и при транспортирането се охраняват от органите на полицията, както и при доставка помещенията се охраняват“, добави още говорителят на ЦИК.", "date": "2019.10.20", "title": "Тръгнаха първите камиони с бюлетини (ОБЗОР)"}
{"url": "http://www.focus-news.net/news/2019/10/20/2710156/zoran-zaev-chetiri-mesetsa-se-opitvahme-da-dogovorim-sreshta-s-prezidenta-na-frantsiya.html", "text": "От четири месеца се опитвахме да уговорим среща с френския президент Еманюел Макрон, за да изразим нашите възгледи за европейското бъдеще на страната, но не успяхме да договорим такава, заяви премиерът Зоран Заев, цитиран от македонският ежедневник  “Нова Македония“ . \r\nТой добави, че въпреки блокирането на началото на преговорите, на Франция не трябва да се гледа като на неприятелска държава. \r\n\"Четири месеца търсехме среща с президента Макрон, но не я получихме\", каза той. Ние лобирахме и в посолството, посредством дипломатически канали, но и досега нямаме отговор. Да, получих подкрепа от президентите на почти всички европейски държави  след срещата в Брюксел, но не съм се чувал с Макрон. Въпреки това той има собствено мнение и обяснение защо не е променил позицията си и препоръчвам да не виждаме неприятел във Франция“, каза Заев. \r\nТой заяви, че е имало сигнали от Брюксел, че Франция може да блокира започването на преговори, но се е надявал на положително решение в последния момент. \r\n„Да, вярно е, че имахме информация, Европа е прозрачна и там няма скрити игри. Но все още имаше надежда, че Франция ще смекчи позицията си и ще започнем преговори. Буквално ги молех в Брюксел да дадат шанс на страната, да останем на мотивационния път, да не се сблъскваме с това разочарование и огорчение. Но и Франция има своето оправдание за възгледите си. Имаше предложение от Финландия да получим дата и да започнем преговори по-късно, но тази опция не беше приета. Искрено се надявам, че ЕС ще преодолее тези вътрешни проблеми и ние ще бъдем част от тази история, защото го заслужаваме,“ каза Заев. \r\nПремиерът заяви, че Франция през цялото време е насърчавала Преспанското споразумение. \r\nТой не е отговорил конкретно дали има някаква скрита причина Македония и Албания да са заедно в процеса за започване на преговори, пише изданието. \r\n \r\n  Юлиян Марков", "date": "2019.10.20", "title": "Зоран Заев: Четири месеца се опитвахме да договорим среща с президента на Франция"}
{"url": "http://www.focus-news.net/news/2019/10/20/2710149/makedoniya-se-nasochva-kam-izbori-obzor.html", "text": "Обръщайки се към гражданите днес, министър-председателят на Северна Македония Зоран Заев обяви, че ще предложи провеждането на предсрочни парламентарни избори. \r\n„Това ще бъде моето предложение на утрешната среща с президента Стево Пендаровски. Организиране на бързи предсрочни избори възможно най-скоро, избори, на които гражданите ще кажат по кой път ще продължим“, каза Заев. \r\nРешението на лидерите на Европейския съюз да отложат началото на преговорите със Северна Македония за присъединяването на страната към Общността е историческа грешка, заяви премиерът на републиката Зоран Заев по време на обръщение към гражданите на страната. \r\n\"Фактът, че Европейският съюз не може да вземе решение за започване на преговори с нас, е неговата историческа грешка. И всички европейски лидери потвърдиха това. Направихме всичко, което се изискваше от нас, и всичко, което беше по силите ни\", каза ръководителят правителството на Северна Македония. \r\nТой благодари за подкрепата на ръководителите на европейските държави, които се застъпиха за определянето на датата на преговорите със страната му. \r\nВ своето обръщение Заев заяви, че споделя \"гнева и разочарованието\" на хората. В своето изказване той ги помоли да му дадат още един шанс да продължи да се бори за кандидатурата за членство: \r\n\"Обичам страната си, затова моля хората да ми дадат мандат да продължа по този път.“ \r\n\"Ние се стремим да бъдем в ЕС не за да бъдем в Европа, защото вече сме част от континента, а заради ценностите. Не трябва да се обезкуражаваме\", добави той. \r\nПремиерът на Северна Македония призова за провеждане предсрочни избори, след като ЕС отложи началото на преговорите за членство за балканската държава, като не даде възможност на администрацията му да запише исторически успех, коментира агенцията. \r\nСлед часове разгорещени дебати, лидерите на Европейския съюз в петък не можаха да се споразумеят за започване на преговори за присъединяване на Скопие, главно заради противопоставянето на Франция, като решението е отложено за следващата пролет \r\nТова развитие предизвика вълна от гняв и разочарование не само в Македония и Албания - чиято кандидатура също беше задържана, но и сред служители и лидери на ЕС, които лобираха активно за започване на преговорите. \r\n\"Ние сме жертви на историческата грешка на ЕС\", каза Заев в телевизионно обръщение, като повтори думите на председателя на Европейската комисия Жан-Клод Юнкер ден по-рано, които съдържаха дълбоко извинение за решението, припомня AFP. \r\n\"Ето какво предлагам: организиране на бързи предсрочни избори, където вие, гражданите, ще изберете пътя, по който ще поемем\", каза Заев и добави, че ще се срещне с президента и други политически лидери в неделя, за да обсъди следващите стъпки на правителството. \r\nПредседателят на ВМРО-ДПМНЕ Християн Мицковски очаква на утрешната среща с президента Стево Пендаровски да се постигне споразумение за свикване на предсрочни парламентарни избори. \r\nТой заяви днес от Гостивар, че няма да приеме предложението на премиера Заев за предсрочни избори без техническо правителство, т.е. нищо, което е извън законовите разпоредби. \r\nЛидерът на ДСИ Али Ахмети каза, че свикването на предсрочни избори в момента е най-доброто решение. \r\n„Мисля, че това е морален акт. Повторно заявявам – не са виновни страните-членки. Най-доброто решение е да се даде нова възможност на гражданите “, казва Ахмети. \r\nПредложението за предсрочни избори бе приветствано и от албанския опозиционен блок. Говорителят на Алианса на албанците Флакрон Беджети каза, че лидерската среща ще бъде възможност за партиите да се споразумеят как ще протече изборния процес. \r\n\"Ние като Алианс на албанците сме готови за предсрочни избори със силната убеденост, че ще победим политическите противници и ще дадем нова надежда на избирателите, особено на албанците, да загърбят политическия монопол на ДСИ в продължение на две десетилетия\", каза Беджети. \r\nНеуспехът за получаване на дата за започване на преговорите за присъединяване към ЕС, напълно делегитимира правителството, което прави предсрочните парламентарни избори най-добрият вариант, според движението БЕСА. Те отхвърлят възможността за коалиция с ДСИ, заявявайки, че са отворени за обсъждане на избирателна коалиция само с опозиционни албански политически структури в страната. \r\n \r\n  Юлиян Марков", "date": "2019.10.20", "title": "Македония се насочва към избори (ОБЗОР)"}
{"url": "http://www.focus-news.net/news/2019/10/20/2710150/boris-dzhonsan-poiska-otlagane-na-brekzit-obzor.html", "text": "Британският премиер Борис Джонсън е изпратил писмо до председателя на Европейския съвет Доналд Туск с искане за отлагане на Брекзит с три месеца - до 31 януари 2020 година. Това съобщи самият Туск на своята страница в социалната мрежа „Туитър“. \r\nСлед като гласуването на сделката между Лондон и Брюксел на 17 октомври не се проведе на извънредното заседание на британския парламент в събота, Джонсън беше длъжен да изпрати на Туск писмо с искане за отлагане до края на деня. \r\nТова условие беше поставено пред премиера със закон, приет от Камарата на общините през септември, който изисква допълнителни гаранции, че страната няма да напусне ЕС без сделка. \r\nЗаконът на Бен гласи, че премиерът трябва да поиска от ЕС ново отлагане, ако Камарата на общините не одобри проекта на споразумение за Брекзит преди 23:00 часа 19 октомври местно време (01:00 на 20 октомври българско време) и също така не позволява на правителството да приложи Брекзит, ако няма сделка. \r\nДо това развитие се стигна след като Камарата на общините на британския парламент прие поправка за отлагане на гласуването на сделката за Брекзит. За предложението, направено от депутатът, изключен от управляващата Консервативна партия Оливър Летуин, гласуваха 322 законодатели, а против – 306. \r\nТова изменение на предложението на правителството за одобрение на сделката с ЕС, обявено на 17 октомври, направи гласуването на споразумението с ЕС, насрочено за събота безсмислено. Текстът му предполага, че сделката с ЕС няма да бъде одобрена от парламентаристите, докато Камарата на общините не приеме всички закони, необходими за „развода“ с ЕС. Целта на това е да се избегне възможността на Брекзит без сделка поради непредвидени обстоятелства или просто поради липса на време за необходимите законови процедури \r\nВ писмото, което ЕС сега трябва да разгледа, се предлага да се определи краен срок за оттегляне на страната от общността на 31 януари 2020 г., но също така се предвижда възможността за прилагане на Брекзит по-рано, ако страните са готови за това. Според високопоставени източници в ЕС лидерите на общността са готови да дадат нова отсрочка на Лондон. \r\nВ Европейският съюз също има умора от Брекзит. Като наруши собствените си крайни срокове и възобнови преговорите за споразумение за Брекзит с Великобритания, за които беше казал, че е свещено и след това одобри нова версия, преди да може да бъде обсъдена изцяло от страните-членки, в четвъртък Европейският съюз показа значителна стратегическа гъвкавост. \r\nЕвропейците получиха повече, според анализаторите, като предимно целят да избегнат Брекзит без сделка, който би навредил на двете страни. Но това, което е очевидно сега, е, че Европейският съюз иска Великобритания вече да напусне, така че да може да премине към по-належащи въпроси - от миграцията и разширяването до спорния седемгодишен бюджет след Брекзит \r\nПреди преобладаваше, често изразяваната надежда, редовно споделяна от председателя на Европейския съвет Доналд Туск, чийто мандат изтича следващия месец, че Великобритания може по някакъв начин да остане в Европейския съюз, въпреки референдума през 2016 г. Но сега останалите 27 страни просто изглежда искат британците да си ходят. \r\n„Европейците са се отказали от идеята на Туск“, каза Муджтаба Рахман, бивш икономист на Европейската комисия, сега в групата „Евразия“, консултант за политически риск. „Няма реална стратегия около надеждата, че лейбъристко правителство ще дойде на власт и ще проведе втори референдум.“ Блокът, според него, е съсредоточен върху запазването на собствените си интереси: „защита на мира в Ълстър, защита на единния пазар и улесняване на безпроблемното напускане на Великобритания. \" \r\nПредвид желанието на премиера Борис Джонсън да постигне споразумение преди 31 октомври, когато той обеща, че Великобритания ще напусне Европейския съюз по един или друг начин, европейските преговарящи реагираха забележително бързо, за да коригират офертата си, като се стремят да не бъдат обвинени в провал. Те запазиха собствените си ключови принципи, включително необходимостта да покажат солидарност с Ирландия и да предотвратят твърда граница между Северна Ирландия и Република Ирландия. \r\nВ същото време надеждите на привържениците на оставането на ЕС чрез свикване на нов референдум съвсем не са затихнали.Около един милион протестиращи се събраха в Лондон, за да поискат втори референдум за Брекзит, заявиха организаторите. \r\nСмята се, че демонстрацията, призоваваща за нов референдум като изход от кризата около Брекзит, разделила дълбоко британското общество, е една от най-масовите в британската история. \r\nДемонстрантите тръгнаха от Парк Лейн и стигнаха до площада при парламента, докато депутатите присъстваха на съботно заседание на Камарата на общините. \r\nПовечето участници държаха лозунги, призоваващи за ново публично гласуване с възможността за оставане в ЕС и европейски знамена. \r\nРедица известни личности също се присъединиха към похода, включително актьорите Патрик Стюарт и Стивън Макган \r\nПротестът е четвърти по ред след референдума през 2016 г. и е подкрепен от кампанията на вестник The Independent „Последна дума“. \r\n \r\n  Юлиян Марков", "date": "2019.10.20", "title": "Борис Джонсън поиска отлагане на Брекзит (ОБЗОР)"}
{"url": "http://www.focus-news.net/news/2019/10/20/2710159/the-new-york-times-poslanieto-na-es-kam-velikobritaniya-napusnete-nay-posle.html", "text": "Като наруши собствените си крайни срокове и възобнови преговорите за споразумение за Брекзит с Великобритания, за които беше казал, че е свещено и след това одобри нова версия, преди да може да бъде обсъдена изцяло от страните-членки, в четвъртък Европейският съюз показа значителна стратегическа гъвкавост, пише  The New York Times . \r\nЕвропейците получиха повече, според анализаторите, като предимно целят да избегнат Брекзит без сделка, който би навредил на двете страни. Но това, което е очевидно сега, е, че Европейският съюз иска Великобритания вече да напусне, така че да може да премине към по-належащи въпроси - от миграцията и разширяването до спорния седемгодишен бюджет след Брекзит \r\nПреди преобладаваше, често изразяваната надежда, редовно споделяна от председателя на  Европейския съвет Доналд Туск, чийто мандат изтича следващия месец, че Великобритания може по някакъв начин да остане в Европейския съюз, въпреки референдума през 2016 г. Но сега останалите 27 страни просто изглежда искат британците да си ходят. \r\n„Европейците са се отказали от идеята на Туск“, каза Муджтаба Рахман, бивш икономист на Европейската комисия, сега в групата „Евразия“, консултант за политически риск. „Няма реална стратегия около надеждата, че лейбъристко правителство ще дойде на власт и ще проведе втори референдум.“ Блокът, според него, е съсредоточен върху запазването на собствените си интереси: „защита на мира в Ълстър, защита на единния пазар и улесняване на безпроблемното напускане  на  Великобритания. \" \r\nПредвид желанието на премиера Борис Джонсън да постигне споразумение преди 31 октомври, когато той обеща, че Великобритания ще напусне Европейския съюз по един или друг начин, европейските преговарящи реагираха забележително бързо, за да коригират офертата си, като се стремят да не бъдат обвинени в провал. Те запазиха собствените си ключови принципи, включително необходимостта да покажат солидарност с Ирландия и да предотвратят твърда граница между Северна Ирландия и Република Ирландия. \r\n„ЕС показа много търпение “, каза Агата Гостинска-Якубовска, анализатор от Брюксел от Центъра за европейска реформа. „Много рядко се случва часове преди началото на Европейския съвет отделните държави дори да нямат правен текст. Срокът, определен за полунощ във вторник, трябваше да бъде абсолютен, но страните искаха да завършат преговорите. Целта е да ЕС да продължи напред. “ \r\nБрюксел с радост се отказа от идеята за т. нар. предпазен механизъм за ирландската граница - гаранция, че няма да има твърда граница между Северна Ирландия и Република Ирландия - преломен момент за британския Джонсън и други привърженици на Брекзит. Но в крайна сметка, с отстъпката на Джонсън, че Северна Ирландия ще остане в митническия съюз на блока, докато юридически остава част от Великобритания, разграничението до голяма степен е семантично. \r\n„ЕС отлично знае, че това е въпрос на терминология в голяма степен за Борис Джонсън и не вижда големи затруднения, тъй като не се наложи Брюксел да отстъпи  от червените си линии\", заяви Майкъл Лий, бивш високопоставен служител на Европейската комисия. „Това е британски вътрешнополитически въпрос и  не засяга европейските интереси \". \r\nОсновната цел на Европа, добави той, е да се избегне Брекзит без сделка. Въпреки че този вариант би навредил на Великобритания повече, той също би навредил на европейската икономика, която вече се забавя. \r\n \r\n  Юлиян Марков", "date": "2019.10.20", "title": "The New York Times: Посланието на ЕС към Великобритания: Напуснете най-после!"}
{"url": "http://www.focus-news.net/news/2019/10/20/2710157/gratskite-medii-burya-v-skopie-sled-reshenieto-na-es.html", "text": "„Ветото на Франция предизвиква политическо развитие в Северна Македония“; „Буря в Скопие, след като получи  „не“ от ЕС; „Разочарование в Северна Македония“; \"Политическото земетресение в Скопие\", са част от коментарите на гръцките медии след срещата на върха на ЕС, а събитията в страната също бяха част от вечерните централни емисии на гръцките телевизии в петък , както и на първите страници на съботните вестници, съобщава кореспондентът на Македонската информационна агенция (МИА) от Атина, цитирана от скопския телевизионен канал  ”24 Вести” . \r\nМедиите в Гърция излъчиха изявленията на лидерите на Европейската комисия Жан-Клод Юнкер и на Европейския съвет, Доналд Туск, както и на френския президент Еманюел Макрон, и на президента на Северна Македония Стево Пендаровски, информирайки за предстоящата извънредна лидерска среща в неделя. Премиерът Зоран Заев също беше цитиран от гръцките медии, пише кореспондентът. \r\nГръцката телевизия „Antenna” коментира, че Франция блокира европейската перспектива на Северна Македония, а държавната телевизия ERT в централната новинарска емисия коментира, че в Северна Македония има сериозно разочарование. \r\n„Европа обърна гръб на Скопие и Тирана. Зоран Заев и Еди Рама се завръщат с празни ръце, коментира телевизия Star, като добави, че блокадата на Макрон ще доведе до развръзки на Балканите. \r\nГръцките медии разпространиха информация за предполагаемата оставка на премиера Заев. Някои информационни портали в Гърция се позовават на новини, публикувани от италианската информационна агенция ANSA, докато в новините на централната телевизия журналистите коментират, че има спекулации за оставката, но също така и че тази новина е опровергана от правителството на Северна Македония. \r\n„Според съобщения в пресата Ангела Меркел се е обадила на Заев и го е призовала да не подава оставка, докато други чуждестранни лидери са призовали премиера  да продължи по пътя на реформите“, пише Kathimerini. \r\nПаралелно медиите в Гърция също предават мнението на гръцкия премиер Кириакос Мицотакис, който заяви на вчерашната пресконференция в Брюксел, че резултатът не е добър нито за Балканите, нито за Гърция, като говори на разширяването на Съюза, за което „за съжаление не успяхме да се договорим.\" \r\n \r\n  Юлиян Марков", "date": "2019.10.20", "title": "Гръцките медии: „Буря в Скопие“ след решението на ЕС"}
{"url": "http://www.focus-news.net/news/2019/10/20/2710164/predstoyashti-mezhdunarodni-sabitiya-za-20-oktomvri-agentsiya-fokus.html", "text": "*** \r\n  Лидерска среща, свикана от президента Стево Пендаровски \r\n \r\n*** \r\n  Голям протест срещу забраната за носене на маски \r\n \r\n*** \r\n  Общи избори  в Швейцария \r\n \r\n*** \r\n  Световна среща за „зелена“ икономика \r\n \r\n*** \r\n  Парламентарни избори в Боливия", "date": "2019.10.20", "title": "Предстоящи международни събития за 20 октомври (Агенция „Фокус“)"}
{"url": "http://www.focus-news.net/news/2019/10/20/2710163/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n Метеорологична обстановка: \r\n \r\n \r\nОграничения в движението на МПС по първокласната пътна мрежа \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково  Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението по път I-9 в гр. Бургас съвпадащ с отсечки от ул. „Крайезерна“ и бул. „Яким Якимов“ се ограничава поради провеждането на рали „Писта – Бургас – 2019“. Трафикът ще се пренасочва по уличната мрежа на града. Срок до 15.30 ч. на 20.10.2019 г. \r\n \r\n \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-99: Движението по път II-99 Граматиково – Сливарово от км 96+000 до км 103+000 осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г.  \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: няма ограничения. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.06.2020 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът III-867: Движението по път III-867 Здравчец – Дедец в с. Добромирци от км 42+200 до км 42+880 се осъществява в една лента поради изграждане на изкуствени неравности. Участъкът е сигнализиран с пътни знаци. Срок до 29.10.2019 г. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; \r\nПът III-842: Движението по път III-842 Юндола – Голямо Белово от км 10+000 до км 21+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 21.10.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-627: Движението по път III-627 Радомир – Друган от км 53+000 до км 55+400 в чертите на гр. Радомир се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 23.10.2019 г.; \r\nПът ІІІ-118: Движението по път III-118 Гулянци – Долна Митрополия в участъка Победа – Подем от км 0+000 до км 14+000 се осъществява в една лента поради ремонтни дейности с частично асфалтиране. Срок до 21.10.2019 г.; \r\nПът ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Срок до 22.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.11.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-555: Движението по път III-555 Полско Пъдарево – Омарчево от км 3+000 до км 9+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10. 2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд/. Срок 25.10.2019 г.; \r\nПът III-803: Движението по път III-803 Ихтиман – Мухово от км 0+000 до км 20+000 е ограничено поради провеждане на автомобилно рали състезание. Срок от 09:00 до 13:30 часа на 20.10.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът II-66: Движението по път II-66 Нова Загора – Стара Загора от км 53+130 до км 58+700 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.20", "title": "Актуална пътна обстановка"}
{"url": "http://www.focus-news.net/news/2019/10/20/2710162/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.", "date": "2019.10.20", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“"}
{"url": "http://www.focus-news.net/news/2019/10/20/2710161/pregled-na-mezhdunarodnite-novini-do-6-chasa-agentsiya-fokus.html", "text": "Британският премиер Борис Джонсън е изпратил писмо до председателя на Европейския съвет Доналд Туск с искане за отлагане на Брекзит с три месеца - до 31 януари 2020 година. Това съобщи  самият Туск на своята страница в социалната мрежа „Туитър“, цитиран от  TACC . \r\nСлед като гласуването на сделката между Лондон и Брюксел на 17 октомври не се проведе на извънредното заседание на британския парламент в събота, Джонсън беше длъжен да изпрати на Туск писмо с искане за отлагане до края на деня. \r\nТова условие беше поставено пред премиера със закон, приет от Камарата на общините през септември, който изисква допълнителни гаранции, че страната няма да напусне ЕС без сделка. \r\nЗаконът на Бен гласи, че премиерът трябва да поиска от ЕС ново отлагане, ако Камарата на общините не одобри проекта на споразумение за Брекзит преди 23:00 часа 19 октомври местно време (01:00 на 20 октомври българско време) и също така не позволява на правителството да приложи Брекзит, ако  няма сделка.  \r\nВ писмото, което ЕС сега трябва да разгледа, се предлага да се определи краен срок за оттегляне на страната от общността на 31 януари 2020 г., но също така се предвижда възможността за прилагане на Брекзит по-рано, ако страните са готови за това. Според високопоставени източници в ЕС лидерите на общността са готови да дадат нова отсрочка на Лондон. \r\n*** \r\n \r\n Русия разчита на това, че ситуацията на Балканите ще остане стабилна и сигурна и е готова да подкрепи Сърбия в поддържането на суверенитета и териториалната й цялост. Това заяви руският премиер Дмитрий Медведев, говорейки пред сръбския парламент, цитиран от  TACC \r\n\"Русия подкрепя сръбския народ и е готова да Ви предостави цялата необходима помощ за поддържане на суверенитета и териториалната цялост\", каза Медведев и добави, че Москва се интересува \"изключително от мирното уреждане на съществуващия проблем (в региона) въз основа на резолюция номер 1244 на Съвета за сигурност на ООН\". \r\n\"Искаме ситуацията на Балканите да остане стабилна и сигурна и се стремим да развиваме отношения с всички държави (в региона)\", добави руският премиер. \r\nРуският премиер също обяви, че разчита на 25 октомври да бъде подписано споразумение за свободна търговия между Евразийския икономически съюз и Сърбия. \r\n\"Само няколко дни по-късно, на 25 октомври, очакваме Вашия министър-председател Ана Бърнабич в Москва. Надявам се, че посещението ще приключи с подписването на споразумение за свободна търговия между Република Сърбия и Евразийския икономически съюз\", каза Медведев. \r\n***  \r\n \r\n Руският премиер Дмитрий Медведев нарече газопровода „Турски поток“ проект, който е изгоден за цяла Европа в реч пред сръбския парламент, цитирана от  TACC . \r\n\"Сега през Сърбия се строи участък от газопровода\" Турски поток \"от границата с България до Унгария\", каза премиерът. \"Вашата страна изпълнява стриктно задълженията си\", каза Медведев. \"Надяваме се строителството да приключи до началото на 2020 г.\" \r\nГоворейки за сътрудничеството на двете страни в икономическата сфера, Медведев отбеляза, че обемът на руските инвестиции в Сърбия надхвърля 4 милиарда долара, а плановете са тази цифра да се увеличи с още 1,5 милиарда долара. \r\nМедведев добави, че в Сърбия ще бъде създаден център за ядрени изследвания, технологии и иновации, който ще помогне за решаването на проблеми като създаването на лекарства. Освен това, по време на посещението на премиера в Белград се планира да се подпише споразумение за създаване на културни информационни центрове. Премиерът добави, че е подготвено споразумение за модернизацията на един от участъците от железопътната мрежа на Сърбия и създаването на високотехнологичен диспечерски център за контрол на влаковете. \r\n***  \r\n \r\n Обявяването на предварителните резултати от президентските избори в Афганистан, очаквано в събота, ще бъде отложено, съобщиха от Независимата избирателна комисия, цитирана от  AFP . \r\nПо-рано представители на комисията заявиха, че резултатите вероятно ще бъдат обявени със закъснение. Но в съобщението си Ава Алам Нуристани, която оглавява Независимата избирателна комисия , не каза колко  ще се забави преброяването на гласовете. \r\n\"За съжаление поради някои технически проблеми и заради нуждата от прозрачност не можахме да обявим резултатите въз основа на изборния график\", каза тя, извинявайки се на пресконференция. \r\nПреди това Комисията заяви, че по-малко от една трета, или около 2,7 милиона от 9,6 милиона регистрирани избиратели в Афганистан, са пуснали бюлетини в първия тур на президентските избори на 28 септември. \r\nПридружени от страхове от измами и заплахи от насилие, отправени от талибаните, на тези избори беше отчетена рекордно ниска избирателна активност. \r\nОсновните конкуренти за президентския пост са сегашният президент Ашраф Гани и премиерът на страната Абдула Абдула. \r\n***  \r\n \r\n Според  американски представители Турция не спазва примирието в Северна Сирия, съобщи телевизионният канал  CNN , като се позовава на неназовани източници. \r\nДесетки ранени хора са евакуирани от хуманитарен конвой от обсадения град Рас ал Айн в североизточната част на Сирия, съобщи медийният офис на Сирийските демократични сили (СДС), доминирани от кюрди, днес следобед. \r\nПодкрепяната от Турция Свободна сирийска армия (ССА), която контролира по-голямата част от града, даде разрешение на хуманитарен конвой, състоящ се от кюрдски червен полумесец, сирийски арабски червен полумесец и екипи на Международния червен кръст да влязат в града, след като им е бил отказан достъп в четвъртък. \r\nИзточник на CNN не изключи, че подкрепяните от Турция сили могат да атакуват кюрдите и без разрешение от Анкара. \r\n***  \r\n \r\n „Много по-рано Зоран Заев трябваше да свика предсрочни парламентарни избори, ако Македония и гражданите имаха приоритет, а не личното му обогатяване,“ заявиха от опозиционната ВМРО-ДПМНЕ, цитирана от македонската агенция  “Макфакс“ . \r\nОт партията заявиха, че неправилните политики на Зоран Заев са водили Република Македония в грешна посока. \r\n„Добре е, че той призна поражението и нормалните и демократични избори ще сложат край на престъпното му управление. Наказанието на хората ще бъде изпълнено. Краят на Зоран Заев се приближава. \r\nВъзстановяването на Република Македония ще започне с напускането на Зоран Заев в политическа пенсия “, гласи реакцията на опозиционната партия.", "date": "2019.10.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/20/2710158/daily-sabah-pkk-finansira-prestapleniya-v-turtsiya-s-pari-specheleni-v-evropa.html", "text": "Работническата партия на Кюрдистан (ПКК) се опитва да финансира евентуална гражданска война в Турция чрез парите, получени от изнудване, търговия с оръжие или наркотици в Германия, каза бившият външен министър на Германия, като заяви, че терористичната група е забранена в Германия по точно тази причина, тъй като извършва престъпления в Германия, а не само в Турция, цитира думите му англоезичното електронно издание на турския вестник  Sabah  . \r\nГоворейки за свързаните с ПКК Отряди за народна самоотбрана (ОНС)в Сирия пред германски телевизионен канал, Зигмар Габриел каза, че познават тази терористична група от нейните действия през 80-те, 90-те и 2000-те години, включително  пътни блокади или участие в търговията с оръжие и наркотици \r\nТой каза, че групата е забранена в страната, тъй като те нарушават върховенството на закона, добавяйки, че той иска да прави разлика между кюрдите и ОНС. \r\n\"Искам да кажа това отново; в тази държава (като цяло) не говорим за тези кюрди. Говорим за организацията (ПKK), която е забранена тук\", каза той. \r\nГабриел, който също е член на Бундестага , каза, че вместо широко използваното твърдение, че „кюрдите са най-добрите ни съюзници“, трябва да бъде „ние ги използвахме злонамерено, защото не искахме да влизаме в Сирия . \" Заявявайки, че когато избухна гражданската война в Сирия, президентът Реджеп Тайип Ердоган потвърди необходимостта от създаване на зона забранена за полети и предупреди, че Башар Асад ще бомбардира собствения си народ, Габриел каза, че Европа като цяло и по-специално Германия е отхвърлила тази идея тогава , тъй като не е искала да се замесва. \r\n\"Скоро след това Асад започна да бомбардира своите хора, а ние бяхме замесени, като получихме няколко милиона бежанци\", каза той. \r\n \r\n  Юлиян Марков", "date": "2019.10.20", "title": "Daily Sabah: ПКК финансира престъпления в Турция с пари спечелени в Европа"}
{"url": "http://www.focus-news.net/news/2019/10/20/2710296/nimh-utre-shte-bade-slanchevo-na-mesta-s-niska-oblachnost-i-magla-v-sutreshnite-chasove.html", "text": "Утре ще бъде слънчево, на места с ниска облачност и мъгла в сутрешните часове. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология . През нощта ще бъде предимно ясно. След полунощ на места в източната половина от страната ще има ниска слоеста облачност или мъгла. Почти тихо с минимални температури предимно между 6° и 11°.  Утре над България ще бъде слънчево. Преди обяд в източните райони все още ще има ниска облачност или мъгла. Ще духа слаб вятър от изток-североизток. Максималните  температури, в повечето райони, ще бъдат между 22° и 27°.  \r\nПреди обяд на много места по Черноморието ще има ниска облачност или мъгла, а след обяд ще бъде слънчево. Ще духа слаб източен вятър. Максималните температури ще са 20° и 22°. Температурата на морската вода е около 20°. Вълнението на морето ще бъде 1-2 бала. Над планините ще бъде слънчево. Ще духа умерен североизточен вятър. Максималната температура на височина 1200 метра ще е около 19°, на 2000 метра - около 12°. Атмосферното налягане ще се задържи без промяна – малко по-високо от средното за месец октомври. \r\nИ през следващите дни промяна на синоптичната обстановка не се очаква. Времето ще остане топло за сезона, в повечето райони - и слънчево, на места в низините в източната половина от страната след полунощ и в часовете преди обяд ще има ниска облачност или мъгла. Ще бъде почти тихо. Преобладаващите максимални температури ще са между 21° и 26°, а минималните ще бъдат между 6° и 11°, по-високи по Черноморието. И в планините ще остане слънчево, с температури, по-високи от нормалните за втората половина от октомври.", "date": "2019.10.20", "title": "НИМХ: Утре ще бъде слънчево, на места с ниска облачност и мъгла в сутрешните часове"}
{"url": "http://www.focus-news.net/news/2019/10/20/2710165/nimh-dnes-vremeto-nad-stranata-shte-bade-slanchevo-s-maksimalni-temperaturi-mezhdu-21-i-26-v-sofiya-24-25.html", "text": "Днес времето над страната отново ще бъде слънчево. Преди обяд в източните райони и на места по поречието на Дунав все още ще има ниска облачност или мъгла. В Източна България ще духа слаб югоизточен вятър. Максималните температури, в повечето райони, ще бъдат между 21° и 26°, в София 24°-25°. Атмосферното налягане ще се задържи без промяна – малко по-високо от средното за месец октомври. Това съобщи за  Агенция „Фокус”  дежурният синоптик  Христо Христов от  Националния институт по метеорология и хидрология (НИМХ) .  \r\nНад Черноморието в часовете преди обяд ще има ниска облачност или мъгла, а след обяд ще бъде слънчево. Ще духа слаб югоизточен вятър. Максималните температури ще бъдат между 19° и 21°. Температурата на морската вода е 20°-21°. Вълнението на морето ще бъде 1-2 бала. \r\nНад планините ще бъде слънчево. Ще духа слаб до умерен южен вятър, който до края на деня в масивите от Западна България ще се ориентира от север. Максималната температура на височина 1200 метра ще е около 20°, на 2000 метра - около 13°.", "date": "2019.10.20", "title": "НИМХ: Днес времето над страната ще бъде слънчево с максимални температури между 21° и 26°, в София 24°-25°"}
{"url": "http://www.focus-news.net/news/2019/10/20/2710166/predstoyashti-sabitiya-v-stranata-za-20-oktomvri-agentsiya-fokus.html", "text": "От 11.00 часа в жк. „Младост“ ще се състои акция по залесяване в междублокови пространства в квартала. \r\n \r\n*** \r\n \r\nОт 15.00 часа в Северния парк ще се състои засаждане на широколистни и иглолистни дръвчета в рамките на инициативата „Гора на Надеждата“. \r\n \r\n*** \r\n \r\nОт 20.00 часа в зала 1 на НДК ще се състои концерт на Сара Брайтмън. \r\n \r\n*** \r\n \r\nОт 12.30 часа пред Югозападния университет ще тръгне протестен автопоход срещу новите промени в социалното законодателство. \r\n \r\n*** \r\n \r\nОт 16.00 часа в Експоцентър „Флора“ ще се състои прожекция на филма „Португалката“. Представянето на лентата е част от програмата на фестивала „CineLibri“. \r\n \r\n \r\nОт 12.00 часа в зала \" Владислав\" на спортен комплекс \" Черно море\", където отборът на ВМРО - Варна ще се изправи благотворително във футболен сблъсък срещу сборен отбор на Варна, съставен от легенди на \" Черно море\" и \" Спартак\" от близкото и далечно минало.  \r\nСъбитието е с цел събиране на доброволни средства за 14 годишния състезател по кикбокс на спортен клуб \"Боил\" - Иван Тодоров, който се намира в състояние на будна кома. \r\n \r\n*** \r\n \r\nОт 19.00 часа в града ще се състои гала-концерт и церемония по обявяването и връчването на отличията от Националния фестивал „Листопад на спомените“. \r\n \r\n*** \r\n \r\nОт 10.30 часа на летището в село Иново ще се състои откриването на раликрос „Видин – 2019“. \r\n \r\n*** \r\n \r\nОт 18.00 часа ще се състои проверка на осветлението на стадион „Христо Ботев“, обновената картинг писта и основния ремонт на волейболното хале в комплекса. Те са осигурени със средства от Държавния бюджет. На проверката ще присъстват министърът на младежта и спорта Красен Кралев и заместник областният управител Мирослав Комитски. От 18.30 часа министър Кралев ще се срещне със спортни клубове от община Враца в клуб „Фламинго“.  \r\n \r\n*** \r\n \r\nОт 8.30 часа в спортна зала „Орловец“ ще започнат двубоите от мемориалния турнир по хандбал „Георги Добрев“. Турнирът ще приключи с официално закриване и награждаване на отборите в 16.00 часа. \r\n \r\n*** \r\n \r\nОт 11.00 часа в завода за производство на рециклирана пластмаса до град Елин Пелин ще се проведе Ден на отворените врати. \r\n \r\n*** \r\n \r\nОт 8.30 часа Негово Високопреосвещенство Пловдивският митрополит Николай ще овети новопостроения храм „Св. цар Борис-Михаил“.  \r\n \r\n \r\n \r\n \r\n \r\n Местни избори 2019: \r\n*** \r\n \r\nОт 11.00 часа на голямата поляна на бул. „Панчо Владигеров“ 20 в жк. „Люлин 7“ ще се проведе голям спортен празник, в който участие ще вземат именити инструктори по фитнес, лека атлетика, kangoo jumps и kangoo jumps зумба. Събитието се организира от БСП – София и цели се привлекат младите хора от квартала към по-здравословен начин на живот. \r\n \r\n \r\n*** \r\n \r\nОт 11.00 часа в кв. „Княжево“ ще се проведе среща на тема „Град в планината, планина в града. Защо Витоша остава недостъпна?“. В събитието ще вземат участие лидерът на БСП – София и водач на листата Калоян Паргов, кандидати за общински съветници и Александър Кьосевски – кандидат за кмет на район „Витоша“. Мястото на събитието е на началната долна станция на Княжевския лифт.", "date": "2019.10.20", "title": "Предстоящи събития в страната за 20 октомври (Агенция „Фокус“)"}
{"url": "http://www.focus-news.net/news/2019/10/20/2710171/vecheri-na-polskoto-kino-zapochvat-v-burgas.html", "text": "До 24 октомври почитателите на киното в Бургас ще имат възможност да гледат четири интересни филма, представящи различни моменти и личности от историята на Полша. Това съобщиха от пресцентъра на  Община Бургас . Прожекциите са от 18.00 часа и ще се излъчват в зала „Петя Дубарова“ на КЦ „Морско казино“. Събитието се реализира по програма „Солидарност“ от Полския културен институт – София в партньорство с Община Бургас. Инициативата е по повод 30 години от свалянето на комунизма в Полша и първите частично свободни избори. Програмата започва на 21 октомври с филма „Човекът от желязо“ (1981, 110 мин). Това е история за полския Август’1980 г., с която режисьорът Анджей Вайда печели „Златна палма“ от фестивала в Кан и попада сред номинираните за най-добър чуждоезичен „Оскар“. Документалният разказ „Солидарност според жените“ с режисьори Пьотр Шливовски и Марта Джидо (2014, 103 мин) ще бъде показан на 22 октомври. Следва „Всичко, което обичам“ на 23 октомври. Лентата с режисьор Яцек Борцух (2009, 100 мин) е отличена като най-добър полски филм за любовта, както и с полската филмова награда за най-добър сценарий „Златна патица“ – 2011. Филмът е полският кандидат за „Оскар“ в категорията „Най-добър чуждоезичен филм“ през 2011 г. Сюжетът се развива в началото на 80-те години на ХХ век. Любовта на главните герои е невъзможна поради разликата в социално-политическите позиции на техните родители. Филмът отразява реална ситуация, породена от въвеждането на военно положение в Полша (1981). Изпълнена със съспенс и неочаквани обрати история по действителен случай е филмът „80 милиона“ с режисьор Валдемар Кшистек (2011, 102 мин). Той ще бъде излъчен на  24 октомври. Лентата има Taрновска филмова награда – 2012; Специална награда на журито за Пьотр Гловацки – 2012 Гдиня от Фестивала на полското игрално кино; „Златен клакьор“ – награда на Радио Гданск; Специална награда на председателя на Организационния комитет на Фестивал на полското кино в Америка.", "date": "2019.10.20", "title": "Вечери на полското кино започват в Бургас"}
{"url": "http://www.focus-news.net/news/2019/10/20/2710170/tacc-v-moldova-beshe-dadeno-nachaloto-na-izborite-za-mestni-vlasti.html", "text": "Общите избори за местни власти, по време на които ще бъдат избрани около хиляда кметове на градове и ръководители на селски администрации, както и над 11 хиляди депутати на местни съвети, започнаха в Молдова, предава  TACC . \r\nКакто съобщиха от Централната избирателна комисия (ЦИК), гласуването е започнало в 07:00 часа местно време (също българско време), а избирателните центрове ще бъдат затворени в 22:00 часа. \r\nНаблюдателите отбелязват, че резултатите от изборите могат да внесат допълнителни промени в политическата ситуация в Молдова. \r\nПо-рано бившият лидер на Демократическата партия на Молдова, Владимир Плахотнюк, когото опозицията обвини в узурпация на властта и корупция, беше отстранен от правителството. В парламента на страната се формира ново мнозинство от проевропейски настроени партии, обединени в блока „АКУМ“. Другата политическа формация, подкрепяща възстановяването на отношенията с Русия е „Партията на социалистите на Република Молдова“. \r\nОжесточено критикуващите се една друга формации се обединиха срещу Плахотнюк, но оттогава за тях е все по-трудно да намерят общ език. \r\nВ столицата Кишинев 17 души са се кандидатирали за кмет, но всички проучвания на общественото мнение посочват двама основни конкуренти. Лидер след вота се очаква да бъде представителят на Социалистическата партия Иван Чебан, който по време на предизборната кампания подаде оставка като заместник-председател на парламента. Основният му опонент е единственият кандидат от блока на „АКУМ“, Андрей Настасе, който е лидер на партията \"Достойнство и справедливост\". За да участва в изборите за кмет на Кишинев, той подаде оставка като вицепремиер и ръководител на Министерството на вътрешните работи. \r\nДвамата вече веднъж се изправиха един срещу друг на предсрочните избори за кмет на столицата през лятото на 2018 г., където те стигнаха до втория тур. Там Настасе спечели 52,57% от гласовете и победи с 5% Чебан, но молдовските съдилища отказаха да признаят победата на опозицията. Той получи мандата си едва миналата седмица. Нестасе смята, че решението на съдиите е било продиктувано от Демократическата партия. \r\nПрагът на избирателната активност на местните избори в Молдова е 25%. Победител ще бъде кандидатът, който получи повече от половината от всички гласове. Ако такъв кандидат няма, в рамките на две седмици се провежда втори тур, в който участват двамата кандидати с най-високи резултати. \r\nИзборите се осъществяват с помощта на компютърна система, която в реално време ще показва резултатите на ЦИК. Първоначалните резултати от преброяването ще бъдат обявени малко след затварянето на избирателните комисии. В изборите ще участват над 500 местни и 100 чуждестранни наблюдатели, включително представители на Европейския съюз и Русия.  \r\n \r\n  Теодор Пенев", "date": "2019.10.20", "title": "TACC: В Молдова беше дадено началото на изборите за местни власти"}
{"url": "http://www.focus-news.net/news/2019/10/20/2710284/vzglyad-emanyuel-makron-reshi-da-stane-glavniya-natsionalist-na-evropa.html", "text": "Френският президент шокира Берлин и Брюксел, като направи неочакван подарък за европейските националисти и евроскептици. Докато Дания и Холандия можаха да бъдат „убедени  поне половината“, Париж остава непреклонен и блокира Албания и Македония за по-нататъшните стъпки за присъединяване към ЕС. Но защо? Какво трябваше да се е случило с Еманюел Макрон, за  да се държи като Марин Льо Пен коментира руският вестник  “Взгляд“  в материал, представен без редакторска намеса.  \r\n \r\nДържавните и правителствените ръководители на Европейския съюз шест часа си късаха гърлата в Съвета на ЕС, но основният въпрос на срещата им не беше решен: Албания и Северна Македония не получиха разрешение за започване на преговори за присъединяване към „единното европейско семейство“. \r\nДемаршът на трите държави, воден от Париж, открито изненада европейската бюрокрация, преди всичко защото официалният старт на преговорите за присъединяването на държава към ЕС не гарантира присъединяването на тази страна към ЕС. Той изобщо не гарантира нищо. Турция например има статут на кандидат за членство в Европейския съюз от 1999 г. насам, а преговорите с нея продължават почти 15 години - от 2005 г. насам. Не се виждат предпоставки за това, че те ще стигнат поне до някъде.  \r\nПърво, за настоящите кандидати - Албания (този статус е е от 2014 г.) и Северна Македония (от 2005 г.). По отношение на преговорите, в никакъв случай не е случайно, че те вървят по двойки - албанците с македонците. \r\nПо недалечно време Европейският съюз лобира за колосална степен на автономия за албанското малцинство (около една четвърт от населението на Македония), което македонските патриоти и националисти смятат за предателство .  Всъщност това наистина беше капитулация: албанските региони постигнаха своята „автономия“ по специален ред, като започнаха „да живеят по собствените си закони“ в ущърб на македонците. В началото на 2000-те години се стигна до малка война, която нееднократно заплашваше да се повтори. \r\nАко някой иска да погледне албанския национализъм, тогава трябва да отиде в Македония. Над всяко албанско село има червени знамена с черен орел, които са много по-малко както в самата Албания, така и в Косово (тъй като конституцията, наложена от същия Брюксел, директно забранява това на косовските власти). \r\nОсвен това по отношение на общия брой джамии някои големи македонски села могат да надминат сто хилядни градове в крайбрежната част на самата албанска държава. \r\n \r\nСега страната се ръководи от коалиция от местни либерали и албански националисти (албанец е председател на парламента), създадена с идеята за ускорено присъединяване към ЕС и НАТО. Заради това страната дори беше преименувана от Македония в Северна Македония (за което настояваше ревнуващата заради Александър Македонски Атина ), като преодоля, както македонските патриоти, така и македонското законодателство. \r\nТова бързане беше свързано, наред с други неща, с факта, че колективният Запад значително  засили активността си на Балканите след 2014 г., виждайки в тях арена за конфронтация с Русия. По-значима задача в този смисъл беше разширяването на НАТО (в случая с Албания то вече е приключило, в случая на Северна Македония скоро ще бъде завършено), а членството в ЕС премина в категорията на неофициална „примамка“ - първо това, после другото. Подходът към двете държави като общ случай, от една страна, мотивира албанците, от друга - беше мрежа за безопасност в случай на нов кръг от албански иредентизъм и възобновяване на войната. \r\nВ същото време на всички беше ясно, че нито Тирана, нито Скопие са готови за присъединяване към ЕС - и няма да са готови за много, много дълго време. Повечето от най-болезнените проблеми за тези държави също са често срещани: огромно ниво на корупция, трафик на наркотици, контрабанда, бедност, в случая с Албания е и изключително влиятелна организирана престъпност с клонове в цяла Южна Европа. \r\nСледователно трябваше да се започне процесът на преговори, като по този начин, както трябва, да се изпълнят някои от дадените преди това обещания (дадени предимно от Македония), но не и да се промени нещо по същество. В крайна сметка страните трябва да постигнат съгласие по над 30 глави със значителен обем - това щеше да отнеме дълго време, ако не и вечно, и могат да ги „върнат назад“ по всяко време. \r\n \r\nДания, Холандия и Франция обаче неочаквано продължиха на демарша и България беше най-разстроена от това, тъй като тя се представи като своеобразен арбитър на съдбата. Официалната София многократно намеква на Скопие, че македонците трябва да правят компромиси с българите по „исторически противоречия“ - и само това ще отвори вратата за тях към „обединено европейско семейство“. \r\nТук трябва да се отбележи, че от гледна точка на българските националисти македонският език не съществува, а македонците са някакъв вид българи. Македонците, като нация, наистина са се формирали едва в социалистическа Югославия, а преди това са се наричали „местни православни”. Основният тласък за появата на тяхната национална идентичност обаче е даден точно от българите: като съюзници на Хитлер, те анексираха Македония, забраниха преподаването в училищата на македонски език - и неочаквано се сблъскаха с партизански отпор. \r\nНе е изненадващо, че победата над българите и всичко българско за македонците сега е важна част от националния героизъм. Не е изненадващо, че българите са обидени от това, меко казано, и се опитват да изнудват Скопие. По същия принцип полските националисти действат по отношение на Украйна: с Бандера, казват те, няма да влезете в ЕС. \r\nИ изведнъж се оказа, че главните в ЕС в никакъв случай не са българи - и сега цяла Македония е наясно с това. \r\n \r\nДокато София идваше на себе си, италианският премиер Джузепе Конте взе думата, като нарече непримиримостта на тройката, водена от Париж, \"историческа грешка\", която \"дестабилизира ситуацията в региона\". Между другото, това е този Конте, който оглави „правителството на приятелите на Путин“ - най-скептично настроен към ЕС в „стара Европа“. \r\nТова обаче проработи незадълго: партията Лига, където евроскептиците бяха по-енергични, а проруските настроения по-силно изразени, провокираха краха на коалицията, надявайки се, че това ще доведе до предсрочни избори, които ще подобрят нейните резултати. Това обаче се оказа грешна сметка: Конте създаде второ правителство, като взе в него проевропейската демократична партия и сега той се скара на Париж, че пречи на Албания по пътя на европейската интеграция. \r\n \r\nМоже да се предположи, че в този смисъл Рим се интересува именно от Албания, като страна, която не му е чужда, и един от последните фрагменти от бившето имперско величие „а ла Мусолини“. \r\nПо принцип дори вчерашните евроскептици се изказаха положително, но по някаква причина Амстердам, Копенхаген и Париж са против. И защо? В крайна сметка управляващите там  не са националисти. \r\n \r\nНека разгледаме и трите случая поотделно. \r\n \r\nВ Дания съществено влияние запазва Датската народна партия (ДНП), която понякога се определя като крайно дясна и почти фашистка. Сега тя е в опозиция и според резултатите от последните избори, въпреки че зае обичайното трето място за нея, тя загуби повече от половината от местата си в парламента. Управляващите социалдемократи оценяват подобни промени и се опитват да действат изключително внимателно, за да затвърдят резултата. \r\nФакт е, че ДНП отстоява остро антиислямски позиции. Дълги години, без пряко участие в правителството, тя гарантираше жизнеспособността на десните коалиции в парламента, изисквайки в замяна затягане на законодателството в областта на миграцията (в Дания то е най-строгото в ЕС, заради което Копенхаген редовно е критикуван от Брюксел). Тоест, социалдемократите се опасяват, че участието им в поканата на мюсюлманска Албания в ЕС ще провокира нов ръст на популярността на ДНП. \r\n \r\nВ Холандия колеги на ДНП са Партията на свободата, която на последните избори зае второ място с 13% от гласовете при условия, че се очакваше да триумфира. В същото време управляващите елити бяха убедени, че холандците, известни със своята толерантност - от  идеята за Бенелюкс и времето, когато идеята за \"единно европейско семейство\" започна, по-нататъшното разширяване на ЕС беше много по-скептично. Ясно доказателство за това са резултатите от референдума през 2016 г., когато 61,5% от населението заяви, че не желае асоцииране на Украйна с ЕС, възприемайки го като покана към Киев за Европейския съюз. \r\nЗаслужава да се отбележи, че това: и Дания, и Холандия проявиха принципност само по отношение на мюсюлманска Албания, давайки съгласието си в началото за започване на  преговорите със Северна Македония и преценявайки, вероятно,  че страната е малка, непозната за средния европеец и следователно тяхното решение няма да предизвика шум и \"Няма да е по-лошо.\" Франция е единствената, която е блокирала пътя към ЕС и за двете страни. \r\n \r\nКато се има предвид, че Еманюел Макрон беше избран за президент като кандидат за проевропейски и глобалистични сили, това е особено изненадващо. Както съветските учители казваха: „това от вашето момче не го очаквахме“. \r\nНа Макрон трябва да се отдаде нужното - той се оказа гъвкав и амбициозен президент. От типичен европейски бюрократ той внезапно се събуди галист, пожелал да върне Франция на водеща позиция в света. В контекста на кризата в ЕС и рязкото спадане на влиянието на германския канцлер Ангела Меркел Париж започна да претендира за ролята на водеща държава от ЕС и отделен международен играч. \r\nМакрон използва широк набор от инструменти за това - от популярната борба с изменението на климата до темата за реформите в ЕС. Отделна линия е неговата външнополитическа хиперактивност - и в Донбас, и в Африка, и в руска посока. Той дори предложи на Европа нова геополитическа визия - много по-консервативна и дори „промосковска“, отколкото човек би очаквал от него. \r\nКакво го движи е открит въпрос. Най-вероятно комбинация от фактори: тук е френската носталгия по бившето величие и страхът от укрепването на националистите на Марин Льо Пен, но и раздутото его на Макрон. \r\nВъв всеки случай разрешение за покана в ЕС за Албания и Северна Македония вреди както на неговите цели, така и на новия му имидж на основния конкурент на Берлин по въпроси, влияещи на континента. \r\nДори ако в крайна сметка се поддаде на натиск, той със сигурност ще се пазари за нещо в замяна и отново ще напомни, че Франция не е приложение към брюкселската бюрокрация, а голяма сила. \r\n \r\n  Юлиян Марков", "date": "2019.10.20", "title": "„Взгляд“: Еманюел Макрон реши да стане главния националист на Европа"}
{"url": "http://www.focus-news.net/news/2019/10/20/2710172/denyat-20-oktomvri-v-balgarskata-istoriya.html", "text": "Открито е първото аеропланно училище в България; създава професионално-творческа организация на журналисти - Съюз на българските журналисти (СБЖ); умира Димитър Талев - български писател, белетрист. \r\nПрез 1915 г. в Божурище е открито първото Аеропланно училище в България. В периода 17 - 20 октомври на 1920 г. се провежда Втори велик македонски събор в София с участие на 200 делегати от 68 братства. Клубът на културните дейци в София се създава на 20 октомври 1946 г. През 1955 г. се създава професионално-творческа организация на журналисти - Съюз на българските журналисти (СБЖ). На този ден през 1838 г. е роден Марин Дринов - български историк, филолог, фолклорист, етнограф. През 1925 г. се ражда Борис Димовски - български художник график и карикатурист. На този ден през 1966 г. умира Димитър Талев - български писател, белетрист. \r\n \r\n2017 г.  \r\nАкадемик Иван Николов Юхновски е награден с орден „Св. св. Кирил и Методий“ огърлие за особено значимите му заслуги в областта на образованието и науката. \r\n \r\n2010 г. \r\nКонстантин Пенчев е избран за национален омбудсман на България. \r\nПенчев е роден на 21 март 1952 г. в София. Той е народен представител в 39-ото Народно събрание от 2001 г., в което е член на комисиите по икономическа политика и по правни въпроси, председател на Временната комисия за изготвяне на Правилник за устройството и дейността на администрацията на Народното събрание, също така е член на Временната парламентарна комисия за подготовка на предложения за промени в Конституцията. Членува и във Временната анкетна комисия за проверка дейността по закупуване, съхраняване, обмен и продажби на хлебно и фуражно зърно на Държавна агенция „Държавен резерв и военновременни запаси“ и проверка на дейностите по контрола на наличните запаси на зърно от страна на държавните органи. Един от членовете е и на постоянната делегация на Народното събрание в Парламентарната асамблея на Съвета на Европа (ПАСЕ) и председател на Групата за приятелство с Либия. Избран е в София-окръг от листата на Национално движение „Симеон Втори“.  \r\nПрез март 2004 г. е избран за Председател на Върховния административен съд от Висшия съдебен съвет и е назначен с указ на президента Георги Първанов, на 22 март 2004 г. поема длъжността, а през май 2004 г. издига кандидатурата на тогавашния председател на трето отделение на ВАС и член на Висшия съдебен съвет Венета Марковска за зам.-председател на административния съд.  \r\n \r\n2004 г. \r\nСергей Цочев e избран за Председател на Агенцията за ядрено регулиране. \r\n \r\n2000 г. \r\nКомисарят по присъединяването на кандидатите за членство в Европейския съюз Гюнтер Ферхойген заявява в интервю пред германски вестник, че от 12-те кандидатки всички могат да разчитат на присъединяване до 2005 г., с изключение на България и Румъния, където все още няма действаща пазарна икономика. \r\n \r\n1999 г. \r\nПодписва се споразумение за сътрудничество между Американската агенция за международно развитие и Българската стопанска камара. \r\nПремиерът Иван Костов е в Будапеща на среща на ЦЕФТА. Заседанието обсъжда тезата, че това регионално обединение може да стане преход към Европейския съюз. Заключителен документ не е подписан заради противоречия по аграрната политика. \r\n \r\n1982 г. \r\nВ София се провежда учредително събрание на Международната фондация \"Людмила Живкова\". \r\n \r\n1981 г. \r\nВ единадесетия юбилеен ден от програмата \"1300 години България\", който протича под надслов \"Ден на българската държава\", в София се открива паметникът \"1300 години България\". \r\n \r\n1955 г. \r\nСъздава се професионално-творческа организация на журналисти – Съюз на българските журналисти (СБЖ). Има 5 600 членове и 161 дружества. Съюзът на българските журналисти е най-старата и най-многобройна журналистическа организация в България.  \r\n \r\n1946 г. \r\nСъздава се Клуб на културните дейци в София. \r\n \r\n1944 г. \r\nМинистерският съвет приема \"Наредба-закон за прочистване на учителския и преподавателския персонал в народните основни и средни училища, учителските институти и в Университета и висшите училища и академии\". Наказуеми са проповядването на фашистки идеи и преследванията на ученици, студенти, учители, преподаватели и др. \r\n \r\n1931 г. \r\nВ периода 20 – 25 октомври в Цариград се провежда Втора Балканска конференция за сътрудничество. Българската делегация е начело с Янко Сакъзов, социалдемократ. \r\n \r\n1920 г. \r\nВ периода 17 – 20 октомври се провежда Втори велик македонски събор в София с участие на 200 делегати от 68 братства. 63 делегати напускат събора и създават Временна комисия, която е за автономия и самостоятелност на Македония от останалите балкански държави и с орган в. \"Автономна Македония\" (от 1 декември).  \r\n \r\n1915 г. \r\nВ Божурище е открито първото Аеропланно училище в България. \r\n \r\n1912 г. \r\nВтора армия с командващ генерал-лейтенант Никола Иванов завършва обкръжаването на Одринската крепост. \r\nПразник на Сандански \r\nНа този ден по време на Балканската война градът е освободен от османско владичество. \r\n \r\n На тази дата са родени: \r\n \r\n1934 г. \r\nРоден е Димитър Езекиев - български журналист.  \r\n \r\n1896 г. \r\nРоден е генерал-майор Рафаил Банов, командир на 6-а пехотна бдинска дивизия (16 октомври 1943 г.-13 септември 1944 г.). \r\n \r\n На тази дата умират: \r\n \r\n2017 г.  \r\nПочина актьорът Стефан Щерев – Чечо. Стефан Щерев е играл в Народния театър „Иван Вазов”, НДТ „Сълза и смях”, Малък градски театър зад канала, театър „София”, Сатиричния театър. Участвал е в десетки игрални и късометражни филми.  \r\n \r\n1989 г. \r\nУмира Стефан Савов Попов - български  писател, философ.  \r\n \r\n1966 г. \r\nУмира Димитър Талев – български писател, белетрист.  \r\n \r\n1892 г. \r\nУмира Иван Андреев Богоров – български книжовник, педагог, журналист, езиковед, почетен член на Българското книжовно дружество (1884 г.). Един от създателите е на книжовния новобългарския език.  \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.10.20", "title": "Денят 20 октомври в българската история"}
{"url": "http://www.focus-news.net/news/2019/10/20/2710168/konstantiyskiyat-episkop-yakov-shte-oglavi-arhiereyska-sveta-liturgiya-v-hram-uspenie-na-presveta-bogoroditsa-v-selo-vetren-dol.html", "text": "В празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия в храм \"Успение на Пресвета  Богородица\" в село Ветрен дол в Пазарджишката духовна околия на Пловдивска епархия, предаде репортер на  Агенция \"Фокус\" . Началото на службата е предвидено за 09.00 часа.  \r\nНикола ПЕТКОВ", "date": "2019.10.20", "title": "Константийският епископ Яков ще оглави Архиерейска света Литургия в храм \"Успение на Пресвета  Богородица\" в село Ветрен дол"}
{"url": "http://www.focus-news.net/news/2019/10/20/2710174/zamestnik-kmetat-inzh-tsvetan-asenov-shte-otkrie-ralikros-vidin-2019.html", "text": "От 10.30 ч., на летището в село Иново заместник-кметът инж. Цветан Асенов ще открие раликрос „Видин – 2019“, който се организира от Автомобилен спортен клуб „Жико-Моторспорт“ и Община Видин, под егидата на Автомобилна федерация на България. Това съобщиха от пресцентъра на  Общината .", "date": "2019.10.20", "title": "Заместник-кметът инж. Цветан Асенов ще открие раликрос „Видин – 2019“"}
{"url": "http://www.focus-news.net/news/2019/10/20/2710173/afp-shveytsariya-shte-glasuva-za-nov-parlament-ochakva-se-zelena-valna-na-izborite.html", "text": "Швейцария ще гласува за нов парламент във вот, в който власт може да получат партии, настояващи за радикални действия в борбата с промените в климата или антимигрантски партии, предава  AFP .  \r\nСпоред анкетите се очаква „зелена вълна“ по време на вота, която има потенциала да представлява най-сериозната промяна в политическия климат на Швейцария от последната й история.  \r\n„Швейцарската народна партия“ (ШНП), която многократно беше обвинявана за анти-мигрантската си позиция вероятно ще остане най-голямата партия в парламента, като според анкетите тя ще получи малко повече от 27% от вота.  \r\nТова все пак е малка загуба за ШНП, които стигнаха до 29% от вота пред 4 години. Няколко анкети досега индикираха, че климатичните промени и миграцията са основните теми, които интересуват швейцарския електорат.  \r\nПодкрепата за Зелената партия, която спечели едва 7% от вота на изборите през 2015 г., сега очаква да получи над 11% от бюлетините.  \r\nМеждувременно „Зелените либерали“, друга партия с позиции за опазване на природата, която се застъпва и за либертариански социо-икономически политики, също очаква увеличение на електората си от 5% на 7%.  \r\nСпоред политическата система на Швейцария, вота ще избере 200 депутати в долната камара на парламента и 46 сенатори в горната, които са избирани за мандат от 4 години. Също така трябва да бъде назначен Федерален съвет, което обаче ще стане на 11 декември. \r\nТака наречената „магическа формула“ на Швейцария гласи, че седемте поста в съвета ще бъдат разделени между четирите водещи партии.  \r\nВ момента шест от местата в кабинета принадлежат на ШНП и Социалистическата партия, като Християндемократическата партия държи последния пост.  \r\nПрезидентството на страната се сменя всяка години на ротационен принцип.  \r\n \r\n \r\n  Теодор Пенев", "date": "2019.10.20", "title": "AFP: Швейцария ще гласува за нов парламент, очаква се \"зелена вълна\" на изборите"}
{"url": "http://www.focus-news.net/news/2019/10/20/2710177/natsionalniya-festival-listopad-na-spomenite-se-provezhda-vav-varna.html", "text": "Варна отново събира момичетата и момчетата от третата възраст в Националния фестивал „Листопад на спомените“, предаде репортер на  Радио „Фокус“ – Варна . Под мотото „От миналото през настоящето към бъдещето“ в двудневен маратон самодейци от цяла България ще покажат своето умение в песен, в ритъм, в слово. Стари градски песни, обработен и автентичен фолклор, патриотични и туристически песни, артистични превъплъщения ще вълнуват публиката на 19 и 20 октомври. А гала концертът и церемонията по обявяването и връчването на отличията – на 20-ти от 19 часа. В XXIV издание ще участва и формация от българи, живеещи в Украйна. Организаторите очакват над 1000 участници от Варна, Добрич, Шумен, Русе, Стара Загора, Горна Оряховица, Плевен, София, Пловдив, Бургас, Чепеларе, Силистра, Алфатар, Провадия, Мадан, Шабла, Перущица и други населени места, над 86 хорови формации и състави и 62-ма индивидуални изпълнители ще се състезават пред  жури в състав:  проф. Костадин  Бураджиев – диригент и фолклорист, Георги Мановски – фолклорист и диригент, Ганчо Ганчев – гл. художествен ръководител на Детск – юношеска опера, Теди Генев . За първи път към отличията ще има и финансов награден фонд в размер на 2000 лв. Към фестивалния маратон има и две съпътстващи прояви – откриване на изложба на Задругата на майстори на народните занаяти – София, и представяне на поетичния сборник „Листопад на спомените“. \r\nДесислава ВАСИЛЕВА", "date": "2019.10.20", "title": "Националния фестивал „Листопад на спомените“ се провежда във Варна"}
{"url": "http://www.focus-news.net/news/2019/10/20/2710178/osveshtavat-novopostroeniya-hram-sv-tsar-boris-mihail-v-grad-septemvri.html", "text": "Негово Високопреосвещенство Пловдивският митрополит Николай ще освети новопостроения храм „Св. цар Борис-Михаил“ в град Септември на 20 октомври, съобщиха от  Архиерейското наместничество  в Пазарджик. Тържествената служба ще започне в 08.30 часа. „Каним боголюбивите християни да се съберем в храма, където да съмолитстваме с архипастиря на богоспасаемата ни Пловдивска епархия и станем съпричастни на тази велика духовна радост“, се казва още в информацията.", "date": "2019.10.20", "title": "Освещават новопостроения храм „Св. цар Борис-Михаил“ в град Септември"}
{"url": "http://www.focus-news.net/news/2019/10/20/2710175/sport-mayorka-pobedi-s-10-real-madrid-kato-domakin-v-mach-ot-deveti-krag-na-ispanskata-primiera-division.html", "text": "Футбол: Майорка победи Реал Мадрид като домакин в мач от девети кръг на испанската Примиера дивисион. Победният гол за домакините отбеляза Лаго Джуниър още в 7-ата минута. До края на мача Реал Мадрид не успяха да върнат попадението, а в 75-ата минута Алваро Одриозола получи втори жълт картон и беше изгонен. Така Реал Мадрид е втори в класирането с 18 точки, като отстъпи лидерската позиция на Барселона, която има 19.", "date": "2019.10.20", "title": "Спорт: Майорка победи с 1:0 Реал Мадрид като домакин в мач от девети кръг на испанската Примиера дивисион"}
{"url": "http://www.focus-news.net/news/2019/10/20/2710183/ot-21-oktomvri-se-zabranyava-preminavaneto-na-mps-s-teglo-nad-12-t-po-patya-obzor-slanchev-bryag.html", "text": "От 21 октомври, ще бъде забранено преминаването на тежкотоварни автомобили с тегло над 12 т по път I-9 Обзор – Слънчев бряг, поради извършване на ремонтни дейности на водосток при 185-ти км. Това съобщиха от пресцентъра на  Агенция \"Пътна инфраструкутра\" . Тежкотоварните автомобили ще бъдат пренасочвани по обходни маршрути през проходите „Айтоски“ и „Ришки“. \r\nПредвижда се ремонтът да приключи най-късно до 30 ноември.", "date": "2019.10.20", "title": "От 21 октомври се забранява преминаването на МПС с тегло над 12 т по пътя Обзор – Слънчев бряг"}
{"url": "http://www.focus-news.net/news/2019/10/20/2710169/mestni-izbori-2019-sporten-praznik-i-zabavni-igri-za-detsa-v-lyulin-organizirat-ot-bsp-sofiya.html", "text": "Спортен празник и забавни игри за деца в \"Люлин\"  организират от БСП - София на 20 октомври. Това съобщиха от пресцентъра на  БСП - София . Фитнес, лека атлетика, kangoo jumps и kangoo jumps зумба са само част от забавните събития, които са подготвили организаторите. За най-активните са предвидени множество награди, най-голямата, от които е велосипед.  \r\nНа 20-и октомври, в неделя от 11,00 часа на голямата поляна до популярния ресторант \"Бъфало\" на бул. \"Панчо Владигеров\" 20, в микро-район \"Люлин-7\", ще се проведе голям спортен празник, в който участие ще вземат именити инструктори по фитнес, лека атлетика, kangoo jumps и kangoo jumps зумба. Топ-спортистите от най-известните фитнес центрове в квартала ще проведат серия от демонстрации, като по този начин ще привлекат младите хора от квартала към по-здравословен начин на живот. \r\nЗа най-малките са предвидени занимания по рисуване, моделиране с пластелин и други забавни игри. Празникът ще бъде съпроводен от много музика и атрактивни състезания. За най-активните са предвидени множество награди, най-голямата от които е градски велосипед. \r\nСпортният празник е специален подарък за люлинчани от кандидата за кмет от БСП Мая Александрова. \r\n\"Спортът е изключително важен за поддържането на добрия дух и здраво тяло, затова нека всички заедно се потопим в атмосферата на леката атлетика, фитнеса и Kangoo Jumps. Нашите треньори ще покажат лесни упражнения, с които всички да сме във форма. Ще има много състезания, забавления и награди. Елате с цялото си семейство и станете част от Спорния ден на Люлин! Очаквам ви в неделя, на 20-и октомври, от 11,00 часа на голямата поляна до ресторант \"Бъфало\", каза Мая Александрова.", "date": "2019.10.20", "title": "Местни избори 2019: Спортен празник и забавни игри за деца в \"Люлин\"  организират от БСП - София"}
{"url": "http://www.focus-news.net/news/2019/10/20/2710167/mestni-izbori-2019-bsp-sofiya-organizira-sreshta-na-tema-grad-v-planinata-planina-v-grada-zashto-vitosha-ostava-nedostapnai.html", "text": "БСП – София организира среща на тема „Град в планината, планина в града. Защо Витоша остава недостъпна?“. Това съобщиха от пресцентъра на  БСП - София . Събитието ще се проведе от 11.00 часа в кв. „Княжево“. Участие ще вземат лидерът на БСП – София и водач на листата Калоян Паргов, кандидати за общински съветници и Александър Кьосевски – кандидат за кмет на район „Витоша“. Мястото на събитието е на началната долна станция на Княжевския лифт (на 800 м от последната спирка „кв. Княжево\" на трамваи № 5 и 11).", "date": "2019.10.20", "title": "Местни избори 2019: БСП – София организира среща на тема „Град в планината, планина в града. Защо Витоша остава недостъпна?“"}
{"url": "http://www.focus-news.net/news/2019/10/20/2710179/denyat-20-oktomvri-v-svetovnata-istoriya.html", "text": "През 1999 г. се подписва споразумение за сътрудничество между Американската агенция за международно развитие и Българската стопанска камара. На всички ергени в Нова Франция (Северна Америка) през 1671 г. е заповядано да се женят само за французойки. През 1774 г. американският Континентален конгрес налага икономическо ембарго на търговията с Великобритания, а през 1818 г. Великобритания и САЩ установяват границата между Канада и САЩ по протежение на 49-тия паралел. \r\nНа 20 октомври 1876 г. по време на Сръбско-турската война се сключва примирие между двете страни и военните действия между тях се преустановяват.През 1944 г. се състои първият боен полет на японски камикадзе. \r\n \r\n2017 г. \r\nОколо 60 души са загинали в две отделни нападения срещу шиитски джамии в Афганистан. \r\n \r\n2017 г. \r\n16 полицейски служители са загинали в Египет при престрелка с терористи на пътя между Кайро и оазиса Бахария.  \r\n \r\n2017 г.  \r\nПровеждат се парламентарни избори в Чехия. Партията \"Действие на недоволните граждани 2011\" на чешкия милиардер Андрей Бабиш печели внушителна победа. \r\n \r\n2014 г. \r\nСветовната здравна организация съобщава за ликвидиране на огнището от Ебола в Нигерия. \r\n \r\n2013 г. \r\nВ Люксембург се провеждат парламентарни избори. Спечелени са от Жан-Клод Юнкер и неговата християнсоциална партия. \r\n \r\n2012 г. \r\nВ Русия започват тридневни он-лайн избори на 45 членен Координационен съвет на руската опозиция. Изборът е едногодишен. Избират Алексей Навални за предводител на опозицията. Изборите биват прекъсвани заради хакерски атаки. \r\n \r\n2011 г. \r\nСутринта в Сирт залавят и разстрелват Муамар Кадафи. Предишния ден държавният секретар на Съединените щати Хилари Клинтън каца в Триполи с американски военен самолет и иска Кадафи да бъде убит или заловен бързо. „Амнести интернешънъл” призовава Преходният национален съвет на Либия да обнародва информация за това каква смърт застига полковник Кадафи, правейки тези факти известни на народа на Либия. На излъчени записи по световни телевизионни канали се вижда как въоръжени лица влачат окървавения, но все още жив Кадафи по земята. Представители на Върховния комисариат на ООН за човешките права заявяват, че убийството на Кадафи трябва да бъде разследвано на всяка цена. Според официални данни САЩ, Великобритания и Франция изхарчват във войната около два милиарда долара. Но според независимия експерт Франсис Туса само Великобритания е изразходвала над 2,7 милиарда долара, което е седем пъти повече от официално обявените. \r\n \r\n2007 г. \r\nНа тази дата е първият от поредица пожари в Калифорния. Те горят на различни места в Калифорния, от района на Санта Барбара до мексиканската граница. Повече от 1500 къщи са напълно разрушени, над 500 000 акъра земя изгорени, 14 души загинали и 70 ранени. Около 10 700 пожарникари участват в битката с огъня както и дузина хеликоптери, специално пригодени за погасяване на огъня от въздуха. \r\n \r\n2006 г. \r\nЕдин от кандидатите на френската левица за президентските избори през 2007 г. Лоран Фабюс предлага Франция и Германия да създадат военен съюз, за да отговорят на необходимостта на Европа от собствена военна сила.  \r\nСпоред него в такъв съюз Франция ще запази ядрения си потенциал и правото да го използва, но ще разшири своя ядрени чадър и над Германия \r\nПредставители на Мисията на ООН в Косово /ЮНМИК/, на косовските власти и на Босна и Херцеговина подписват споразумение за свободна търговия. Споразумението, подписано в Брюксел, предвижда пълна либерализация на търговията. От косовска страна споразумението подписват Андреас Витковски от ЮНМУК и косовският министър на търговията и индустрията Буяр Дуголи, а от страна на Босна и Херцеговина – заместник-министърът на външните работи Антон Рил. \r\n \r\n2003 г. \r\nСър Зигмунд Стърнбърг е удостоен с орден „Мадарски конник” - втора степен \r\n \r\n2000 г. \r\nКомисарят по присъединяването на кандидатите за членство в Европейския съюз Гюнтер Ферхойген заявява в интервю пред германски вестник, че от 12-те кандидатки всички могат да разчитат на присъединяване до 2005 г., с изключение на България и Румъния, където все още няма действаща пазарна икономика. \r\nДуховният лидер на Иран аятолла Али Хаменеи предлага свой начин за решение на проблема на близкоизточното урегулиране, призовавайки за унищожение на израелската държава. \r\n \r\n1999 г. \r\nВ Папуа-Нова Гвинея потъва индонезийски кораб, в резултат на което загиват 274 души. \r\n \r\n1997 г. \r\nКомпанията “Майкрософт” е обвинена в нарушение на антитръстовото законодателство на САЩ. \r\n \r\n1996 г. \r\nОбявен е за Световен ден на борбата с остеопорозата. Първоначално се създава по инициатива на Обществото за борба с остеопорозата в Обединеното кралство. В последствие е подкрепена от Европейската комисия, а след това и от Световната здравна асоциация.  \r\nВ знак на съпричастност е добре хората да са облечени в бяло. \r\n \r\n1973 г. \r\nВ Австралия английската кралица Елизабет II открива официално прочутата с архитектурата си сграда на операта в Сидни. \r\n \r\n1971 г. \r\nЗападногерманският канцлер Вили Бранд получава Нобелова награда за мир. \r\n \r\n1968 г. \r\nПет години след убийството на Джон Кенеди неговата вдовица Жаклин се омъжва за мултимилионера Аристотелис Онасис. \r\n \r\n1953 г. \r\nВ Садбери (провинция Онтарио) е открита първата частна телевизионна станция в Канада. \r\n \r\n1945 г. \r\nЗа първи път във Франция на жените се дава право да гласуват. \r\n \r\n1944 г. \r\nСъстои се първият боен полет на японски камикадзе. \r\nКомандването на Освиенцим започва да изгаря документите на концлагера. \r\n \r\n1943 г. \r\nНа среща на представители на 17 воюващи страни е решено да бъде създадена в Лондон комисия по разследване на военните престъпления. \r\nИзвършват се Англо-американски бомбардировки над Ниш, в резултат на които 245 души загиват и 480 са ранени. \r\n \r\n1930 г. \r\nВ Израел британските власти ограничават правата на евреите да купуват земи от араби. \r\n \r\n1929 г. \r\nЦК ВКП (б) официално провъзгласява цялостна колективизация. \r\n \r\n1926 г. \r\nВ Куба вследствие на ураган загиват повече от 600 души. \r\n \r\n1916 г. \r\nВ Севастопол се взривява руският линеен кораб “Императрица Мария”. В резултат загиват стотици хора. \r\n \r\n1894 г. \r\nНиколай II (Николай Александрович Романов), последният руски император се възкачва  престола. Николай II се проявява като твърд и последователен привърженик на традиционните принципи на самодържавието в Русия.  \r\nИма силно влияние в международната политика на Великите сили в Европа и Далечния изток.  \r\n \r\n1880 г. \r\nСтарият Московски цирк на Цветния булевард, един от най-старите циркове в Русия, посреща първите си зрители. \r\n \r\n1879 г. \r\nВъзстановява се Сръбската православна църква. \r\n \r\n1876 г. \r\nНа 20 октомври по време на Сръбско-турската война (1876 г.) се сключва примирие между двете страни и военните действия между тях се преустановяват. \r\n \r\n1868 г. \r\nВ Киев е създадена първата частна търговска банка в Украйна. \r\n \r\n1865 г. \r\nЗа седалище на правителството на Канада е определен градът Отава. \r\n \r\n1822 г. \r\nИзлиза първият брой на вестник \"Сънди Таймс\" (“The Sunday Times”). \r\n \r\n1820 г. \r\nИспания продава част от Флорида на САЩ за сумата от 5 млн. долара. \r\n \r\n1818 г. \r\nВеликобритания и САЩ установяват границата между Канада и САЩ по протежение на 49-тия паралел. \r\n \r\n1774 г. \r\nАмериканският Континентален конгрес налага икономическо ембарго на търговията с Великобритания. \r\n \r\n1740 г. \r\nУмира императорът Карл Шести Хабсбург, след което започва Войната за австрийското наследство. \r\n \r\n1671 г. \r\nНа всички ергени в Нова Франция (Северна Америка) е заповядано да се женят само за французойки. \r\n \r\n1097 г. \r\nПървите кръстоносци пристигат е Антиохия. \r\n \r\n На тази дата са родени: \r\n \r\n1956 г. \r\nРоден е Дани Бойл – английски режисьор и продуцент.  \r\n \r\n1911 г. \r\nРоден е Бернар Зерфюс - френски архитект, един от най-активните последователи на рационалистичните традиции на функционализма. По негови проекти са построени сградата на ЮНЕСКО в Париж (1953-1957 г), заводите \"Рено\" (1953 г.) във Флене (Ил дьо Франс); много обществени сгради и жилища в Париж, Хавър, Тур, в Тунис и в Алжир. \r\n \r\n1854 г. \r\nРоден е Артюр Рембо – френски поет. Един от великите представители на първото поколение френски символисти. Смята се,че е един от най-талантливите продължители на някои от поетическите принципи на Бодлер. Приживе не издава стихосбирка. \r\n \r\n На тази дата умират: \r\n \r\n1987 г. \r\nУмира Андрей Николаевич Колмогоров - руски математик, създател на научни школи по теория на вероятностите и теория на функциите. Автор е на фундаментални трудове по теория на функциите, математическа логика, топология, диференциални уравнения, функционален анализ на теория на вероятностите (1933 г.). Член на много научни академии и дружества. Един от най-големите математици на ХХ в. \r\n \r\n1964 г. \r\nУмира Хърбърт Кларк Хувър – американски политик; 31-и президент на САЩ (1929-1933 г.); републиканец. По време на неговия президентски мандат САЩ преживяват “Голямата депресия”, пазарът е в стагнация, а икономиката – в колапс. \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.20", "title": "Денят 20 октомври в световната история"}
{"url": "http://www.focus-news.net/news/2019/10/20/2710180/ria-novosti-politsiyata-v-barselona-strelya-s-gumeni-kurshumi-po-protestirashtite.html", "text": "Полицията в Барселона започна да използва специално оборудване за разпръскване на радикалните протестиращи, след като младежи са нападнали служители на аварийните служби в града, съобщава  РИА Новости. \r\nПротестиращите отново започнаха да издигат барикади по улиците в близост до сградата на Националната полиция на Каталуния. За изграждането на преградите са били използвани дъски, отломки и павета. \r\nПо-рано по време на бунтовете част от тези барикади бяха запалени, като на мястото на демонстрациите пристигна пожарната, която след това е била нападната от протестиращите. Това е провокирало незабавен отговор от страна на органите на реда, които са използвали десетки гумени куршуми за разпръскването на тълпата. Аварийните служби все пак са успели да изгасят пожарите. \r\nНа 14 октомври в автономната област на Испания Каталуния започнаха масови митинги и бунтове, придружени с блокиране на пътища и железопътни линии. Те бяха предизвикани от решението на испанския Върховен съд да издаде тежки присъди на девет политици, участвали в референдума за независимост от 2017 г.  \r\nПо време на безредиците в Каталуния по-рано най-малко 182 души бяха ранени, а повече от 80 души бяха задържани от полицията. \r\n \r\n  Теодор Пенев", "date": "2019.10.20", "title": "РИА Новости: Полицията в Барселона стреля с гумени куршуми по протестиращите"}
{"url": "http://www.focus-news.net/news/2019/10/20/2710187/dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст . Времето е ясно. Слаб вятър духа по билата. Сутрешните температури са между 5 и 10 градуса. Съоръженията в курортите не работят. Работи само седалковият лифт в Добринище. \r\nНяма регистрирани инциденти през изминалото денонощие.  \r\nИнформация за обстановката в планините може да намерите на адреса на  . Телефоните на ПСС са: 02/ 9632000 и 088 1470.", "date": "2019.10.20", "title": "Добри са условията за туризъм в планините"}
{"url": "http://www.focus-news.net/news/2019/10/20/2710160/mayk-pompeo-izrael-ima-pravo-da-deystva-v-siriya-sasht-shte-sprat-iran.html", "text": "Въпреки изтеглянето на американските войски от Сирия, Израел запазва оперативна свобода да се защитава, а Америка остава ангажирана да наблюдава внимателно иракско-сирийската граница, за да помогне за предотвратяване на прехвърлянето на иранско оръжие в страната, заяви пред  The Jerusalem Post  държавният секретар Майк Помпео в ексклузивно интервю. \r\n\"Администрацията ни беше много ясна\", каза той. „Израел има законното право да предприема действия, които гарантират сигурността на народа му. Това е не само право, но и задължение на отделните държави.\" \r\nПо отношение на иракско-сирийската граница, която според израелското разузнаване се използва от Иран за контрабанда на оръжие в Сирия и за „Хизбулла“, Помпео заяви, че американските сили ще продължат да наблюдават внимателно района. \r\n„Президентът се ангажира да продължи тази дейност, с която САЩ се занимават вече от няколко години и е насочена към противодействие на „Ислямска държава“ и осигуряване на ситуационна готовност в региона“, каза той. „Знаем, че това е място, където Иран се опитва да вкарва оръжейните системи в Сирия, в Ливан, което заплашва Израел, и ние ще направим всичко възможно, за да сме сигурни, че имаме капацитет да ги идентифицираме, за да можем, колективно да реагираме по подходящ начин \" \r\nИзраелските политици и военни изразиха опасения, че изтеглянето на САЩ от Сирия ще даде сили на Иран. Помпео отхвърли тази възможност, като заяви, че администрацията остава ангажирана, както досега, да спре Иран и да му попречи да получи ядрени оръжия. Той каза, че всички опции са на масата в случай, че Иран тръгне към създаване на атомна бомба. \r\n„Смятам, че израелският народ трябва да види най-важната промяна, която тази администрация направи във външната политика спрямо това, което е направила предишната администрация - най-строгите санкции, които някога сме налагали“, каза той. „Санкции, които ще бъдат достатъчни за намаляване на обхвата и размера на иранската икономика с над 12% през следващата година. Това са сериозни неща. Правим това, защото това ограничава ресурсите на Иран за извършване атентати в Европа, създаване на ракетни системи и развитие на инфраструктурната технология. Материално намалихме техния капацитет да вършат подобни неща“. \r\nСпоред него никой не трябва да тълкува изтеглянето на американските войски от Сирия като знак, че САЩ вече не са ангажирани със своята стратегия за спиране на иранската агресия и ограничаване на ядрената му способност. \r\nТой отхвърли критиките на сделката с Турция - която каза, че тя ще \"спаси животи\" и обясни, че Израел няма за какво да се тревожи, и че САЩ ще застане до еврейската държава в случай на бъдещи конфликти. \r\n„Няма риск от това“, каза Помпео. „Има десетилетия история, които биха подкрепили моето изявление... Тази връзка е силна, дълбока и нарастваща, и в позиция, която отразява исторически важните отношения между нашите две страни по всички причини, които знаем: ценностите,  които споделяме, и общите интереси за сигурността, които  споделяме. \r\nТой даде пример с  решението на Тръмп преди две седмици да изпрати допълнителни американски войски в Саудитска Арабия вследствие на неотдавнашното нападение с  дронове срещу саудитска рафинерия. \r\n„Ще насочим допълнителни сили и ресурси в кралство Саудитска Арабия по много значителен начин през следващите няколко седмици, целящи възпиране на иранската агресия“, каза той. „Поехме значителни ангажименти да се противопоставим на заплахата не само срещу Израел, но и за Близкия изток и света, който произтича от аятолаха и неговите колеги духовници и клептократи, които управляват този режим.“ \r\n \r\n  Юлиян Марков", "date": "2019.10.20", "title": "Майк Помпео: Израел има право да действа в Сирия, САЩ ще спрат Иран"}
{"url": "http://www.focus-news.net/news/2019/10/20/2710185/mestni-izbori-2019-ivaylo-kalfin-abv-sazdavaneto-na-komisiya-po-byudzheten-kontrol-v-stolichen-obshtinski-savet-e-neobhodima-zashtoto-tya-dava-poveche-prozrachnost-na-byudzheta.html", "text": "Създаването на Комисия по бюджетен контрол в Столичен общински съвет е необходима, защото тя дава повече прозрачност върху бюджета. Това каза водачът на листата на АБВ в София Ивайло Калфин в „Европа сутрин“ по  ТВ Европа . „Бюджетната комисия приема бюджета, но след като той се изпълни, след като мине одитът на Сметната палата е много важно да има една постоянна комисия в Общинския съвет, която да разглежда ефективно ли са похарчени средствата, след като Столичен общински съвет си е поставил определени цели добре ли са постигнати, как се харчат парите на данъкоплатците в града, може ли администрацията да започне да работи по-добре. Така че това е една комисия, която непрекъснато прави анализ как може да се подобри работата на Общината от една страна, от друга страна дава прозрачност върху всеки лев, който се харчи“, обясни той.   \r\nКалфин подчерта, че целите на досегашния кмет на София според него не са достатъчно амбициозни. „Ако погледнете тази програма „Визия за София“, която е разработена след обществено обсъждане от Столичния общински съвет, по някои оценки на експерти струва около 100 милиарда лева. Тя в следващите сто години няма как да се случи. Тук излизаме от амбициозните цели и минаваме в сферата на обикновените пожелания, които няма да се случат. Но ако действително столицата си постави по-важни цели за начина, по който се живее не само в центъра, а и в кварталите. Не само да се обещава“, каза още Калфин. Той допълни, че на София и липсва цялостна стратегия как да се развие. „За мен Общинският съвет е обществена дейност, принос към града, в който живеем. Мисля, че имам достатъчно опит, познания как се случват нещата в Европа, в различни градове, как се управлява бюджет прозрачно“, допълни Калфин. „В момента има едно свръх мнозинство в Столичен общински съвет, от 61 души над 40 е мнозинството, което създава чувство за липса на прозрачност. Опозицията никой не и обръща внимание. Това е външният поглед върху общинският съвет. Много не знаят какво се случва вътре. Ако е по-раздробен неизбежно ще бъде много по-прозрачно вземането на решения в него“, обясни още той.", "date": "2019.10.20", "title": "Местни избори 2019: Ивайло Калфин, АБВ: Създаването на Комисия по бюджетен контрол в Столичен общински съвет е необходима, защото тя дава повече прозрачност на бюджета"}
{"url": "http://www.focus-news.net/news/2019/10/20/2710184/tass-pentagonat-zayavi-che-prekratyavaneto-na-voennite-deystviya-v-severna-siriya-se-spazva.html", "text": "Временното прекратяване на военните действия в Северна Сирия като цяло се спазва, заяви в министърът на отбраната на САЩ Марк Еспър пред журналисти, предава  TACC . \r\n„Мисля, че като цяло се примирието се спазва\", заяви Еспър. \r\nТой добави, че наблюдателите действително документират отделни случаи на нарушение на прекратяването на военните действия, но това, по думите му „не е изненадващо“. \r\nСпоред него САЩ са в контакт с кюрдските „Сирийски демократични сили“ (СДС), които контролират територии, в които са задържани хиляди терористи от „Ислямска държава“.  \r\nПо-рано Анкара и Вашингтон се договориха да бъдат прекратени военните действия в региона за период от 120 часа, в които кюрдските сили ще трябва да се изтеглят от определената от Анкара зона за сигурност по границата на Северна Сирия с Турция.  \r\nДо тогава Анкара провеждаше операция \"Извор на мира\", която беше насочена срещу кюрдските сили. \r\n \r\n  Теодор Пенев", "date": "2019.10.20", "title": "ТАСС: Пентагонът заяви, че прекратяването на военните действия в Северна Сирия се спазва"}
{"url": "http://www.focus-news.net/news/2019/10/20/2710188/mestni-izbori-2019-ivaylo-kalfin-abv-sofiya-mozhe-da-se-pohvali-s-dobri-sotsialni-uslugi-no-sledvashtata-stapka-za-integrirane-na-horata-s-uvrezhdaniya-ne-e-napravena.html", "text": "София може да се похвали с добри социални услуги, но следващата стъпка за интегриране на хората с увреждания не е направена. Това каза водачът на листата на АБВ в София Ивайло Калфин в „Европа сутрин“ по  ТВ Европа . „Мисля, че София може да се похвали с добри, ако не най-добрите, едни от най-добрите социални услуги в страната. Те трябва да се разширяват. Не са достатъчни. Става въпрос и за домове за възрастни хора, различни услуги за хора с увреждания. Следващата стъпка достъпната среда, възможността на хора с увреждания да се интегрират в общността, не е направена“, обясни той. „Някъде се прави нещо, което е добре, но за да стане цялостното една услуга, която ти да усетиш ефекта и, трябва да се променят няколко неща и то по смислен, логичен начин, така че един човек на количка или родител с дете да знае, че може спокойно да излезе от блока си и да отиде докъдето иска да отиде“, допълни Калфин. Той каза, че се случват хубави неща в София, никой не го отрича, но това, което ни липсва, е цялостната идея. „Ако искаме нещо да направим, да кажем кога ще го направим“, подчерта Калфин. „Предлагаме един съвет към кмета, който да се състои от представители на неправителствени организации, синдикати, работодатели, които да дават съвети и да изготвят един път годишно доклад за ограничаване на злоупотребите. Всички, които живеят в София, да могат един път в годината да имат представителство. Това също не струва пари, може да се направи на другия ден“, обясни още Калфин. Той подчерта, че предложенията не са партийни. „Това е действително добра практика взета от други страни. Ако има добро желание и няма аргументи да се отхвърлят смислени предложения по осветяване на парите ни, те могат да се случат“, допълни той.", "date": "2019.10.20", "title": "Местни избори 2019: Ивайло Калфин, АБВ: София може да се похвали с добри социални услуги, но следващата стъпка за интегриране на хората с увреждания не е направена"}
{"url": "http://www.focus-news.net/news/2019/10/20/2710191/otborat-na-ou-sv-paisiy-hilendarski-specheli-esenniya-turnir-po-futbol-v-kyustendil.html", "text": "Отборът на ОУ „Св. Паисий Хилендарски” спечели общинския есенен футболен турнир. Това съобщиха за  Радио „Фокус” – Кюстендил  от Обединен детски комплекс – Кюстендил. Турнирът се провежда за поредна година и е за ученици четвърти клас. Пет футболни отбора се включиха спортната надпревара. Мачовете бяха в две полувремена от по 15 минути. Всеки отбор бе от 8 футболисти – 7 полеви играчи и 1 вратар. Отборите бяха разпределени в две групи, като се игра по схема всеки срещу всеки. Във финалния кръг победителите в двете групи си оспорваха купата на турнира. На второ място е отборът на НУ „Св. Климент Охридски”, а на трето място е ОУ „Ильо войвода”. Отборът на ОУ „Св. св. Кирил и Методий“ заслужи приза „Най-етичен отбор“. Раздадени са и награди за „Най-добър вратар” – Радослав Хаджийски – ОУ „Св. Паисий Хилендарски”, „Най-добър защитник”, „Най-добър полузащитник” и за „Най-добър нападател”. Победителите получиха купи и медали, футболни топки.  \r\nВенцеслав ИЛЧЕВ", "date": "2019.10.20", "title": "Отборът на ОУ „Св. Паисий Хилендарски\" спечели есенния турнир по футбол в Кюстендил"}
{"url": "http://www.focus-news.net/news/2019/10/20/2710194/v-kyustendil-se-e-provela-konferentsiya-na-tema-zhelezopatnite-proekti-ot-a-do-ya.html", "text": "Градът е домакинствал железопътна конференция. Това съобщи за  Радио „Фокус” – Кюстендил  доцент доктор Ангел Джонев, участник в научната конференция на тема „Железопътните проекти от „А до Я“. Той е изнесъл доклад на тема „Историческо развитие на жп връзката между Република България и Република Северна Македония“. Засегната е и темата за железопътна линия София - Кюстендил - Скопие през 2025 година. Участниците са били запознати с подготовка на проект „Модернизация на жп линия Радомир – Гюешево – граница с Република Северна Македония“. Сред представените доклади са били: „Планиране и инвестиции в предстоящия период за развитие на Македонските железници“; „Подготовка и реализация на железопътен проект с европейско финансиране“; „Въвеждане в експлоатация на стационарни елементи, обхващащи, от една страна, мрежата, която е съставена от линиите, гарите, терминалите и всички видове стационарно оборудване, нужно за гарантиране на безопасно и непрекъснато функциониране на железопътната система“.  \r\nВенцеслав ИЛЧЕВ", "date": "2019.10.20", "title": "В Кюстендил се е провела конференция на тема „Железопътните проекти от „А до Я“"}
{"url": "http://www.focus-news.net/news/2019/10/20/2710193/evrodeputatat-ivo-hristov-evropa-pochiva-vse-poveche-na-truden-kompromis.html", "text": "Европа почива все повече на труден компромис. Това каза евродепутатът от Групата на Прогресивния алианс на социалистите и демократите в ЕП Иво Христов в предаването „Денят започва“ по  БНТ . „Компромис между страните членки относно разпределението на портфейлите. Компромис между партийните групи в рамките на Европарламента относно формирането на мнозинство и пак разпределението на портфейлите като втора цедка. Най-сетне и компромис между водещи институции на съюза. Като се насложат тези три компромиса, резултатът винаги е посредствен. Затова Европа има все по-посредствени лидери“, обясни той. Христов каза също, че що се отнася до Брекзит, той се превърна в някакъв сериал и всеки коментар изветрява бързо. „Тъй че дори  не си струва да бъде коментиран. Но от панорамна гледна точка Брекзит стана заложник на вътрешната политика на Великобритания. Има много хора в консервативната партия, които недолюбват премиера Джонсън. Има много хора в лейбъристката партия, които не харесват своя лидер Корбин. Има враждебно отношение на целия парламент към изпълнителната власт. Виждаме, че втори британски премиер е саботиран от парламента. Има разкол в самото общество“, допълни той. Христов подчерта, че като резултат всеки реди своята краткосрочна, средносрочна политическа стратегия на британски съвет, ползвайки Брекзит като лост, затова и нямаме особен напредък. „Демократични държави и образования не успяват да постигнат съгласие. Това превръща самото понятие демокрация в някакъв вид карикатура в очите на множеството и това е опасно“, обясни Христов.", "date": "2019.10.20", "title": "Евродепутатът Иво Христов: Европа почива все повече на труден компромис"}
{"url": "http://www.focus-news.net/news/2019/10/20/2710186/london-evening-standard-boris-dzhonsan-e-izpratil-nepodpisano-pismo-za-otsrochka-za-brekzit.html", "text": "Премиерът на Великобритания Борис Джонсън е изпратил неподписано фотокопие на искането за отсрочка за Брекзит от страна на депутатите в Лондон, като е подчертал, че това е писмо изпратено от тях, а не от него, пише вестник  London Evening Standard . \r\nВ опит да се дистанцира от закона, който го задължава да потърси отсрочка от Брюксел, Джонсън е накарал свой дипломат да изпрати писмото, в което се изисква да бъде удължен срока за Брекзит, но в него е липсвал подписът на премиера. \r\nМеждувременно председателят на Европейския съвет Доланд Туск потвърди в социалната мрежа „Туитър“, че е получил писмото и ще започне незабавно консултации с Европейските лидери.  \r\nВ своето съобщение, изпратено до Доналд Туск, Джонсън е заявил, че забавянето на Брекзит би било „корозивно“ и вредно за Великобритания. Това становище вероятно ще предизвика сериозни политически дебати.  \r\nИнформацията идва малко след като гласуването в Камарата на общините за сделката на Джонсън беше отложено, след като депутатите вместо това решиха да приемат законова поправка. Според нея те ще отложат гласуването на сделката за по-късен етап, което от своя страна принуждава премиера да търси отсрочка за Брекзит.  \r\nДепутатите гласуваха с 322 гласа срещу 306 в полза на новата поправка, според която сделката, постигната между Джонсън и Брюксел, ще бъде гласувана в британския парламент едва когато законовата рамка, която е нужна за нея бъде приложена.  \r\nПоправката беше внесена от бившия член на Консервативната партия и министър Оливър Летуин и целта й беше да принуди премиера да се съобрази с т.нар. Закон на Бен, според който Джонсън трябва да поиска от ЕС удължаване на срока за Брекзит.  \r\nПремиерът се е свързал с европейските лидери, включително Доналд Туск, за да заяви пред тях, че изпратеното писмо представлява позицията на парламента, а не неговата собствена. \r\nПо-рано Джонсън написа друго писмо, изпратено до депутатите на Консервативната партия в парламента, в което се казваше, че „забавянето не е решение“.  \r\n„Ще кажа на ЕС това, което казвах на британското общество за всички 88 дни като премиер – допълнително забавяне не е решение“, написа тогава Джонсън. \r\n„Много е възможно нашите приятели в ЕС да отхвърлят искането на парламента за допълнително забавяне“, се казва още в писмото. Според премиера ако европарламента не отхвърли искането веднага, то е много възможно той да се забави с окончателното си решение. \r\nТой освен това обсъди настоящата ситуация с президента на Франция Еманюел Макрон.  \r\nСред шумните дебати в Камарата, Джонсън настоя, че той не е „обезсърчен“ от резултата от гласуването и остава посветен на целта да изведе Великобритания от ЕС на 31 октомври.  \r\n„Няма да преговарям за отсрочка с ЕС, а закона не ме и задължава“, каза Джонсън.  \r\nПопитан дали все още важат изявленията на неговите министри, че ако е задължен от закона да иска отсрочка, той ще го направи, говорителят на премиера все пак отговори положително.  \r\nЛидерът на лейбъристите Джереми Корбин предупреди Джонсън, че той не може да игнорира клаузите от Закона на Бен.  \r\nКорбин заяви още, че неговата партия ще се противопостави на Джонсън.  \r\n„Това е категорично решение на Камарата, която отказа да подкрепи сделката на премиера днес и ясно гласува да спре излизането от ЕС без сделка“, заяви още Корбин.  \r\n„Премиерът трябва да се съобрази със закона. Той не може повече да използва заплахата за Брекзит без сделка, за да изнудва членовете (на парламента) да подкрепят неговата сделка“, добави лейбъристкият лидер.  \r\nРъководителят на „Шоландската национална партия“ (ШНП) Иън Блекфорд заяви, че ако Джонсън се държи сякаш е „над закона“, то той ще се окаже в съда.  \r\nПредседателят на Либерал-демократическата партия Джо Суисън също заяви, че „най-важното нещо сега е министър-председателят да се съобрази със закона“.  \r\nСпоред Закона на Бен, Джонсън имаше време до 19 октомври да подсигури сделка за Брекзит с ЕС, след което е задължен да иска отсрочка. \r\nРъководителят на Камарата на общините Джейкъб Рийс-Мог заяви, че правителството планира да даде на депутатите нов шанс да осъществят „смислен вот“ за сделката, която Джонсън постигна с Брюксел по-рано.  \r\nГоворителят на  Камарата Джон Бъркоу от своя страна заяви, че ще отсъди по-късно дали на 21 октомври да бъде гласувана все пак сделката.  \r\nДепутатът от ШНП Джоана Чери коментира, че нейната партия ще се погрижи за това Джонсън да се съобрази със закона, дори ако това означава още съдебни дела.  \r\nГласуването се проведе, след като десетки хиляди протестиращи излязоха в Лондон, за да настояват за провеждането на втори референдум за Брекзит.  \r\nРезултатът от гласуването беше приветстван от демонстрантите, които се бяха събрали пред парламента.  \r\nПравителството понесе тази загуба в Камарата, след като съюзниците на Джонсън от Демократическата юнионистка партия (ДЮП), които по-рано отхвърлиха новата сделка с Брюксел, гласуваха в полза на поправката. \r\nДЮП по-рано заявиха, че не одобряват новите митнически споразумения, които премиерът е договорил за Северна Ирландия, според които ще има проверки на стоките, които идват от останалата част на Великобритания.  \r\nВсе пак Джонсън намери известна подкрепа сред лейбъристите, след като шест от техните депутати гласуваха срещу законовата поправка.  \r\nСлед вота, Джонсън заяви, че правителството няма да се откаже и ще внесе законови изменения, за да приложи споразумението. \r\n„Надяваме, че когато членовете (на парламента) бъдат изправени пред избора за новата сделка между Великобритания и ЕС, те ще променят мнението си, защото бяхме доста близо днес“, заяви премиерът.  \r\n„Надявам се, че те ще променят мнението си и ще подкрепят тази сделка. (…) Ще продължа да правя всичко, което мога, за да осъществим Брекзит на 31 октомври“, добави Джонсън.  \r\n \r\n \r\n  Теодор Пенев", "date": "2019.10.20", "title": "London Evening Standard: Борис Джонсън е изпратил неподписано писмо за отсрочка за Брекзит"}
{"url": "http://www.focus-news.net/news/2019/10/20/2710192/do-kraya-na-mesetsa-e-srokat-za-plashtane-na-vtorite-danachni-vnoski-v-dupnitsa.html", "text": "На 31 октомври изтича срокът за плащане на вторите вноски от местни данъци и такси в Дупница. Това съобщиха за  Радио „Фокус” – Кюстендил  от Община Дупница. Налозите са върху недвижимите имоти и такса битови отпадъци. След тази дата започва начисляването на лихви. Събраните през календарната година местни данъци и такси влизат в бюджета на Община Дупница. Разходването им е съгласно приетия бюджет за година и се използва за финансиране на местните дейности: издръжка на детски градини, детски ясли, домашен социален патронаж, осветление на улици и площади, озеленяване, поддържане и ремонт, изграждане на пътища и др., както и за капиталови разходи. Събраните приходи от такса за битови отпадъци се използва изцяло за поддържане чистотата на населените места. Също до края на месеца е и срокът за освобождаване от такса сметосъбиране и сметоизвозване за имоти, които няма да се използват през 2020 година. Не се извършва освобождаване, ако през посочения период имотът или част от него се използва, ако в имота се извършват строителни и/или ремонтни дейности, или ако собственикът на имота има задължения за местни данъци и такси за предходни години.  \r\nВенцеслав ИЛЧЕВ", "date": "2019.10.20", "title": "До края на месеца е срокът за плащане на вторите данъчни вноски в Дупница"}
{"url": "http://www.focus-news.net/news/2019/10/20/2710199/75-ata-godishnina-ot-boevete-pri-strazhin-i-stratsin-shte-badat-otbelyazani-v-severna-makedoniya.html", "text": "75-ата годишнина от боевете при Стражин и Страцин ще бъдат отбелязани в Северна Македония. Славата и паметта на българските герои ще бъде почетена с военнен ритуал. Част от ритуала ще бъде старшина Йордан Якимов - тромпетист в Националната гвардейска част. Там ще присъстват потечен караул и парашутисти от 68-ма бригада „Специални сили“, неният командир бригаден генерал Явор Матеев и 17 ветерани. Участието на 68-ма бригада „Специални сили“ не е случайно, тъй като именно тя е наследник на Българската парашутна дружина, която през  1944 г. е предната линия на Българската армия по бойните полета на Стражин и Страцин. Честването в югозападната ни съседка се случва за първи път през 2013 г. Събитието тази година ще се състои около обяд в село Страцин, община Кратово, Република Северна Македония. Именно там на 18 октомври 1944 г. в 6.00 часа сутринта, след артилерийска и авиационна подготовка, частите на 2-ра пехотна дивизия и Парашутната дружина атакуват Стражинската позиция. Боевете за Стражинската укрепена позиция започват още на 6 октомври 1944 г. Между 10 – 17 октомври частите на Първа българска армия, под командването на генерал-майор Владимир Стойчев, се реорганизират за решително настъпление срещу отбраняващите се на линията с. Петралица – височина Стражин немски части. Въпреки усилията и многото жертви атаката е отблъсната. След неуспеха на сутрешната офанзива срещу Стражинската укрепена позиция, командването на дивизията взема решение настъплението да се поднови в 15.00 ч на същия ден. След ожесточени сражения позицията е окончателно превзета на следващия ден, като по този начин е разчистен пътят за настъпление към Куманово и Скопие. \r\nДеница КИТАНОВА", "date": "2019.10.20", "title": "75-ата годишнина от боевете при Стражин и Страцин ще бъдат отбелязани в Северна Македония"}
{"url": "http://www.focus-news.net/news/2019/10/20/2710197/mestni-izbori-2019-kandidatat-za-kmet-na-sofiya-yordanka-fandakova-bilbordovete-i-plakatite-sa-normalni-nachini-za-vodene-na-kampaniya-golemiyat-vapros-e-koy-plashta-za-tyah.html", "text": "Билбордовете, транспарантите, плакатите са нормални начини за водене на кампания, законни. Големият въпрос е кой плаща за тях. Това каза кандидатът за кмет на София Йорданка Фандъкова в предаването „Събуди се“ по  Нова ТВ  в отговор на въпрос, свързан с прерастването на идейните спорове в броене на билбордове. „Мая Манолова дължи обяснение кой плаща нейните билбордове, шатри и кампании. Въпросът не е в билбордове, въпросът отново е в лъжата. Отново във вашето студио г-жа Манолова каза, че няма нейни билбордове в София. Това разбира се беше абсолютна лъжа, защото всички виждахме билбордовете. След това в усилията си да обясни, разбира се познатият метод „нападението е най-добрата защита“ започна да брои билбордовете, които имам аз. Билбордовете, транспарантите, плакатите са нормални начини за водене на кампания, законни“, добави Фандъкова. По думите ѝ големият въпрос е кой плаща за тях. „Моята кампания, моите билбордове и всички останали материали се плащат от субсидиите на партиите, които стоят зад мен и ме подкрепят в тази кампания – ГЕРБ и СДС. Г-жа Малова дължи обяснение кой плаща нейните билбордове, шатри и кампании. Мисля, че дежурният отговор гражданите, едва ли ще убеди самите граждани“, посочи още тя. „Г-жа Манолова твърди, че Бойко Борисов управлява София, а не аз. Тази плоча се е въртяла и в други кампании, тя не е нова. Аз отново ще кажа със сигурност г-жа Манолова има някакви неуредени отношения с г-н Борсов. За това е добре да намерят място и време, в които да си ги уредят“, допълни кандидатът за кмет на София. „Това е кампания за кмет на София, хората очакват да чуят решения за проблемите, очакват да видят конкретни проекти и тази мантра, която се повтаря едва ли помага за това. Аз си слагам подписа като кмет за решения за града. Това е огромна отговорност, която само човек, който е управленец, който е управлявал знае какво означава“, уточни Йорданка Фандъкова.", "date": "2019.10.20", "title": "Местни избори 2019: Кандидатът за кмет на София Йорданка Фандъкова: Билбордовете и плакатите са нормални начини за водене на кампания, големият въпрос е кой плаща за тях"}
{"url": "http://www.focus-news.net/news/2019/10/20/2710190/afp-vapreki-prekratyavaneto-na-voennite-deystviya-turski-voynik-e-bil-ubit-v-severna-siriya.html", "text": "Турски военнослужещ е бил убит, а друг е бил ранен в атака, извършена от кюрдските сили в Северна Сирия, въпреки обявеното 120-часово примирие, договорено между Вашингтон и Анкара, предава  AFP , като се позовава на информация на външното министерство на Турция.  \r\n„Един от нашите героични другари падна жертва, а друг е бил ранен след атаки с антитанкови и леки стрелкови оръжия от страна на (…) терористите, по време на тяхна разузнавателна мисия“, заявиха от министерството, като уточниха, че инцидентът се е случил в региона на Тел Абияд. Анкара допълни, че нейните сили са отговорили на кюрдската атака.  \r\n \r\n \r\n \r\n \r\n  Теодор Пенев", "date": "2019.10.20", "title": "AFP: Въпреки прекратяването на военните действия, турски войник е бил убит в Северна Сирия"}
{"url": "http://www.focus-news.net/news/2019/10/20/2710198/izmamnitsi-predstavyashti-se-za-pratenitsi-na-naroden-predstavitel-obikalyat-kashtite-v-simitli.html", "text": "Нова измамна схема е установена на територията на община Симитли. Това съобщиха за  Радио „Фокус“ – Пирин  от Общината. Насочени предимно към възрастните хора, измамниците, представящи се за хора, изпратени от името на народния представител Стефан Апостолов, обикалят къщите в Симитли. Възрастните хора са подтиквани да дадат пари за дърва, като им е обещавано, че бързо ще получат своята поръчка. \r\nОт Община Симитли призовават гражданите за повишено внимание и при подобен вид престъпление е необходимо да се свържат с определените институции. \r\nЛивия НИНОВА", "date": "2019.10.20", "title": "Измамници, представящи се за пратеници на народен представител, обикалят къщите в Симитли"}
{"url": "http://www.focus-news.net/news/2019/10/20/2710204/obnovenata-klinika-po-izgaryane-i-plastichna-hirurgiya-v-umbalsm-n-i-pirogov-shte-bade-ofitsialno-otkrita-na-24-oktomvri.html", "text": "На 24 октомври 2019 г. 11.30 часа ще бъде открита напълно обновената Клиника по изгаряне и пластична хирургия в УМБАЛСМ „Н. И. Пирогов” ЕАД. Това съобщиха от пресцентъра на  лечебното заведение . Средствата, с които се извърши цялостният ремонт, енергийната ефективност и преоборудването на сградата са по 2 направления – от Фонд за устойчиво градско развитие (ФУГР) по инициативата JESSICA и от Министерски съвет:  \r\n- Дългосрочен инвестиционен заем от ФУГР  за строително-ремонтни дейности и внедряване на мерки за енергийна ефективност от 5 947 138.56 лв., от които 1 724 670  лв. са рециклирани средства по Оперативна програма „Регионално развитие 2007 - 2013“, предоставени чрез Фонд на фондовете.  \r\n- Средства, отпуснати с постановление на МС от декември 2018 г.  за закупуване на апаратура , медицинско и немедицинско оборудване за Клиниката по изгаряния в размер на 4 359 000 лв.   \r\nСлед ремонта клиниката е генерално ремонтирана и преоборудвана, в това число и с високотехнологична апаратура в 4 операционни  зали и в реанимацията, където има 10 реанимационни  бокса. Извършеният ремонт обхваща преустройство, реконструкция и модернизация на „Отделение по анестезиология и интензивно лечение“, „Отделение по изгаряния и пластична хирургия - деца“, „Операционен блок“, включително въвеждане на мерки за енергийна ефективност на  цялата клиника. Цялата сграда е напълно обновена и енергийно ефективна. Поставени са и нови асансьори.  \r\nВ клиниката по изгаряне и пластина хирургия на „Пирогов” се намира уникалното за страната Отделение по изгаряне - деца. В него и в клиниката като цяло се лекуват най-сложните и тежки случаи на изгаряне от различен характер – термични, електрически, химически, поради радиационност, както и случаи на вродени аномалии, на дефекти с разнообразна етиология по телесната повърхност на деца и възрастни.  \r\nИма общо 55 легла (45 лежащо-болни в отделенията и 10 реанимационни – възрастни пациенти и деца). В случай на тежка авария може да разгърне капацитета си и да проеме двойно повече пациенти.", "date": "2019.10.20", "title": "Обновената Клиника по изгаряне и пластична хирургия в УМБАЛСМ „Н. И. Пирогов” ще бъде официално открита на 24 октомври"}
{"url": "http://www.focus-news.net/news/2019/10/20/2710182/albanian-daily-news-opozitsiyata-v-albaniya-poiska-ostavkata-na-edi-rama.html", "text": "В свое прессъобщение депутатът на опозицията Арбен Кашаху, представител на Демократическата партия на Албания поиска оставката на настоящия министър-председател на страната Еди Рама, пише Albanian Daily News. \r\nПо-рано еврокомисарят по политиката за съседство и преговори за разширяване Йоханес Хан заяви, че на срещата от високо равнище на 18 октомври, лидерите от ЕС не са взели решение за предоставянето на дата за преговори за присъединяване на Тирана.  \r\nТакава дата не беше предоставена и на Северна Македония.  \r\nВъв връзка с това, Кашаху обяви, че премиерът Рама е поставил своето лично богатство и жажда за политическа власт преди албанското европейско бъдеще и обяви, че министър-председателят носи основна вина за провала в преговорите.  \r\nДепутатът осъди опита на Рама да обвини ЕС за своя собствен провал, вместо да поеме отговорност за него. Той подчерта, че Албания може да се присъедини към Общността, ако начело на страната стои по-компетентен министър-председател.  \r\n„Еди Рама отново поставя интереса и личното си богатство и власт преди интересите на албанците и европейската съдба на Албания. Той задейства пропаганден механизъм, за да обвини ЕС, без да приеме каквато и да е отговорност (…) Това не е вина на Европа. Основната пречка пред започването на преговорите е Еди Рама. От шест години той пречи на албанската мечта да станем част от европейското семейство със своята некомпетентност. Затова, трябва да е ясно на всички, че ако Албания иска да се присъедини към ЕС, това ще трябва да стане без Еди Рама. За доброто на нашата страна, той трябва да подаде оставка“, заяви Кашаху в своето съобщение до министър-председателя.  \r\n \r\n  Теодор Пенев", "date": "2019.10.20", "title": "Albanian Daily News: Опозицията в Албания поиска оставката на Еди Рама"}
{"url": "http://www.focus-news.net/news/2019/10/20/2710202/evrodeputatat-ivo-hristov-razshiryavaneto-e-priklyuchil-vapros-vsichki-strani-koito-chakat-na-vratata-na-es-shte-badat-postaveni-v-polozhenieto-na-turtsiya.html", "text": "Разширяването е приключил въпрос, Всички страни, които чакат на вратата на ЕС ще бъдат поставени в положението на Турция. Това каза евродепутатът от Групата на Прогресивния алианс на социалистите и демократите в ЕП Иво Христов в предаването „Денят започва“ по  БНТ . Христов коментира, че България е пропуснала златния си шанс да изчисти споровете с Македония. „Това, което направиха гърците след десетилетна безкомпромисност. Сега очакваме някаква комисия да изчисти общото минало, което няма как да стане“, обясни той. „Но от общоевропейска гледна точка очевидно е, че съюза не функционира дори при сегашните страни членки, какво би станало ако влязат още. Макрон беше много категоричен, че няма да допусне разширяване. Разширяването е приключил въпрос. Всички страни, които чакат на вратата ще бъдат поставени в положението на Турция“, обясни той. Христов посочи, че всяка страна, която чака членство, ще се опита да влезе под една или друга форма – политически или икономически, а може би дори и военно. „Това не е добре за региона, но е закономерно. Европа загуби онази своя притегателност, която имаше преди 20 години. Тя и сега е водещият актьор на континента и тези страни чакат да влязат в Европа. Ако питате сърбите, това, което ги вълнува, са европейските фондове. Те нямат илюзии относно Европа като демократично пространство или като ценностна общност“, допълни той. „Същевременно самата Европа не се справя в асимилирането на нови страни членки. Тя все още се пита какво става с България и Румъния, които на десетата си година от членството не успяват да се справят с проблемите си с правосъдието и вътрешния ред“, каза още той.  \r\n„Но Европейските институции се нуждаят от преосмисляне по принцип. Що за парламент е този, който не разполага с право на законодателна инициатива. Това не е точно парламент. Очевидно, че Европа има нужда от нов договор. Тя пропусна да се сдобие с Конституция на времето, което пречупи цялата европейска интеграция и от тогава се струпат грешки и компромиси“, каза още той.  „Ако не преодолеем този етап в краткосрочен план ще губим все повече ролята си на икономически гигант, а тъй като и без друго не разполагаме с военна сила и със самостоятелна обща външна политика, ще се превърнем в второстепенен актьор“, подчерта Христов.", "date": "2019.10.20", "title": "Евродепутатът Иво Христов: Разширяването е приключил въпрос, всички страни, които чакат на вратата на ЕС ще бъдат поставени в положението на Турция"}
{"url": "http://www.focus-news.net/news/2019/10/20/2710203/mayk-pompeo-sasht-ostavat-posveteni-na-postiganeto-na-mir-v-afganistan.html", "text": "Държавният секретар на САЩ Майк Помпео заяви, че Белият дом остава посветен на мира и стабилността в Афганистан, след атентат в провинция Нангархар, в която загинаха поне 69 души, предава  Reuters . \r\n„САЩ остават посветени на мира и стабилността в Афганистан и ще продължат борбата с тероризма“, заяви Помпео в свое изявление. \r\n„Стоим зад народа на Афганистан, който иска само мир и бъдеще, свободно от тези ужасяващи актове на насилие“, добави той. \r\nПо-рано местните власти в Нагархар заявиха, че е избухнала бомба в джамия в провинцията, като при експлозията са загинали най-малко 69 души. Все още никой не е поел отговорност за атаката, но правителството в Кабул обвини талибанското движение за атентата.  \r\n \r\n  Теодор Пенев", "date": "2019.10.20", "title": "Майк Помпео: САЩ остават посветени на постигането на мир в Афганистан"}
{"url": "http://www.focus-news.net/news/2019/10/20/2710205/mestni-izbori-2019-stefka-stoeva-tsik-v-17-oblasti-byuletinite-za-predstoyashtite-mestni-izbori-veche-sa-dostaveni.html", "text": "В 17 области бюлетините за предстоящите местни избори вече са доставени. Това каза председателят на ЦИК Стефка Стоева в предаването „Неделя 150“ по  БНР . Тя подчерта, че всичко върви по график. „ЦИК е готова за предстоящите избори. Първият тур е следващата неделя и след изключително усилена работа вече четвърти месец, вече можем да кажем, че сме готови. Беше извървян много дълъг път от 10 юли,  издаването на указа на президента за определяне на датата, до днес - 20 октомври, в който ден пътуват добре охранявани бюлетини за Перник и Кюстендил“, обясни тя. „Много отдавна подготвихме изборните книги, назначихме всички 265 общински избирателни комисии още до 30 август. Приели сме над 1500 решения до днешна дата. Приели сме методическите указания за ОИК и за СИК. Постарахме се този път де са по-кратки и по-ясни“, допълни Стоева. Тя допълни, че са приели и всички принципни решения за тези избори, изключение на две. „Те ще бъдат приети и обсъдени утре, защото те по правило трябва да бъдат непосредствено преди изборите, а не защото ние сме закъснели. Всичките сериозни решения, в това число най-вече тези за оформяне на протоколи, методически указания. Последното, което приехме на вчерашното заседание е за изключването на камерите в изборния ден“, допълни Стоева.", "date": "2019.10.20", "title": "Местни избори 2019: Стефка Стоева, ЦИК: В 17 области бюлетините за предстоящите местни избори вече са доставени"}
{"url": "http://www.focus-news.net/news/2019/10/20/2710208/nameren-e-obyaveniyat-za-izdiravne-stoyan-milchev.html", "text": "Намерен е обявеният за издирване Стоян Милчев. Това съобщиха от пресцентъра на  МВР . Вчера мъжът е открит в добро физическо състояние на територията на община Стралджа.   \r\nМилчев бе обявен за издирване на 18 октомври, по молба на близките му, след като напуснал психиатричното отделение на ямболската болница.", "date": "2019.10.20", "title": "Намерен е обявеният за издирване Стоян Милчев"}
{"url": "http://www.focus-news.net/news/2019/10/20/2710181/filmat-portugalkata-shte-ima-bonus-prozhektsiya-na-festivala-cinelibri-v-burgas.html", "text": "Организаторите на кино-литературния фестивал „CineLibri“ правят подарък на любителите на киното с бонус прожекция на филма „Португалката“. Тя ще се състои на 20 октомври, неделя, от 16.00 часа в Експоцентър „Флора“. Това съобщиха от пресцентъра на  Община Бургас .  \r\nРежисьор и сценарист на историческата драма е Рита Азеведо Гомес. В ролите: Клара Риденщайн, Марчело Урджеге, Ингрид Кавен, Рита Дурои др. За филма: Домът на лорд фон Кеттен е неговата война. Нейният дом е Португалия. И все пак младата, току-що омъжена съпруга на лорда, е решена да превърне семейната обител на съпруга си, негостоприемния замък, кацнал върху една скала в Северна Италия, в свой дом. „Обърнете внимание на светлината, декорите, сценографията, костюмите… „Португалката“ е пир за сетивата, несъмнен кинематографичен шедьовър в стила на Маноел де Оливейра“, посочват още от Общината. Награди и номинации: 2019 Награда за най-добър филм от филмовия фестивал в Лас Палмас; 2018 Номинация за най-добър филм от филмовия фестивал в Мар дел Плата.", "date": "2019.10.20", "title": "Филмът „Португалката“ ще има бонус прожекция на фестивала „CineLibri“ в Бургас"}
{"url": "http://www.focus-news.net/news/2019/10/20/2710195/erdogan-turtsiya-shte-prilozhi-sobstveniya-si-plan-v-severna-siriya-ako-pregovorite-s-putin-se-provalyat.html", "text": "Турският президент Реджеп Тайип Ердоган заяви, че част от зоната за сигурност, определена от Анкара е под контрола на правителствените сирийски сили и ако преговорите с Русия се провалят, страната ще приложи собствения си план за региона, предава  Ahval . \r\nЕрдоган ще се срещне с руския президент Владимир Путин на 22 октомври, когато ще приключи и договореното между Анкара и САЩ петдневно прекратяване на военните действия в Северна Сирия, в което се очакваше подкрепяните от Вашингтон кюрдски сили да се изтеглят от зоната за сигурност. \r\n„Периодът ще свърши вторник вечер. Знаем какво казахме, какво искаме. Ако е свършено правилно, добре, ако не, ще започнем (операцията) наново“, заяви президентът.  \r\n„Има сили на (сирийския) режим под защитата на Русия в една част от зоната за сигурност. Ще се срещнем с Путин, ако не, ще приложим нашия план“, е казал още Ердоган.  \r\nПо-рано той заяви, че ако кюрдските сили не се изтеглят от Северна Сирия, операцията ще продължи.  \r\n \r\n \r\n \r\n \r\n  Теодор Пенев", "date": "2019.10.20", "title": "Ердоган: Турция ще приложи собствения си план в Северна Сирия, ако преговорите с Путин се провалят"}
{"url": "http://www.focus-news.net/news/2019/10/20/2710210/514-inspektsii-ot-sluzhiteli-osashtestvyavashti-darzhaven-zdraven-kontrol-sa-izvarsheni-za-sedmitsa-vav-varna.html", "text": "514 инспекции от служители осъществяващи държавен здравен контрол са извършени за седмица във Варна. Това съобщиха за  Радио „Фокус“ – Варна  от Регионалната здравна инспекция (РЗИ) в града, на база данните от изминалата седмица. От там добавиха, че за отчетния период 34 проверки са извършени в различни обекти, които проверки са във връзка със Закона за здравето. Издадени са 8 предписания на обекти с обществено предназначение за предприемане на хигиенни и противоепидемични мерки. През отчетния период в отдел „Държавен здравен контрол“ са постъпили 2 жалби и 3 сигнала, по които е започната процедура по проверка и отговор. Обработени са 2 жалби и 3 сигнала от предходната седмица, като 1 жалба и 1 сигнал са неоснователни, а 2 сигнала са препратени до друга институция за предприемане на мерки по компетентност. Извършени са 14 проверки в кухненски блокове на детски заведения за здравословно хранене на деца от 0 до 3 год., Наредба №6 за здравословно хранене на деца от 3 до 7 год. възраст и в бюфети на учебни заведения за здравословно хранене на учениците. Проверени са 4 учебни разписания. Не са констатирани нарушения. \r\n \r\nДесислава ВАСИЛЕВА", "date": "2019.10.20", "title": "514 инспекции от служители осъществяващи държавен здравен контрол са извършени за седмица във Варна"}
{"url": "http://www.focus-news.net/news/2019/10/20/2710209/tass-ruskite-kompanii-sa-zainteresuvani-da-investirat-v-sarbiya-sled-poseshtenieto-na-medvedev.html", "text": "Редица руски компании са проявили висок интерес да открият заводи и да произвеждат продукцията си в Сърбия, предава  TACC , като се позовава на руското Министерство на промишлеността и търговията. \r\nИзявлението идва след подписването на меморандум за разширяване на индустриалното сътрудничество с Министерството на икономиката на Сърбия.  \r\nДокументът беше подписан по-рано, по време на посещението на руския премиер Дмитрий Медведев в Белград. \r\n„Получихме съответните сигнали от водещи руски компании, произвеждащи автомобили, осветителна техника, оборудване за железопътни линии, както и строителни материали“, се казва в съобщението на министерството, което уточнява, че става дума за инвестиции в Сърбия. \r\n \r\n  Теодор Пенев", "date": "2019.10.20", "title": "ТАСС: Руските компании са заинтересувани да инвестират в Сърбия, след посещението на Медведев"}
{"url": "http://www.focus-news.net/news/2019/10/20/2710211/mestni-izbori-2019-stefka-stoeva-tsik-trevogata-mi-e-svarzana-s-proizvezhdane-na-parviya-tur-ot-izborite-v-sofiya-zashtoto-tam-glasuvat-poveche-ot-30-ot-balgarskite-izbirateli.html", "text": "Тревогата ми е свързана с произвеждане на първия тур от изборите в София, защото там гласуват повече от 30% от българските избиратели. Това каза председателят на ЦИК Стефка Стоева в предаването „Неделя 150“ по  БНР . „Броят на секционните избирателни комисии в столична община е на 1600. Всичко това мотивира ЦИК да приеме още на втори септември решение, което има чисто организационно-технически характер и е свързано с начина на приемане на протоколите и изборните книжа. ЦИК прие това да се извършва в три самостоятелни пункта. Целта ни беше очевидна – да се избегне струпване на около пет хиляди изморени от изборния ден хора и да се създадат по-спокойни условия за работа“, допълни тя. „Аз мисля, че освен посочване на добрите резултати от това, което сме свършили, трябва винаги да знаем и да го говорим, че ще има проблеми в изборите. Ще има изборни нарушения. Било то дължащи се на обективни причини, било то на човешкия фактор или не дай Боже на подготвени провокации. Винаги е имало, надяваме се обаче, те да са от такова естество, че да не водят до касиране на избори. Както и се надяваме те да бъдат овладявани своевременно, професионално ситуациите и да се предприемат точни законосъобразни решения“, каза още Стоева. „На всички избори стои въпросът с обучението на членовете на ОИК и СИК, защото ние нямаме постоянна изборна администрация и за всички избори сформираме нови изборни комисии. Струва ми се, че някъде около 60% се повтарят членовете в сравнение на предишни избори, но не навсякъде е така. На тези избори трябва да кажем категорично „да“ на въпроса извършихме ли обучение, но разбира се с уговорката доколкото това е възможно“, каза още Стоева. „Един от проблемите е подмяна на членовете в самия изборен ден. Става дума за огромно число на членове на избирателните комисии. Освен това с процеса са свързани много други лица от областната администрация, от общинските администрации, МВР, пожарна. Считам обаче, че този път определено проведеното обучение беше изключително сериозно“, подчерта тя. „От миналата седмица в рамките на пет дни членове на ЦИК посетиха всичките 28 областни центрове в страната и проведоха на живо обучения на членовете на ОИК. Подготвили сме и два нови обучителни филма за действията на ЦИК в изборния ден. Това са стъпките, които трябва да извършат членовете на ЦИК и за начина на попълване на протоколите на ЦИК. Това е наистина една изключително тежкообемна дейност. Трябва де изписват внимателно цифрите,  да се проверяват всички контроли“, допълни Стоева.", "date": "2019.10.20", "title": "Местни избори 2019: Стефка Стоева, ЦИК: Тревогата ми е свързана с произвеждане на първия тур от изборите в София, защото там гласуват повече от 30% от българските избиратели"}
{"url": "http://www.focus-news.net/news/2019/10/20/2710206/12-godishen-velosipedist-e-blasnat-ot-lek-avtomobil-v-razgrad.html", "text": "12-годишен велосипедист е блъснат от лек автомобил в Разград. Това съобщиха от пресцентъра на  ОДМВР – Разград . Около 12.50 часа на 19 октомври по улица „Искър“ лек автомобил „Фолксваген Пасат“ блъска внезапно изскочилото на пътното платно момче с колело от село Градина. 31-годишният водач от Цар Калоян е тестван за употреба на алкохол и пробата е отрицателна. Пострадалият колоездач е откаран в МБАЛ-Разград с фрактури на носа и ръката, без опасност за живота. По случая е образувано досъдебно", "date": "2019.10.20", "title": "12-годишен велосипедист е блъснат от лек автомобил в Разград"}
{"url": "http://www.focus-news.net/news/2019/10/20/2710212/izvestiya-ruskiyat-vitsepremier-yuriy-borisov-zayavi-che-moskva-shte-dostavi-sistemi-za-protivovazdushna-otbrana-na-sarbiya.html", "text": "Руският вицепремиер Юрий Борисов заяви, че между Москва и Белград има подписан договор за доставка на противовъзудшни системи „Панцир“, пише електронното издание на вестник  “Известия“ . \r\nПред журналисти Борисов заяви, че има подписан договор за доставка на системи за противовъздушна отбрана тип „Панцир“ за Белград, без да уточнява детайли.  \r\nПо-рано сръбския посланик в Русия Мирослав Лазански съобщи, че Сърбия очаква до края на годината да получи от Москва и вертолети Ми-35.  \r\nИнформацията идва малко след визитата на премиера на Руската федерация Димитрий Медведев в Белград, където той разговаря с президента на Сърбия Александър Вучич, както и с други държавни служители. Медведев освен това присъства на церемониите по случай 75 години от освобождението на Белград през Втората световна война.  \r\n \r\n \r\n \r\n \r\n  Теодор Пенев", "date": "2019.10.20", "title": "„Известия“: Руският вицепремиер Юрий Борисов заяви, че Москва ще достави системи за противовъздушна отбрана на Сърбия"}
{"url": "http://www.focus-news.net/news/2019/10/20/2710214/100-ata-godishnina-ot-sazdavaneto-na-dramatichen-teatar-nikola-vaptsarov-blagoevgrad-shte-bade-otbelyazana-s-postanovkata-vaptsarov-pesni-za-choveka.html", "text": "100-ата годишнина от създаването на Драматичен театър „Никола Вапцаров“ – Благоевград ще бъде отбелязана с постановката „Вапцаров: Песни за човека“. Това съобщиха за  Радио „Фокус“ – Пирин  от културната институция. Събитието ще се проведе на 24 октомври. Спектакълът е определян като неконвенционален, събиращ в общ екип режисьорите Тея Сугарева, Боян Иванов и Стайко Мурджев. „100-годишнината е време, в което трябва да се погледне назад, но и да се начертаят пътищата за бъдещо развитие“ – това е основният мотив, който води екипа на театъра през юбилейния сезон. \r\nСпектакълът „Вапцаров: Песни за човека“ е важен творчески жест, защото събира работата на трима режисьори, всеки от тях притежаващ свой собствен ярък творчески почерк. Целта на спектакъла е на сцената зрителите да видят посоките, които ще се търсят в творческото развитие на Драматичен театър „Никола Вапцаров“. Сценографията и костюмите са на Юлияна Войкова-Найман. Музиката – на Христо Намлиев. \r\nВ представлението участва цялата трупа на Драматичен театър „Никола Вапцаров“. Общата работа на няколко поколения актьори и на постановъчния екип, съставен от доказани професионалисти, обещават ярко театрално събитие. \r\nНай-голямата културна институция в Югозападна България ще отбележи своя юбилей заедно с бивши и настоящи служители от 19.00 часа в голямата зала на театъра. Билети за събитието към момента не се продават, но при възможност за свободни места, ще бъдат обявени и пуснати в продажба. \r\nЛивия НИНОВА", "date": "2019.10.20", "title": "100-ата годишнина от създаването на Драматичен театър „Никола Вапцаров“ – Благоевград ще бъде отбелязана с постановката „Вапцаров: Песни за човека“"}
{"url": "http://www.focus-news.net/news/2019/10/20/2710201/ria-novosti-mark-espar-zayavi-che-amerikanskite-voyski-v-siriya-shte-badat-prehvarleni-v-irak.html", "text": "Американският министър на отбраната Марк Еспър заяви, че около хиляда военнослужещи от армията на САЩ ще бъдат изпратени от Сирия в Западен Ирак, предава  РИА Новости \r\nРъководителят на Пентагона отбеляза, че военните ще продължат кампанията срещу терористичната групировка „Ислямска държава“, но ще работят в \"помощ за защитата на Ирак\". \r\n\"Изтеглянето на (войските на САЩ) продължава от Североизточна Сирия с бързи темпове. Говорим за седмици, а не за дни (…) Сегашният план за действие е преместването на тези сили в Западен Ирак\", заяви Еспър пред журналисти. \r\n \r\n  Теодор Пенев", "date": "2019.10.20", "title": "РИА Новости: Марк Еспър заяви, че американските войски в Сирия ще бъдат прехвърлени в Ирак"}
{"url": "http://www.focus-news.net/news/2019/10/20/2710215/mezhdunarodniyat-sekretar-na-zhgerb-antoaneta-sabkova-vze-uchastie-v-kongresa-na-enp-zheni-vav-viena.html", "text": "Международният секретар на ЖГЕРБ Антоанета Събкова взе участие в конгреса на ЕНП Жени на тема „Визията на жените за по-добра Европа“, който се проведе на 18 и 19 октомври 2019 г. във Виена. Това съобщиха от пресцентъра на  ПП ГЕРБ . Сред ключовите участници в конгреса са българският еврокомисар Мария Габриел, заместник-председателят на Европейския парламент Майред Макгинес, както и хърватският кандидат за заместник-председател на новата Европейска комисия с ресор „Демокрация и демография“ Дубравка Шуица.  \r\nВ рамките на конгреса бе приета резолюция, съдържаща приоритетите, които според женската организация на Европейската народна партия следва да залегнат в политиките за следващия мандат на Европейския парламент. Одобрената резолюция ще бъде представена на вниманието на Европейския парламент и Европейската комисия. Текстът подчертава, че семейството е крайъгълен камък на обществото ни и изисква баланс между професионалния и личен живот и в него се изтъква, че с успешната интеграция на жените на трудовия пазар се увеличават доходите на семейството и се увеличава икономическия растеж на Европа. Равенството между жените и мъжете e и следва да остане и занапред особено важен аспект във всички области на политика както на национално, така и на европейско ниво.", "date": "2019.10.20", "title": "Международният секретар на ЖГЕРБ Антоанета Събкова взе участие в конгреса на ЕНП Жени във Виена"}
{"url": "http://www.focus-news.net/news/2019/10/20/2710189/mestni-izbori-2019-kandidatat-za-kmet-na-sofiya-yordanka-fandakova-ne-ochakvah-che-lazhata-shte-izmesti-razgovorite-za-proektite-na-sofiya.html", "text": "Не очаквах, че лъжата ще измести разговорите за проектите на София. Това каза кандидатът за кмет на София в предаването „Събуди се“ по  Нова ТВ . „Моята кампания е обърната изцяло към проектите на града и решенията на проблемите. Аз не обичам общите приказки и никак не ми е в стила това“, добави Фандъкова. „От началото на кампанията се тиражира една лъжа, че сме обявили обществени поръчки, които трябва да приключат преди изборите. Колкото и пъти да обясних, че това не е така тази лъжа продължава да се тиражира в различни студия. Това беше един от ударите под кръста. Обществените поръчки, които се обявяват са тези, които ще приключат към края на годината, в началото на следващата година“, обясни още кандидатът за кмет на София. Тя уточни, че новият кмет, който и да е той, ще има пълното право или да приеме резултатите от проектите, или да ги откаже. „Това са много важни процедури например за закупуване на електробуси, тролейбуси и трамваи. Един проект, който защитих с много сериозни усилия, с промяна в оперативната програма, за да може да насочим ресурс към подобряване качеството на въздуха и към подобряване транспортното обслужване в кварталите. Говорим за една важна мярка хората да използват градския транспорт и да слязат от автомобилите си“, посочи още тя. „Това, което ме притеснява е начина, по който се води тази кампания. Затварят се пликове по студията, разнасят се книжки, някакъв пълен цирк се получава. Основно визирам г-жа Мая Манолова, която включително във вашето студио, след като твърди, че има толкова нарушения в процедурите и, че те са нарушени, колко сигнала е подала в прокуратурата за това. Оказа се, че няма нито един подаден сигнал. Нещо повече тя извади една проверка, която лично аз съм назначила, лично аз съм предала в прокуратурата за проверка, защото смятам и зная, че корупция се бори само с проверка на всеки сигнал и предаване в прокуратурата, за да знае всеки, че не е защитен“, допълни Йорданка Фандъкова.", "date": "2019.10.20", "title": "Местни избори 2019: Кандидатът за кмет на София Йорданка Фандъкова: Не очаквах, че лъжата ще измести разговорите за проектите на София"}
{"url": "http://www.focus-news.net/news/2019/10/20/2710217/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-oktomvri.html", "text": "„Софийска вода” временно ще прекъсне водоснабдяването в някои части на столицата на 21 октомври. Това съобщиха от пресцентъра на  дружеството . \r\nВъв връзка с пресвързване на сградно водопроводно отклонение на ул. „Широки път“ във вилна зона „Малинова долина“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Широки път“, ул. „Папур“, ул. „Трилистник“, ул. „Бяла река“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Широки път“ ъгъла с ул. „Папур“.  \r\nВъв връзка с пресвързване на сградно водопроводно отклонение на ул. „Ябълкова градина“ в с. Бистрица се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Ябълкова градина“ от ул. „Черни връх“ до ул. „Върла поляна“;  ул. „Стефан Стамболов“ от ул. „Върла поляна“ до ул. „Горски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марина поляна“ ъгъла с ул. „Калугерица“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.20", "title": "„Софийска вода” временно ще прекъсне водоснабдяването в някои части на столицата на 21 октомври"}
{"url": "http://www.focus-news.net/news/2019/10/20/2710213/makfaksmakedoniya-upravlyavashtata-partiya-sdsm-zayavi-che-reshenieto-na-es-nyama-da-razrushi-evropeyskata-mechta-na-makedoniya.html", "text": "Европейският съюз допусна историческа грешка, но тази неправда няма да разколебае държавата, обществото или институциите, като вместо това те ще работят още повече за евроинтеграцията на Северна Македония, заявиха от управляващия „Социалдемократически съюз на Македония“ (СДСМ), предава скопската медия  ”Макфакс“ . \r\nСпоред тях решението на европейските лидери да не дадат на Македония дата за започване на преговори за присъединяване няма да разруши „европейската мечта“ на гражданите на страната. \r\n„Затова е нужно да се проведат бързи парламентарни избори. Избори, колкото може по-скоро“, се казва още в изявлението на СДСМ. \r\nИзявлението на управляващата партия идва малко преди провеждането на инициираната от президента на Македония Стево Пендаровски среща на ръководителите на водещите партии в страната, на която се очаква да се уточнят детайлите около предсрочните парламентарни избори.  \r\n \r\n  Теодор Пенев", "date": "2019.10.20", "title": "„Макфакс“(Македония): Управляващата партия СДСМ заяви, че решението на ЕС няма да разруши „европейската мечта“ на Македония"}
{"url": "http://www.focus-news.net/news/2019/10/20/2710221/vtori-regionalen-forum-za-sotsialno-predpriemachestvo-shte-se-provede-v-yugozapaden-universitet-neofit-rilski-na-22-oktomvri.html", "text": "Втори регионален форум за социално предприемачество ще се проведе в Югозападен университет „Неофит Рилски“ на 22 октомври. Това съобщиха за Радио „Фокус“ – Пирин от висшето учебно заведение. Събитието се организира от Министерството на труда и социалната политика и Националният съюз на трудово-производителните кооперации, в партньорство с ЮЗУ „Неофит Рилски“. То ще се проведе в зала 114, Учебен корпус № 1. Ежегодно НС на ТПК и Министерството на труда и социалната политика в съответствие на Плана за действие по социална икономика 2016 – 2017 г. на Министерския съвет, организират Регионален форум за социално предприемачество. Първото му издание през 2018 г. се проведе в градовете Варна, Благоевград и София. \r\nЦелта на форума е повишаване осведомеността на заинтересованите страни и обществеността относно същността и функционирането на социалната и солидарна икономика, създаване на партньорства и разпространение на добри практики в сферата на социалното предприемачество. \r\nИнициативата обхваща конференции и кръгли маси. Представят се актуалните политики, тенденции за развитие, научни достижения и добри практики в областта на социалното предприемачество. \r\nСред участниците са представители на община Благоевград, регионалните представителства на държавните институции, ангажирани с провеждането на държавната политика за развитие на социалното предприемачество, социални предприятия, представители на научните среди и местната общност. \r\nПредставянето на продукти на социални предприемачи от региона е проява, предоставяща възможност на социалните предприятия да демонстрират своите възможности, а местната общност да се запознае с техните достижения. \r\nРегионалните форуми за социално предприемачество са средство да се достигне до социалните предприятия, които предоставят локално своите продукти или услуги. Популяризирането на тяхната дейност в района, в който те оперират мултиплицира положителните резултати от форума чрез насърчаване на съпричастност в местната общност.", "date": "2019.10.20", "title": "Втори регионален форум за социално предприемачество ще се проведе в Югозападен университет „Неофит Рилски“ на 22 октомври"}
{"url": "http://www.focus-news.net/news/2019/10/20/2710207/nezavisen-makedoniya-partiynite-lideri-na-severna-makedoniya-se-sreshtat-za-da-obsadyat-predsrochni-izbori.html", "text": "Организирането на предсрочни парламентарни избори ще бъде фокуса на срещата на ръководителите на водещите партии в Северна Македония, която ще се проведе малко по-късно, пише скопското издание  ”Независен“ . \r\nСрещата ще се проведе в президентската резидентция „Вила Водно“ и беше инициирана от държавния глава на Македония Стево Пендаровски, след като страната не получи дата за започване на преговори за присъединяване към Европейския съюз.  \r\nВсички лидери на водещите политически партии, поканени на срещата са заявили присъствието си пред президента.  \r\nПочти всички опозиционни партии след срещата на 18 октомври в Брюксел поискаха провеждането на предсрочни парламентарни избори.  \r\nПремиерът на Северна Македония Зоран Заев по-рано коментира, че решението на ЕС да не започва преговори със Скопие е „историческа грешка“ и обяви, че на лидерската среща ще обсъди организирането на бързи предсрочни парламентарни избори, на които, според него, гражданите ще изявят желанието си за това по какъв път да поеме страната оттук нататък.  \r\n„Народът ни даде мандат и честта да го водим и сега ще реши дали ще продължим по същия път. Ако е така, аз ще искам отново ясен и отворен мандат, за да продължим с реформите“, заяви премиерът Зоран Заев.  \r\n„Всичко останало е безизходица, всичко друго е лош път и нещо, в което се въртим в кръг от 27 години. Взех решението вчера и след конултации с коалиционни партньори“, добави премиерът в своята реч, в която обяви, че ще поиска провеждането на предсрочни избори.  \r\nОсвобождаването от премиерския пост, както уточни той, ще бъде в съответствие със закона, а след това народът ще реши дали да Македония да продължи по пътя на демокрацията и просперитета или да върви към изолация и национализъм, добави още Заев. \r\nТой добави, че решението за датата на предсрочните избори ще се вземе на лидерската среща. \r\nПолитическият опонент на Заев, лидерът на ВМРО-ДПМНЕ Християн Мицкоски заяви, че очаква на срещата да се постигне споразумение за предсрочните избори. \r\n„Законът е ясен, знаете какво означават парламентарни избори, какво означават законите за парламентарните избори и т.н. Трябва да уважаваме (закона) и веднага да обявим и съставим техническо правителство, технически премиер и да преминем към предсрочни парламентарни избори“, заяви Мицкоски на партийно събитие. \r\nЗоран Заев коментира това изявление, като обяви, че от месеци ВМРО-ДПМНЕ настоява за предсрочни избори, а когато това е предложено, Мицкоски си измисля оправдания, понеже според премиера очаква неговата партия да загуби изборите.  \r\nРъководителят на „Демократичния съюз за интеграция“ Али Ахмети коментира, че предсрочните избори са най-добрия вариант, с оглед на отказа на ЕС да предостави дата за преговори.  \r\n„Смятам, че най-доброто решение за страната ни е да преминем към предсрочни избори“, заяви той, като добави, че не би било справедливо да се търси нечия вина, а вместо това да се даде възможност на гражданите да вземат отново решение.  \r\nВ своето обръщение към гражданите след решението на Европейския съвет, президентът на Северна Македония Стево Пендаровски заяви, че сега е моментът страната да демонстрира единство за стратегическата ориентация на Скопие, независимо от политическите различия. \r\n \r\n  Теодор Пенев", "date": "2019.10.20", "title": "„Независен“ (Македония): Партийните лидери на Северна Македония се срещат, за да обсъдят предсрочни избори"}
{"url": "http://www.focus-news.net/news/2019/10/20/2710218/aktsenti-v-predavaneto-chudesata-na-severozapada-po-radio-fokus.html", "text": "В предаването „Чудесата на Северозапада“ издание на  Радио „Фокус“  всяка седмица ви представяме личности, борили се за освобождението, културното и духовното въздигане на този край. Седмица преди Димитровден когато е празникът на Видин ще ви разкажем за катедралния храм на града „Свети вмчк. Димитрий Солунски“, за решението взето за изграждането на храма, за първата копка, за освещаването на този храм. Ще ви разкажем и за градския часовник, който е поставен на купола на храма. Светлана Кръстева, директор на Видинския архив, ни връща в годините назад, за да ни припомни за хората от Видин, на които днес дължим красивите църкви, храмове и паметници, украсяващи Видин. Ще отидем и до Чипровци, където греят с изумителна красота килимите, изработвани от стотици години от сръчните ръце на местните килимарки. Тези чипровски килими, които внасят магията на добротата и ни закрилят в дома, който са украсили. В тази топла и мека есен ви разказваме две невероятни истории за този дивен Северозапад.  \r\nПредаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2019.10.20", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2019/10/20/2710223/mvr-dvama-dushi-sa-zaginali-a-21-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 21 са ранени при 20 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 6 тежки, при които има шестима пострадали и 24 леки пътни инцидента. От началото на годината са станали 5355 пътнотранспортни произшествия, при които са загинали 490 души, а 6796 са ранени.", "date": "2019.10.20", "title": "МВР: Двама души са загинали, а 21 са ранени при катастрофи в страната през изминалото денонощие"}
{"url": "http://www.focus-news.net/news/2019/10/20/2710222/tass-voennite-na-sasht-v-siriya-se-evakuirat-v-irak.html", "text": "Американски транспортен конвой е потеглил от Сирия към Северен Ирак, за да завърши евакуацията на американските войски от страната, предава  TACC . \r\nСпоред сирийски медии, „конвой от превозни средства, които са придружени от американски военни машини се придвижват от Сирия към Северен Ирак и се движат към граничния град Камишли, за да завършат евакуацията на американските войски от военни бази, разположени в този регион“. \r\nПо-рано сирийските медии информираха, че американски конвой, в който са включени няколко военни машини, „е тръгнал от провинциите Алепо и Ракка през провинция Хасеке до границата с Ирак“. \r\n \r\n \r\n \r\n \r\n  Теодор Пенев", "date": "2019.10.20", "title": "ТАСС: Военните на САЩ в Сирия се евакуират в Ирак"}
{"url": "http://www.focus-news.net/news/2019/10/20/2710220/sergey-stanishev-pes-znakat-koyto-evropeyskiyat-savet-dade-na-severna-makedoniya-i-albaniya-e-negativen-i-za-dvete-strani-i-za-zapadnite-balkani.html", "text": "Знакът, който Европейският съвет даде на Северна Македония и Албания, е негативен и за двете страни, и за Западните Балкани. Това каза председателят на Партията на европейските социалисти Сергей Станишев в „Неделя 150“ по  БНР . „Трябваше да бъдат отправени покани към Северна Македония и Албания, защото трябва да сме наясно, че всяко действие и бездействие има своите последици“, допълни той. „Причините не са в тях, защото и двете правителства направиха доста сериозни усилия и редица реформи, които между другото повечето страни членки не биха могли да направят в своите страни. Вижте само историческото споразумение в Преспа, с което приключи дискусията и спорът между Гърция и северна Македония. Затова е нужен кураж. Господин Заев и господин Циперов го доказаха и платиха политическа цена за това в името на една голяма цел“, каза още Станишев. Той допълни, че ЕС в дадения случай изглежда като неспазващ собствените си обещания, което е много негативно. „Всички знаят, че основаната причина е позицията на президента на Франция, който обяви, че иска промяна на вътрешния механизъм на ЕС за характера на воденето на преговорите и механизмите“, допълни той. Станишев подчерта, че грешката е сериозна и историческа. „Надявам се тя да бъде преодоляна през следващата година, през май в Загреб, когато ще има среща на страните членки. В крайна сметка една страна блокира този процес“, каза още той. Станишев допълни, че когато казваш, че врата продължава да бъде затворена, обезкуражаваш тези, които правят реформи, които търсят добросъседство, нов стил на отношенията в региона и всъщност казваш на националистите „добре дошли“, даваш им аргументи.", "date": "2019.10.20", "title": "Сергей Станишев, ПЕС: Знакът, който Европейският съвет даде на Северна Македония и Албания, е негативен и за двете страни, и за Западните Балкани"}
{"url": "http://www.focus-news.net/news/2019/10/20/2710227/blagotvoritelen-futbolen-mach-v-podkrepa-14-godishno-momche-shte-se-provede-vav-varna.html", "text": "Благотворителен футболен мач в подкрепа 14-годишно момче ще се проведе във Варна, предаде репортер на  Радио „Фокус“ – Варна . Днес от 12.00 часа в зала “ Владислав“ на спортен комплекс “ Черно море“, ще се проведе  футболен сблъсък, в който участие ще вземат футболни легенди на “ Черно море“ и “ Спартак“ от близкото и далечно минало. \r\nСъбитието е с цел събиране на доброволни средства за 14 годишния състезател по кикбокс на спортен клуб „Боил“ – Иван Тодоров, който се намира в състояние на будна кома. Детето претърпя тежка катастрофа на 17-ти юни тази година. След пътния инцидент, в който има и две жертви, Иван остава в будна кома. Малкият спортист и възпитаник на Спортно училище „Георги Бенковски“ от град Варна, се нуждае спешно от средства за лечение и рехабилитация. \r\n \r\nДесислава ВАСИЛЕВА", "date": "2019.10.20", "title": "Благотворителен футболен мач в подкрепа 14-годишно момче ще се проведе във Варна"}
{"url": "http://www.focus-news.net/news/2019/10/20/2710216/the-times-of-israel-kyurdskite-sili-v-siriya-obyaviha-che-shte-se-izteglyat-ot-granitsata-s-turtsiya.html", "text": "Представителят на „Сирийските демократични сили“ Редур Халил заяви, че войските им ще се изтеглят от границата с Турция в съответствие с договорената сделка между Вашингтон и Анкара, която даде възможност за евакуирането на кюрдски войници и цивилни от региона, пише израелският вестник  The times of Israel . \r\nХалил заяви, че планът за евакуация от град Рас ал Айн, където по-рано имаше информация, че боевете между кюрдски и турски сили продължават, ще бъде осъществен до 21 октомври, ако няма забавяния.  \r\nТой каза, че силите на СДС ще се изтеглят от региона между градовете Рас ал Айн и Тел Абияд и ще отстъпят на 30 км от турската граница. \r\nСпоред изданието това е първият случай, в който кюрдските сили заявяват официално намерението си да се изтеглят от определената от Турция зона за сигурност в региона. В изявлението се казва, че изтеглянето е координирано със САЩ. Споразумението не уточнява обаче точно от кои региони СДС трябва да се изтегли.  \r\nПредишните споразумения между САЩ и Турция за зоната за сигурност по северната граница на Сирия се провалиха, заради различия в дефинициите за буферната зона, която Анкара иска да установи в региона. \r\nХалил заяви, че частична евакуация вече била проведена в Рас ал Айн, след дълго забавяне и със сътрудничеството на САЩ. \r\nАнкара се съгласи да прекрати временно офанзивата си в Северна Сирия за пет дни, за да позволи на кюрдските сили да се изтеглят от границата. \r\nВъпреки това президентът на Турция Реджеп Тайип Ердоган предупреди, че операцията ще продължи и ще „смаже“ кюрдските сили, ако те не изпълнят обещаното от САЩ.  \r\nПо-рано СДС и турските въоръжени сили си размениха множество обвинения в нарушение на временното преустановяване на военните действия.  \r\nТурската офанзива беше започната на 9 октомври, като правителството в Анкара твърди, че това е операция, която защитава националната сигурност на страната. Въпреки това военните действия предизвикаха нова хуманитарна криза в Сирия.   \r\n \r\n \r\n \r\n  Теодор Пенев", "date": "2019.10.20", "title": "The Times of Israel: Кюрдските сили в Сирия обявиха, че ще се изтеглят от границата с Турция"}
{"url": "http://www.focus-news.net/news/2019/10/20/2710230/27-sluchaya-na-chrevni-infektsii-i-15-sluchaya-na-varitsela-sa-registrirani-za-sedmitsa-vav-varna.html", "text": "27 случая на чревни инфекции и 15 случая на варицела са регистрирани за седмица във Варна. Това съобщиха за  Радио „Фокус“ – Варна  от Регионалната здравна инспекция (РЗИ) в града, на база данните от изминалата седмица. От там добавиха, че  за отчетния период, регистрираната в РЗИ – Варна остра заразна заболeваемост се движи в характерните за сезона граници. Броят на регистрираните чревни инфекции е 27 случая срещу 44 от предходната седмица, представени от: 19 ентероколита, 3 колиентерита, 2 салмонелози и 3 вирусни хепатита. От въздушно – капковите инфекции /без грип и ОРЗ/ са регистрирани 23 лица срещу 21 за предходната седмица, представени от: 15 случая на варицела и 8 случая на скарлатина. \r\n \r\nДесислава ВАСИЛЕВА", "date": "2019.10.20", "title": "27 случая на чревни инфекции и 15 случая на варицела са регистрирани за седмица във Варна"}
{"url": "http://www.focus-news.net/news/2019/10/20/2710219/fokusmakedoniya-novi-obvineniya-kam-premiera-na-severna-makedoniya-zoran-zaev-po-aferata-reket.html", "text": "В италианската преса беше публикувана нова информация по случая \"Рекет\", като става дума за участието на премиера на Северна Македония Зоран Заев и прокурорът Вилма Русковска, предава скопската медия  “Фокус“ . \r\nСпоред информацията на вестника, премиерът е поискал Русковска да отблокира 750 хил. евро, които е трябвало да получи бизнесменът Силджан Мицевски. \r\n„По това време аз не бях шеф на Специализираната прокуратура“, коментира Русковска пред македонската медия. Според неофициална информация, парите са били отпуснати седем месеца преди Русковска да стане ръководител на прокуратурата. \r\n \r\n \r\n  Теодор Пенев", "date": "2019.10.20", "title": "„Фокус“(Македония): Нови обвинения към премиера на Северна Македония Зоран Заев по аферата „Рекет“"}
{"url": "http://www.focus-news.net/news/2019/10/20/2710233/mestni-izbori-2019-pri-zasilena-ohrana-pristignaha-byuletinite-za-mestniya-vot-v-kyustendil.html", "text": "При засилена охрана пристигнаха бюлетините за местния вот в Кюстендил, предаде репортер на  Радио „Фокус” – Кюстендил . На място присъстваха областният управител на Кюстендил Виктор Янев, председателят на Общинска избирателна комисия – Кюстендил Венцислав Механджийски, представители на Областна администрация –Кюстендил, на Общинска избирателна комисия – Кюстендил, на общините в региона. Първоначално бюлетините ще бъдат съхранявани в специално обособено помещение в сградата на областната администрация, където ще бъдат под постоянна охрана. „След това ще се направи график за получаване от страна на общините, където също ще бъдат съхранявани в обособени помещения. След това всяка община ще ги разпределя по съответните секции. Конкретно за община Кюстендил ОИК ще ги раздава в събота от 13.00 ч. до 17.30 часа”, каза Венцислав Механджийски.   \r\nВенцеслав ИЛЧЕВ", "date": "2019.10.20", "title": "Местни избори 2019: При засилена охрана пристигнаха бюлетините за местния вот в Кюстендил"}
{"url": "http://www.focus-news.net/news/2019/10/20/2710226/hurriyet-daily-news-turtsiya-i-rusiya-shte-obsadyat-izteglyaneto-na-kyurdskite-sili-ot-severna-siriya.html", "text": "Турция и Русия ще обсъдят изтеглянето на силите на „Отрядите за народна самоотбрана“ (ОНС) и „Работническата партия на кюрдистан“ (ПКК) от Северна Сирия, в частност от градовете Манбидж и Айн ал Араб по време на разговорите в град Сочи, насрочени за 22 октомври, пише вестник  Hurriyet Daily News  . \r\nТова заяви външният министър на Турция Мевлют Чавушоглу.  \r\nАнкара се споразумя с Вашингтон на 17 октомври да обяви временно прекратяване на военните действия в региона, за да позволи на силите на ОНС и ПКК да се изтеглят от планираната от Анкара зона за сигурност в Северна Сирия.  \r\nТурският президент Реджеп Тайип Ердоган ще се срещне с руския държавен глава Владимир Путин на 22 октомври, в спешна среща, свързана със Сирия.  \r\nПред журналисти Чавушоглу заяви, че Турция очаква ОНС да бъдат премахнати от регионите, където сирийското правителство, с подкрепата на Русия, разположи свои сили в северната част на страната.  \r\nТой добави, че Турция не иска да види дори един член на кюрдските сили в зоната за сигурност след края на договореното прекратяване на военните действия.  \r\nНа 9 октомври Турция започна операция „Извор на мира“, за да подсигури, според правителството в Анкара, югоизточната си граница със Сирия. Турция иска да установи зона за сигурност на територията на Северна Сирия, която да е чиста от елементи на обявените за теорристични организации от Анкара ОНС и ПКК.  \r\nНа 17 октомври Турция се съгласи на временно прекратяване на операцията, за да се изтеглят силите на кюрдите от границата.  \r\nТова се случи след среща между Ердоган и американския вицепрезидент Майк Пенс, които се срещнаха в турската столица същия ден.  \r\n \r\n \r\n \r\n \r\n  Теодор Пенев", "date": "2019.10.20", "title": "Hurriyet Daily News: Турция и Русия ще обсъдят изтеглянето на кюрдските сили от Северна Сирия"}
{"url": "http://www.focus-news.net/news/2019/10/20/2710231/pregled-na-mezhdunarodnite-novini-do-1300-chasa-agentsiya-fokus.html", "text": "Депутатът от Консервативната партия Майкъл Гоув заяви, че Великобритания все още има шанс да напусне Европейския съюз на 31 октомври, въпреки че Камарата на общините гласува законова поправка, според която сделката за Брекзит ще бъде прегледана от парламента на страната на по-късен етап, пише вестник  The Guardian . \r\nГоув повтори становището на правителството, че страната може да осъществи Брекзит до края на октомври, като заяви, че не е сигурно, че Европейският съвет ще даде на Лондон отсрочка. \r\n„Рискът от напускане без сделка всъщност се увеличи, защото не можем да гарантираме, че ЕС ще ни даде отсрочка“, заяви Гоув.  \r\nТой добави, че може да организира среща на кабинета, за да се задейства плана на правителството за спешни случаи, или иначе казано за Брекзит без сделка.  \r\n„Приготвяме се да се подсигурим, че ако не получим отсрочка, тогава ще сме направили всичко възможно да напуснем без сделка“, добави още депутатът.  \r\nВъпреки, че премиерът Борис Джонсън вече беше заставен да изпрати до Брюксел писмо, в което иска допълнителна отсрочка за Брекзит, Гоув настоя, че „парламентът не може да промени устрема“ на правителството да напусне ЕС до 31 октомври. \r\n„Знаем, че ЕС иска да напуснем, знаем, че имаме сделка, която ни позволява да напуснем“, заяви той.  \r\n„Ще напуснем на 31 октомври. Имаме методите и възможността да го направим“, добави още Гоув. \r\nТой изрази оптимизъм и заяви, че правителството ще получи достатъчно гласове, за да може Борис Джонсън да получи одобрение на сделката си в Камарата на общините, като в такъв случай няма да има нужда Брекзит да бъде удължаван.  \r\n*** \r\n \r\n  Турция и Русия ще обсъдят премахването на силите на „Отрядите за народна самоотбрана“ (ОНС) и „Работническата партия на кюрдистан“ (ПКК) от Северна Сирия, в частност от градовете Манбидж и Айн ал Араб по време на разговорите в град Сочи, насрочени за 22 октомври, пише вестник  Hurriyet Daily News  . \r\nТова заяви външният министър на Турция Мевлют Чавушоглу.  \r\nАнкара се споразумя с Вашингтон на 17 октомври да обяви временно прекратяване на военните действия в региона, за да позволи на силите на ОНС и ПКК да се изтеглят от планираната от Анкара зона за сигурност в Северна Сирия.  \r\nТурският президент Реджеп Тайип Ердоган ще се срещне с руския държавен глава Владимир Путин на 22 октомври, в спешна среща, свързана със Сирия.  \r\nПред журналисти Чавушоглу заяви, че Турция очаква ОНС да бъдат премахнати от регионите, където сирийското правителство, с подкрепата на Русия, разположи свои сили в северната част на страната.  \r\nТой добави, че Турция не иска да види дори един член на кюрдските сили в зоната за сигурност след края на договореното прекратяване на военните действия.  \r\nНа 9 октомври Турция започна операция „Извор на мира“, за да подсигури, според правителството в Анкара, югоизточната си граница със Сирия. Турция иска да установи зона за сигурност на територията на Северна Сирия, която да е чиста от елементи на обявените за теорристични организации от Анкара ОНС и ПКК.  \r\nНа 17 октомври Турция се съгласи на временно прекратяване на операцията, за да се изтеглят силите на кюрдите от границата.  \r\nТова се случи след среща между Ердоган и американския вицепрезидент Майк Пенс, които се срещнаха в турската столица същия ден.  \r\n*** \r\n \r\n  Представителят на „Сирийските демократични сили“ Редур Халил заяви, че войските им ще се изтеглят от границата с Турция в съответствие с договорената сделка между Вашингтон и Анкара, която даде възможност за евакуирането на кюрдски войници и цивилни от региона, пише израелският вестник  The times of Israel . \r\nХалил заяви, че планът за евакуация от град Рас ал Айн, където по-рано имаше информация, че боевете между кюрдски и турски сили продължават, ще бъде осъществен до 21 октомври, ако няма забавяния.  \r\nТой каза, че силите на СДС ще се изтеглят от региона между градовете Рас ал Айн и Тел Абияд и ще отстъпят на 30 км от турската граница. \r\nСпоред изданието това е първият случай, в който кюрдските сили заявяват официално намерението си да се изтеглят от определената от Турция зона за сигурност в региона. В изявлението се казва, че изтеглянето е координирано със САЩ. Споразумението не уточнява обаче точно от кои региони СДС трябва да се изтегли.  \r\nПредишните споразумения между САЩ и Турция за зоната за сигурност по северната граница на Сирия се провалиха, заради различия в дефинициите за буферната зона, която Анкара иска да установи в региона. \r\nХалил заяви, че частична евакуация вече била проведена в Рас ал Айн, след дълго забавяне и със сътрудничеството на САЩ. \r\nАнкара се съгласи да прекрати временно офанзивата си в Северна Сирия за пет дни, за да позволи на кюрдските сили да се изтеглят от границата. \r\nВъпреки това президентът на Турция Реджеп Тайип Ердоган предупреди, че операцията ще продължи и ще „смаже“ кюрдските сили, ако те не изпълнят обещаното от САЩ.  \r\nПо-рано СДС и турските въоръжени сили си размениха множество обвинения в нарушение на временното преустановяване на военните действия.  \r\nТурската офанзива беше започната на 9 октомври, като правителството в Анкара твърди, че това е операция, която защитава националната сигурност на страната. Въпреки това военните действия предизвикаха нова хуманитарна криза в Сирия.   \r\n*** \r\n \r\n  Руският вицепремиер Юрий Борисов заяви, че между Москва и Белград има подписан договор за доставка на противовъзудшни системи „Панцир“, пише електронното издание на вестник  “Известия“ . \r\nПред журналисти Борисов заяви, че има подписан договор за доставка на системи за противовъздушна отбрана тип „Панцир“ за Белград, без да уточнява детайли.  \r\nПо-рано сръбския посланик в Русия Мирослав Лазански съобщи, че Сърбия очаква до края на годината да получи от Москва и вертолети Ми-35.  \r\nИнформацията идва малко след визитата на премиера на Руската федерация Димитрий Медведев в Белград, където той разговаря с президента на Сърбия Александър Вучич, както и с други държавни служители. Медведев освен това присъства на церемониите по случай 75 години от освобождението на Белград през Втората световна война.  \r\n*** \r\n \r\n  Организирането на предсрочни парламентарни избори ще бъде фокуса на срещата на ръководителите на водещите партии в Северна Македония, която ще се проведе малко по-късно, пише скопското издание  ”Независен“ . \r\nСрещата ще се проведе в президентската резидентция „Вила Водно“ и беше инициирана от държавния глава на Македония Стево Пендаровски, след като страната не получи дата за започване на преговори за присъединяване към Европейския съюз.  \r\nВсички лидери на водещите политически партии, поканени на срещата са заявили присъствието си пред президента.  \r\nПочти всички опозиционни партии след срещата на 18 октомври в Брюксел поискаха провеждането на предсрочни парламентарни избори.  \r\nПремиерът на Северна Македония Зоран Заев по-рано коментира, че решението на ЕС да не започва преговори със Скопие е „историческа грешка“ и обяви, че на лидерската среща ще обсъди организирането на бързи предсрочни парламентарни избори, на които, според него, гражданите ще изявят желанието си за това по какъв път да поеме страната оттук нататък.  \r\n„Народът ни даде мандат и честта да го водим и сега ще реши дали ще продължим по същия път. Ако е така, аз ще искам отново ясен и отворен мандат, за да продължим с реформите“, заяви премиерът Зоран Заев.  \r\n„Всичко останало е безизходица, всичко друго е лош път и нещо, в което се въртим в кръг от 27 години. Взех решението вчера и след конултации с коалиционни партньори“, добави премиерът в своята реч, в която обяви, че ще поиска провеждането на предсрочни избори.  \r\nОсвобождаването от премиерския пост, както уточни той, ще бъде в съответствие със закона, а след това народът ще реши дали да Македония да продължи по пътя на демокрацията и просперитета или да върви към изолация и национализъм, добави още Заев. \r\nТой добави, че решението за датата на предсрочните избори ще се вземе на лидерската среща. \r\nПолитическият опонент на Заев, лидерът на ВМРО-ДПМНЕ Християн Мицкоски заяви, че очаква на срещата да се постигне споразумение за предсрочните избори. \r\n„Законът е ясен, знаете какво означават парламентарни избори, какво означават законите за парламентарните избори и т.н. Трябва да уважаваме (закона) и веднага да обявим и съставим техническо правителство, технически премиер и да преминем към предсрочни парламентарни избори“, заяви Мицкоски на партийно събитие. \r\nЗоран Заев коментира това изявление, като обяви, че от месеци ВМРО-ДПМНЕ настоява за предсрочни избори, а когато това е предложено, Мицкоски си измисля оправдания, понеже според премиера очаква неговата партия да загуби изборите.  \r\nРъководителят на „Демократичния съюз за интеграция“ Али Ахмети коментира, че предсрочните избори са най-добрия вариант, с оглед на отказа на ЕС да предостави дата за преговори.  \r\n„Смятам, че най-доброто решение за страната ни е да преминем към предсрочни избори“, заяви той, като добави, че не би било справедливо да се търси нечия вина, а вместо това да се даде възможност на гражданите да вземат отново решение.  \r\nВ своето обръщение към гражданите след решението на Европейския съвет, президентът на Северна Македония Стево Пендаровски заяви, че сега е моментът страната да демонстрира единство за стратегическата ориентация на Скопие, независимо от политическите различия. \r\n*** \r\n \r\n  Турският президент Реджеп Тайип Ердоган заяви, че част от зоната за сигурност, определена от Анкара е под контрола на правителствените сирийски сили и ако преговорите с Русия се провалят, страната ще приложи собствения си план за региона, предава  Ahval . \r\nЕрдоган ще се срещне с руския президент Владимир Путин на 22 октомври, когато ще приключи и договореното между Анкара и САЩ петдневно прекратяване на военните действия в Северна Сирия, в което се очакваше подкрепяните от Вашингтон кюрдски сили да се изтеглят от зоната за сигурност. \r\n„Периодът ще свърши вторник вечер. Знаем какво казахме, какво искаме. Ако е свършено правилно, добре, ако не, ще започнем (операцията) наново“, заяви президентът.  \r\n„Има сили на (сирийския) режим под защитата на Русия в една част от зоната за сигурност. Ще се срещнем с Путин, ако не, ще приложим нашия план“, е казал още Ердоган.  \r\nПо-рано той заяви, че ако кюрдските сили не се изтеглят от Северна Сирия, операцията ще продължи.  \r\n*** \r\n \r\n  Турски военнослужещ е бил убит, а друг е бил ранен в атака, извършена от кюрдските сили в Северна Сирия, въпреки обявеното 120-часово примирие, договорено между Вашингтон и Анкара, предава  AFP , като се позовава на информация на външното министерство на Турция.  \r\n„Един от нашите героични другари падна жертва, а друг е бил ранен след атаки с антитанкови и леки стрелкови оръжия от страна на (…) терористите, по време на тяхна разузнавателна мисия“, заявиха от министерството, като уточниха, че инцидентът се е случил в региона на Тел Абияд. Анкара допълни, че нейните сили са отговорили на кюрдската атака.  \r\n*** \r\n \r\n  В свое прессъобщение депутатът на опозицията Арбен Кашаху, представител на Демократическата партия на Албания поиска оставката на настоящия министър-председател на страната Еди Рама, пише Albanian Daily News. \r\nПо-рано еврокомисарят по политиката за съседство и преговори за разширяване Йоханес Хан заяви, че на срещата от високо равнище на 18 октомври, лидерите от ЕС не са взели решение за предоставянето на дата за преговори за присъединяване на Тирана.  \r\nТакава дата не беше предоставена и на Северна Македония.  \r\nВъв връзка с това, Кашаху обяви, че премиерът Рама е поставил своето лично богатство и жажда за политическа власт преди албанското европейско бъдеще и обяви, че министър-председателят носи основна вина за провала в преговорите.  \r\nДепутатът осъди опита на Рама да обвини ЕС за своя собствен провал, вместо да поеме отговорност за него. Той подчерта, че Албания може да се присъедини към Общността, ако начело на страната стои по-компетентен министър-председател.  \r\n„Еди Рама отново поставя интереса и личното си богатство и власт преди интересите на албанците и европейската съдба на Албания. Той задейства пропаганден механизъм, за да обвини ЕС, без да приеме каквато и да е отговорност (…) Това не е вина на Европа. Основната пречка пред започването на преговорите е Еди Рама. От шест години той пречи на албанската мечта да станем част от европейското семейство със своята некомпетентност. Затова, трябва да е ясно на всички, че ако Албания иска да се присъедини към ЕС, това ще трябва да стане без Еди Рама. За доброто на нашата страна, той трябва да подаде оставка“, заяви Кашаху в своето съобщение до министър-председателя.  \r\n*** \r\n \r\n  Швейцария ще гласува за нов парламент във вот, в който власт може да получат партии, настояващи за радикални действия в борбата с промените в климата или антимигрантски партии, предава  AFP .  \r\nСпоред анкетите се очаква „зелена вълна“ по време на вота, която има потенциала да представлява най-сериозната промяна в политическия климат на Швейцария от последната й история.  \r\n„Швейцарската народна партия“ (ШНП), която многократно беше обвинявана за анти-мигрантската си позиция вероятно ще остане най-голямата партия в парламента, като според анкетите тя ще получи малко повече от 27% от вота.  \r\nТова все пак е малка загуба за ШНП, които стигнаха до 29% от вота пред 4 години. Няколко анкети досега индикираха, че климатичните промени и миграцията са основните теми, които интересуват швейцарския електорат.  \r\nПодкрепата за Зелената партия, която спечели едва 7% от вота на изборите през 2015 г., сега очаква да получи над 11% от бюлетините.  \r\nМеждувременно „Зелените либерали“, друга партия с позиции за опазване на природата, която се застъпва и за либертариански социо-икономически политики, също очаква увеличение на електората си от 5% на 7%.  \r\nСпоред политическата система на Швейцария, вота ще избере 200 депутати в долната камара на парламента и 46 сенатори в горната, които са избирани за мандат от 4 години. Също така трябва да бъде назначен Федерален съвет, което обаче ще стане на 11 декември. \r\nТака наречената „магическа формула“ на Швейцария гласи, че седемте поста в съвета ще бъдат разделени между четирите водещи партии.  \r\nВ момента шест от местата в кабинета принадлежат на ШНП и Социалистическата партия, като Християндемократическата партия държи последния пост.  \r\nПрезидентството на страната се сменя всяка години на ротационен принцип.  \r\n*** \r\n \r\n  Общите избори за местни власти, по време на които ще бъдат избрани около хиляда кметове на градове и ръководители на селски администрации, както и над 11 хиляди депутати на местни съвети, започнаха в Молдова, предава  TACC . \r\nКакто съобщиха от Централната избирателна комисия (ЦИК), гласуването е започнало в 07:00 часа местно време (също българско време), а избирателните центрове ще бъдат затворени в 22:00 часа. \r\nНаблюдателите отбелязват, че резултатите от изборите могат да внесат допълнителни промени в политическата ситуация в Молдова. \r\nПо-рано бившият лидер на Демократическата партия на Молдова, Владимир Плахотнюк, когото опозицията обвини в узурпация на властта и корупция, беше отстранен от правителството. В парламента на страната се формира ново мнозинство от проевропейски настроени партии, обединени в блока „Акум“. Другата политическа формация, подкрепяща възстановяването на отношенията с Русия е „Партията на социалистите на Република Молдова“. \r\nОжесточено критикуващите се една друга формации се обединиха срещу Плахотнюк, но оттогава за тях е все по-трудно да намерят общ език. \r\nВ столицата Кишинев 17 души са се кандидатирали за кмет, но всички проучвания на общественото мнение посочват двама основни конкуренти. Лидер след вота се очаква да бъде представителят на Социалистическата партия Иван Чебан, който по време на предизборната кампания подаде оставка като заместник-председател на парламента. Основният му опонент е единственият кандидат от блока на „Акум“, Андрей Настасе, който е лидер на партията \"Достойнство и справедливост\". За да участва в изборите за кмет на Кишинев, той подаде оставка като вицепремиер и ръководител на Министерството на вътрешните работи. \r\nДвамата вече веднъж се изправиха един срещу друг на предсрочните избори за кмет на столицата през лятото на 2018 г., където те стигнаха до втория тур. Там Настасе спечели 52,57% от гласовете и победи с 5% Чебан, но молдовските съдилища отказаха да признаят победата на опозицията. Той получи мандата си едва миналата седмица. Нестасе смята, че решението на съдиите е било продиктувано от Демократическата партия. \r\nПрагът на избирателната активност на местните избори в Молдова е 25%. Победител ще бъде кандидатът, който получи повече от половината от всички гласове. Ако такъв кандидат няма, в рамките на две седмици се провежда втори тур, в който участват двамата кандидати с най-високи резултати. \r\nИзборите се осъществяват с помощта на компютърна система, която в реално време ще показва резултатите на ЦИК. Първоначалните резултати от преброяването ще бъдат обявени малко след затварянето на избирателните комисии. В изборите ще участват над 500 местни и 100 чуждестранни наблюдатели, включително представители на Европейския съюз и Русия.", "date": "2019.10.20", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/20/2710236/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.", "date": "2019.10.20", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“"}
{"url": "http://www.focus-news.net/news/2019/10/20/2710228/mestni-izbori-2019-kaloyan-pargov-bsp-sofiya-protiv-sme-usvoyavaneto-na-vitosha-s-tsel-zastroyavane-ima-nuzhda-ot-investitsii-v-ekopatekite.html", "text": "Против сме усвояването на Витоша с цел застрояване, има нужда от инвестиции в екопътеките. Това каза водачът на листата за общински съветници на БСП - София Калоян Паргов, предаде репортер на  Агенция „Фокус“ . „Колко ще струва лифтът на Витоша трябва да го кажат бъдещите инвеститори. Вървейки насам, срещнахме много хора, слизайки от планината след ранна сутрешна разходка. На въпрос ще бъде ли добре тези лифтове да бъдат възстановени, те казаха да\", добави Паргов. По думите му лифтовите съоръжения ще отвеждат хората в различни точки в планината, където искат да прекарат свободното си време. „Не само на този лифт, но и на други смятаме че изграждането им ще бъде икономически обосновано. Има и други съоръжения, които са свързани със София като дестинация на бъдеща зимна Олимпиада, което не се е случвало много отдавна. Това е голям пропуск, защото е свързано с инвестиции, с туризъм, с приходи и ще има голям ефект на икономиката\", посочи още той. „По отношение на рентабилността, нека да видим какви ще бъдат бъдещите финансови разчети, това могат да го кажат и самите инвеститори в диалог с общинските и държавните власти. Тук категорично трябва да заявим, че сме против усвояването на планината с цел застрояване, къщи, хотели, ресторанти. Мисля, че има достатъчно съществуващи, които има нужда от ремонт. Говоря за традиционно познати хижи, има нужда от инвестиции в екопътеките, горските пътеки\", каза кандидатът за общински съветник на БСП. „Виждаме че има нужда от допълнителна маркировка, допълнителна инвестиция, за да може да бъдат видими и удобни за всички тези, които ще катерят Витоша. Ние сме изцяло за използване на този вид транспорт в планината, за сметка на всякакъв вид, дори екологичен шосеен транспорт\", добави Калоян Паргов. \r\nВиолета СИМЕОНОВА", "date": "2019.10.20", "title": "Местни избори 2019: Калоян Паргов, БСП - София: Против сме усвояването на Витоша с цел застрояване, има нужда от инвестиции в екопътеките"}
{"url": "http://www.focus-news.net/news/2019/10/20/2710232/prodalzhava-spetsializiranata-politseyska-operatsiya-v-nesebar.html", "text": "Продължава специализираната полицейска операция в Несебър. Това каза за  Агенция \"Фокус\"  Божидар Димитров, говорител на Специализираната прокуратура.  \r\n Акцията започна в събота и продължава и през днешния ден. Очаква се подробна информация да бъде предоставена в понеделник.", "date": "2019.10.20", "title": "Продължава специализираната полицейска операция в Несебър"}
{"url": "http://www.focus-news.net/news/2019/10/20/2710235/33-godishen-mazh-e-zaginal-pri-katastrofa-na-patya-ruse-silistra-blizo-do-selo-nova-cherna.html", "text": "33-годишен мъж е загинал при катастрофа на пътя Русе - Силистра близо до село Нова черна. Това съобщиха за  Агенция „Фокус“  от пресцентъра на  МВР . Сигналът за инцидента е подаден около 19.20 часа снощи. Лек автомобил „БМВ“ се е блъснал в крайпътно дърво. На място е загинал шофьорът на автомобила, а неговата спътничка е откарана за преглед в болница. Тя е освободена без опасност за живота. По случая е образувано досъдебно производство.", "date": "2019.10.20", "title": "33-годишен мъж е загинал при катастрофа на пътя Русе - Силистра близо до село Нова черна"}
{"url": "http://www.focus-news.net/news/2019/10/20/2710234/ria-novosti-lavrov-prizova-za-normalizirane-na-rabotata-na-diplomaticheskite-misii-na-rusiya-i-sasht.html", "text": "Необходимо е възможно най-скоро да се върнем към нормалната работа на дипломатическите мисии на Руската федерация и САЩ, а Москва е готова да направи това въз основа на „нулевия вариант“, заяви в неделя руският външен министър Сергей Лавров, предава  РИА Новости . \r\nТой припомни, че основният виновник в настоящото състояние на нещата е администрацията на бившия президент на САЩ Барак Обама. \r\nЛавров подчерта, че Москва \"е готова по всяко време да разреши тези проблеми въз основа на \"нулевия вариант\" и да се върне към нормалното функциониране на дипломатическите институции\". \r\n\"Говорих за това с държавния секретар на САЩ Майк Помпео, с посланика на САЩ в Русия Джон Хънтсман, който завърши мисията си“, заяви Лавров, като добави, че според него те разбират, че отношенията между Вашингтон и Москва трябва да се нормализират. \r\n \r\n  Теодор Пенев", "date": "2019.10.20", "title": "РИА Новости: Лавров призова за нормализиране на работата на дипломатическите мисии на Русия и САЩ"}
{"url": "http://www.focus-news.net/news/2019/10/20/2710224/mestni-izbori-2019-kaloyan-pargov-bsp-sofiya-e-sred-stolitsite-koito-imat-planina-i-tova-bogatstvo-tryabva-da-bade-izpolzvano-s-razum.html", "text": "София е сред столиците, които имат планина и това богатство трябва да бъде използвано с разум. Това каза водачът на листата за общински съветници на БСП - София Калоян Паргов, предаде репортер на  Агенция „Фокус“ . „Достъпът до планината не можем да го осъществяваме посредством автомобили, или било то електробуси или електромобили. В днешния неделен ден с нашите членове, симпатизанти, доброволци и кандидати за кметове на Владая и Мърчаево решихме да видим дали планината е достъпна. Очевидно е, че няма ограждения, които да ни спират достъпа до планината, но може и да е по-хубаво. Тук зад нас е първият кабинков лифт в България, който е  изграден от 1962 г. от австрийската фирма \"Братя Герак\", основана през 1920 г. Фирмата от 1996 г. заедно с австрийската \"Геровенат\" имат общ консорциум в производството на такива съоръжения\", добави Паргов. „По-скоро има за това съоръжение, както и за цял свят, и това са подобни лифтови съоръжения, които да отвеждат желаещите до различни места в планината, включително и използване на планината за зимен спорт. Говорим за ски туризъм, което прави София уникална. София е една от малкото столици, която е съответно град в планината и съответно планина в града. Това богатство трябва да бъде използвано, с разум разбира се. Ние винаги сме били мнителни, че не е ясен инвеститорът на планината Витоша\", каза още водачът на листата за общински съветници на БСП. По думите му преди няколко месеца е станало ясно, че това е фирмата „Техноалпим\", международна фирма с репутация, която е доказана, което е добра крачка. „Оттук нататък какво трябва да се случи, защото всеки говори, че нямало достъп, а всъщност трябва да бъдат премахнати нормативните противоречия, които са свързани със Закона за горите и Плана за управление на Витоша, тъй като единият разрешава, а другият не. Трябва да имаме предвид едно, че сме против усвояване на горския фонд и територия за ресторанти, за хотели, а единствено само за съоръжения, които могат да улеснят достъпа\", обясни още той. „Това може да стане след 3 ноември, когато се намери нужния консенсус. Аз мисля че го има до голяма степен в следващия Столичен общински съвет, но и с решителната намеса на държавата, тъй като част от нормативната наредба е в нейни ръце\", допълни Калоян Паргов. \r\nВиолета СИМЕОНОВА", "date": "2019.10.20", "title": "Местни избори 2019: Калоян Паргов, БСП: София е сред столиците, които имат планина и това богатство трябва да бъде използвано с разум"}
{"url": "http://www.focus-news.net/news/2019/10/20/2710239/vitseprezidentat-iliyana-yotova-zaedno-s-prezidenta-rumen-radev-se-stremim-nashite-obshtnosti-zad-granitsa-da-badat-institutsionalno-predstaveni-pred-mestnite-vlasti.html", "text": "\"Благодарим Ви за всичко, което правите за нас. Благодарим, че поддържате жива връзката ни с България. С тези думи българи, живеещи във Франция и Германия\", се обърнаха към вицепрезидента Илияна Йотова на честването на 10-ия юбилей на Европейската фондация „Кирил и Методий“ и създаденото към нея Българско училище „Христо Ботев“ в Страсбург, съобщиха от  прессекретариата на държавния глава .    \r\nБроят на децата в училището се увеличава постоянно – от 7 през 2009 г. днес те са около 100, включително и от съседна Германия. Развива богата извънкласна дейност, подпомагана от Европейската асоциация „Кирил и Методий“. В асоциацията, която се радва на широка подкрепа на местно ниво, членуват близо 200 българи и французи. С богатата си дейност присъства активно в културното пространство на Страсбург и областта, като популяризира българския език и култура. С материали и на български език асоциацията издаде трети брой на френскоезичното списание „ZORA“, под наслов „България в Европа/Европа в България“, със статии от изтъкнати български и френски учени и специалисти в различни области.   \r\nКато признание за приноса им за съхранение и разпространение на познанието за България Илияна Йотова връчи почетния плакет на вицепрезидента на директора на асоциацията Христо Христов и директора на училището Лидия Михова. На учениците вицепрезидентът подари фототипно двуезично издание на Зографския манастир на препис на „История славянобългарска“ с пожелание в близко бъдеще да имат постоянно помещение, в което да се провеждат занятията. Tова е основният проблем на училище „Христо Ботев“.   \r\nИлияна Йотова обеща съдействие за намирането на постоянно  помещение, в което да се провеждат часовете по български език. С аплодисментите на присъстващите над 150 родители и деца бяха посрещнати думите на вицепрезидента: „Разчитайте на моята помощ. Трябва да има място в Страсбург, за което всички да знаят, че е българското училище“.    \r\nИлияна Йотова определи учителите като съвременни будители. „Никак не е лесна задачата ви да мотивирате децата, които живеят в чужда езикова среда, да се научат да изписват красивите кирилски букви, да сричат думички на звучния български език, да знаят за България“, подчерта вицепрезидентът и благодари за енергията и упоритостта, с които привличат интереса към българския език и традиции и на френските граждани.  \r\nВ приветствието си Илияна Йотова посочи, че най-успешната политика с българите зад граница е развитието на неделните училища, които вече надвишават 400 в целия свят. „Уверявам ви, че всички български институции работим ръка за ръка за развитието на тези училища, които се превръщат в духовни центрове, съхраняващи българското в целия свят“, изтъкна вицепрезидентът.  \r\n„Заедно с президента Румен Радев се стремим нашите общности зад граница да бъдат институционално представени пред местните власти, за да имат повече самочувствие и повече свобода да развиват дейностите си“, посочи Илияна Йотова. Вицепрезидентът заяви, че през следващата година с президента планират голям форум в София с представители на българските общности по цял свят, посветен на политиките с тях. „Работим за по-голяма свързаност между българите, независимо в коя точка на света живеят, духовната територия на България е много по-голяма, без граници, там където се говори и изучава езикът, литературата и историята“, подчерта вицепрезидентът Йотова.  \r\nИзненада за вицепрезидента на тържеството, което се проведе с подкрепата на Постоянното представителство на България към Съвета на Европа, бе срещата й, след 40 години, с нейна учителка – Жозет Мюзар, преподавала във Френската гимназия в София през 80-те години.  \r\nПразникът се проведе във военен музей край Страсбург, в който има и българска експозиция. За нея вицепрезидентът подари автентична грамота за признателност с възпоменателни медали за участие в Балканските войни и Първата световна война.", "date": "2019.10.20", "title": "Вицепрезидентът Илияна Йотова: Заедно с президента Румен Радев се стремим нашите общности зад граница да бъдат институционално представени пред местните власти"}
{"url": "http://www.focus-news.net/news/2019/10/20/2710237/trima-dushi-sa-postradali-pri-katastrofa-mezhdu-dva-leki-avtomobila-na-patya-za-pametnika-sazdateli-na-balgarskata-darzhava.html", "text": "Трима души са пострадали при катастрофа между два леки автомобила „БМВ“ и „Тойота“ на пътя за паметника „Създатели на българската държава“. Това съобщиха за  Агенция „Фокус“  от пресцентъра на МВР. Инцидентът е станал около 11 часа близо до паметника. Трима души са пострадали и са откарани за преглед. Движението се осъществява нормално в района.", "date": "2019.10.20", "title": "Трима души са пострадали при катастрофа между два леки автомобила на пътя за паметника „Създатели на българската държава“"}
{"url": "http://www.focus-news.net/news/2019/10/20/2710244/iliana-benovska-g-n-radev-vasheto-upravlenie-tichasht-nezryasht-invalid-li-e-ako-upravlenieto-na-borisov-e-kalpavo-kato-futbola-ni.html", "text": "Г-н Радев, вашето управление „тичащ незрящ инвалид“ ли е, ако управлението на Борисов е калпаво като футбола ни? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nЕкспредседателят на ЕС Доналд Туск завърши своя мандат с реч по сериозните теми на Европа със сленга: „I want  to send a message…“ Вместо бюрократичните глаголи „призовавам“, „декларирам“, „настоявам“, полският политик , на съвременен жаргон, се опита да направи разбираеми, за обикновени хора в Европа, сериозните теми  за Брекзит и разширяването на ЕС на Балканите.  \r\nКакъв  „месидж ни сенд-ват“ в България борбите за кметски постове?  \r\nТози „пейнт бол“, който се разиграва, вместо състезание на личности и визии, какво политическо бъдеще ще освети пред България следващите 4 години?  \r\nЗащото:  \r\nПрезидентът Радев, заклейми управлението  на Борисов, че е калпаво като футбола ни. И взе, че се  затича „благотворително“ (каквото и да значи това) в името на хора, представете си, които не могат, дори, да ходят и да виждат, камо ли да тичат.  \r\nПредполагам, че от уважение към тези хора Борисов ще се въздържи да формулира управлението на Радев като „тичащ незрящ инвалид“. \r\nМанолова, път, се повози на инвалидна количка, предполагам, не защото Горанов ѝ взе колата, а за да докаже, че е разбрала какво е да си инвалид и ще им помага.  \r\nНинова призовава „на бунт, на борба“ срещу Борисов, ама да видим как тя ще се справи с „бунта  и борбата“ в БСП сутринта след изборите.  \r\nДобре, че, поне, Фандъкова не се изкуши да се „окрили“ с пеперудени крила, за да ни покаже, че ще помага на „пеперудените“ деца.  \r\nАз съм Беновска. И питам.", "date": "2019.10.20", "title": "Илиана Беновска: Г-н Радев, вашето управление „тичащ незрящ инвалид“ ли е, ако управлението на Борисов е калпаво като футбола ни"}
{"url": "http://www.focus-news.net/news/2019/10/20/2710242/39-sluchaya-na-uslozhneniya-ot-ostri-respiratorni-zabolyavaniya-sa-registrirani-za-izminalata-sedmitsa-vav-varna.html", "text": "39 случая на усложнения от остри респираторни заболявания са регистрирани за изминалата седмица във Варна. Това съобщиха за  Радио „Фокус“ – Варна  от Регионалната здравна инспекция (РЗИ) в града, на база данните от изминалата седмица. От там добавиха, че  за отчетния период, броят на регистрираните остри респираторни заболявания (ОРЗ) е 171 случая срещу 195 от предходната седмица. Няма регистрирани случаи на заболявания от грип. Има регистрирани 39 случая на усложнения от остри респираторни заболявания – 22 бронхита и 17 пневмонии. В имунизационният кабинет през отчетния период са преминали общо 58 лица. Проведени са 32 имунизации. С ваксина против жълта треска са обхванати 2 лица. В кабинета за анонимно и безплатно консултиране за СПИН (КАБКИС) са преминали и изследвани 10 лица. Регистрирани са 9 случая на ухапани от кърлежи. Извършени са 44 епидемиологични проучвания на болни с остри заразни болести (ОЗБ). \r\n \r\nДесислава ВАСИЛЕВА", "date": "2019.10.20", "title": "39 случая на усложнения от остри респираторни заболявания са регистрирани за изминалата седмица във Варна"}
{"url": "http://www.focus-news.net/news/2019/10/20/2710243/moldpres-moldova-moldova-ima-nuzhda-ot-chestni-hora-na-darzhavnite-postove-tvardi-premierat-maya-sandu.html", "text": "Молдова има нужда от честни хора на всички държавни постове, включително в пулбичната администрация, заяви премиерът на страната Мая Санду, след като гласува на местните избори, предава  Moldpres . \r\nTя заяви още, че иска отговорни и честни кметове в община Кишинев и призова всички граждани да гласуват. \r\n„Каня всички граждани на Молдова да гласуват днес, защото вашият вот днес може да ни помогне да засилим борбата срещу мафията. Правителството може да помогне на гражданите на Молдова, ако вие изберете кметове и общински съветници, които са честни хора, за да продължат борбата, която ние инициирахме на централно ново“, заяви тя. \r\nПремиерът добави, че очаква избраните от хората кметове да отговарят на желанията хората в общините, където са били избрани.  \r\n„Много е важно да гласувате днес, да не оставяте тази задача за (втория тур), защото днес избирате общински съветници, не само кметове. В столицата имаме много проблеми и пожелавам да бъде избран отговорен и смел кмет“, добави още премиерът. \r\nПо-рано започнаха местни избори в Молдова, на които гражданите на страната ще изберат кметове и общински съветници.  \r\n \r\n  Теодор Пенев", "date": "2019.10.20", "title": "\"Молдпрес\" (Moлдова): Молдова има нужда от честни хора на държавните постове, твърди премиерът Мая Санду"}
{"url": "http://www.focus-news.net/news/2019/10/20/2710245/dvama-mazhe-sa-zadarzhani-ot-politsiyata-v-plovdiv-za-osuetyavane-na-proverka-i-povrezhdane-na-sluzheben-avtomobil.html", "text": "Двама мъже са задържани от полицията в Пловдив за осуетяване на проверка и повреждане на служебен автомобил. Това съобщиха от пресцентъра на  МВР . Около 01.00 часа на 19 октомври на кръстовището на бул. „Васил Априлов“ и ул. „Дилянка“ автопатрул на Трето Районно управление на МВР спрял мъж с цел извършване на проверка. При вида на полицаите той побягнал, но бързо бил догонен и задържан от тях. Оказало се, че е на 37 години, с множество криминални регистрации за кражби и грабежи, осъждан. Докато полицейските служители изпълнявали задълженията си по служба, друг мъж ударил с ръка и счупил стъкло на дясната врата на патрулния автомобил, след което също побягнал. Малко по-късно 24-годишният се явил в районното управление, където бил задържан. \r\nПо случая е образувано досъдебно производство. След доклад на събраните доказателства в прокуратурата на мъжа е повдигнато обвинение и предстои да му бъде наложена 72-часова мярка за неотклонение „задържане под стража“. По отношение на негови твърдения за упражнено полицейско насилие по разпореждане на директора на ОДМВР - Пловдив е назначена незабавна проверка.", "date": "2019.10.20", "title": "Двама мъже са задържани от полицията в Пловдив за осуетяване на проверка и повреждане на служебен автомобил"}
{"url": "http://www.focus-news.net/news/2019/10/20/2710229/the-guardian-velikobritaniya-vse-oshte-mozhe-da-napusne-es-na-31-oktomvri-tvardi-deputat-ot-konservativnata-partiya.html", "text": "Депутатът от Консервативната партия Майкъл Гоув заяви, че Великобритания все още има шанс да напусне Европейския съюз на 31 октомври, въпреки че Камарата на общините гласува законова поправка, според която сделката за Брекзит ще бъде прегледана от парламента на страната на по-късен етап, пише вестник  The Guardian . \r\nГоув повтори становището на правителството, че страната може да осъществи Брекзит до края на октомври, като заяви, че не е сигурно, че Европейският съвет ще даде на Лондон отсрочка. \r\n„Рискът от напускане без сделка всъщност се увеличи, защото не можем да гарантираме, че ЕС ще ни даде отсрочка“, заяви Гоув.  \r\nТой добави, че може да организира среща на кабинета, за да се задейства плана на правителството за спешни случаи, или иначе казано за Брекзит без сделка.  \r\n„Приготвяме се да се подсигурим, че ако не получим отсрочка, тогава ще сме направили всичко възможно да напуснем без сделка“, добави още депутатът.  \r\nВъпреки, че премиерът Борис Джонсън вече беше заставен да изпрати до Брюксел писмо, в което иска допълнителна отсрочка за Брекзит, Гоув настоя, че „парламентът не може да промени устрема“ на правителството да напусне ЕС до 31 октомври. \r\n„Знаем, че ЕС иска да напуснем, знаем, че имаме сделка, която ни позволява да напуснем“, заяви той.  \r\n„Ще напуснем на 31 октомври. Имаме методите и възможността да го направим“, добави още Гоув. \r\nТой изрази оптимизъм и заяви, че правителството ще получи достатъчно гласове, за да може Борис Джонсън да получи одобрение на сделката си в Камарата на общините, като в такъв случай няма да има нужда Брекзит да бъде удължаван.  \r\n \r\n  Теодор Пенев", "date": "2019.10.20", "title": "The Guardian: Великобритания все още може да напусне ЕС на 31 октомври, твърди депутат от Консервативната партия"}
{"url": "http://www.focus-news.net/news/2019/10/20/2710240/ahval-kyurdskite-sili-obyaviha-che-shte-se-izteglyat-samo-chastichno-ot-severna-siriya.html", "text": "Представител на „Сирийските демократични сили“ (СДС) обяви, че кюрдските сили ще се изтеглят само частично от турската граница със Сирия, предава  Ahval . \r\nПо-рано беше постигнато споразумение за временно спиране на военните действия, според което силите на СДС трябваше да се изтеглят от зоната за сигурност, която Анкара планира да установи в региона, или иначе казано на 30 километра от границата между Сирия и Турция.  \r\nПо-рано СДС обяви, че са се съгласили да спрат военните действия в зоните, където конфликта с турските сили продължава, но няма да се изтеглят от териториите, които все още контролират, включително големите градове по границата. \r\nКюрдските сили ще се изтеглят само частично от 120 километровата зона за сигурност, противно на турското искане за пълно изтегляне от района.  \r\n„Ние сме посветени само на американската версия (на споразумението), не на турската“, заяви кюрдският представител, като имаше предвид по-рано договорената сделка за временно прекратяване на военните действия, договорена между САЩ и Анкара.  \r\nСделката беше подписана на 17 октомври, но кюрдските сили до този момент не изразиха готовност да се оттеглят. Според тях това е било така, тъй като въпреки примирието, град Рас ал Айн е бил под активна обсада от подкрепяните от Турция бунтовнически сирийски сили. СДС обяви, че ще се изтегли едва когато обсадата бъде свалена.  \r\n \r\n  Теодор Пенев", "date": "2019.10.20", "title": "Ahval: Кюрдските сили обявиха, че ще се изтеглят само частично от Северна Сирия"}
{"url": "http://www.focus-news.net/news/2019/10/20/2710246/radio-svobodna-evropa-moldovtsite-glasuvat-za-parvi-pat-ot-lyatnata-politicheska-kriza.html", "text": "Започнаха местните избори в Молдова, които са първият тест пред електората, откакто прозападно настроеното правителство застана начело на страната през лятото, след горчива политическа криза, предава  Радио „Свободна Европа“ . \r\nГражданите ще гласуват за над 900 кметски позиции и повече от 11 хил. места в общинските съвети.  \r\nПремиерът Мая Санду от прозападно настроената партия „Действие и солидарност“ застана зад своето обещание за „честни и справедливи избори“, като предупреди, че заплахата от „провокации“ все още съществува и призова полицията да „предотвратява и наказва случаите на злоупотреба“, ако има такива. \r\nИзбирателните центрове отвориха врати в Кишинев, докато много анализатори предвиждаха, че столицата ще избере проруски настроен кмет.  \r\nПроучванията посочват драматични избори, като най-вероятният победител в борбата за кмет в столицата ще е Йон Чебан, с малка разлика пред кандидата на блока „AКУМ“ Андрей Настасе. \r\nМолдовското законодателство твърди, че изборите могат да бъдат валидни, само ако има поне 25% избирателна активност. По първоначални данни до обяд около 400 хил. от общо 2,8 млн. души електорат са гласували.  \r\nМолдова изпитваше трудности с прилагането на реформите, за които много западни страни призоваваха, след като повече от милиард долара изчезнаха от държавни банки преди около пет години, което раздроби икономиката на и без това бедната бивша съветска република. \r\nРезултатите от изборите по време на вота през февруари 2019 г. доведоха до констуционна криза и борба за власт между проруски настроеният президент Игор Додон и констуционния съд.  \r\nВ крайна сметка ситуацията беше решена с консенсус между Додон и настоящия премиер Мая Санду, които оттогава водят страната с помощта на либерално-популистки алианс в коалиция със Социалистическата партия.  \r\nЗападните критици коментираха, че политическата нестабилност в страната е довела до трудности за властите да наложат върховенството на закона в една от най-бедните европейски страни.  \r\nЕвропейската комисия по-рано в свой доклад заключи, че някои икономически реформи са били наложени и са помогнали на Молдова, но тя все още има нужда от фундаментални структурни промени. Според доклада, Кишинев трябва да работи по правосъдната си система, борбата с корупцията, преследването на виновниците за банковата измама от 2014 г. и подсигуряването на плуралистичност в медиите.  \r\nДруг проблем за Молдова е старата инфраструктура. Освен това по информация на молдовската Централна избирателна комисия, по малко от 1% от изборните секции разполагат със съоръжения за достъп на хора с увреждания.  \r\n \r\n  Теодор Пенев", "date": "2019.10.20", "title": "Радио „Свободна Европа“: Молдовците гласуват за първи път от лятната политическа криза"}
{"url": "http://www.focus-news.net/news/2019/10/20/2710250/zatvorena-za-dvizhenie-e-ulitsa-budilnik-vav-velingrad.html", "text": "Извършва се подмяна на аварирал водопровод за минерална вода по улица „Будилник“ във Велинград, съобщиха от  Общината . Там се извършват ремонтни дейности и с цел осигуряване безопасността на жителите и гостите на Велинград, улицата се затваря за движение на моторни превозни средства до 24 октомври (четвъртъкИ включително.", "date": "2019.10.20", "title": "Затворена за движение е улица „Будилник“ във Велинград"}
{"url": "http://www.focus-news.net/news/2019/10/20/2710249/moldpres-moldova-desetki-narusheniya-v-izborniya-protses-po-vreme-na-mestniya-vot-v-moldova.html", "text": "Десетки нарушения е открила молдовска неправителствена организация, следяща за нормалното протичане на изборния процес в страната, предава държавната информационна агенция  “Молдпрес“ . \r\nСпоред информацията само в първите часове на изборите са получени 56 оплаквания от страна на наблюдатели за нарушения в изборния процес. Част от инцидентите са свързани с предизборни материали, разлепени на метри от изборните секции.  \r\n„Имаме три ситуации с неправилно затваряне на кутиите за бюлетини. В седем случая видеокамерите в секциите не са били функционални“, заяви служител на организацията. \r\nТой добави, че има няколко случая на хора, които не са успели да гласуват поради грешки в изборните регистри.  \r\nДруги инциденти са включвали късно отваряне на изборна секция и прекъсване на електрозахранването.  \r\n \r\n  Теодор Пенев", "date": "2019.10.20", "title": "„Молдпрес“ (Молдова): Десетки нарушения в изборния процес по време на местния вот в Молдова"}
{"url": "http://www.focus-news.net/news/2019/10/20/2710248/rzi-varna-e-izvarshila-7-inspektsii-v-obekti-izpolzvashti-iztochnitsi-na-yonizirashti-lacheniya-narusheniya-ne-sa-konstatirani.html", "text": "Регионална здравна инспекция (РЗИ) – Варна е извършила 7 инспекции в обекти, използващи източници на йонизиращи лъчения. Нарушения не са констатирани. Това съобщиха за  Радио „Фокус“ – Варна  от РЗИ, на база данните от изминалата седмица. От Регионалната здравна инспекция добавиха, че през отчетния период с двукратно измерване в работни дни се следи нивото на естествения радиационен гама-фон, като стойностите отклонения от нормите не са констатирани.  \r\nИзвършени са 7 проверки в обекти, използващи източници на йонизиращи лъчения, в рамките на осъществяването на държавен здравен контрол за спазване на изискванията за защита на лицата от въздействието на йонизиращи лъчения, по отношение на изрядността на документацията и спазването изискванията и правилата за радиационна защита. При извършените инспекции не са констатирани нарушения. \r\nДесислава ВАСИЛЕВА", "date": "2019.10.20", "title": "РЗИ – Варна е извършила 7 инспекции в обекти, използващи източници на йонизиращи лъчения, нарушения не са констатирани"}
{"url": "http://www.focus-news.net/news/2019/10/20/2710247/mestni-izbori-2019-mustafa-karadaya-ot-banite-dps-se-angazhira-s-reshavaneto-na-problemite-vi.html", "text": "„От името на ДПС искам да ви уверя, че ако община Баните избере нашата коалиция, ДПС ще подпомага местната власт по начина, по който го виждате и в съседните общини.“ Това каза по време на предизборна среща с жители на община Баните председателят на ДПС Мустафа Карадайъ, съобщиха от пресцентъра на  партията . \r\nДПС подкрепя кандидата за кмет на община Баните Ферад Емин, който е издигнат от местна коалиция с участието на ДПС. \r\nКарадайъ каза, че много хора ще дойдат и ще обещават много неща. Най-много ще обещават тези, които нямат намерение да вършат нищо. Но ние знаем, че кой каквото и да обещава, ако ние не си свършим нашата работа, никой няма да ни я свърши, обяви той. Вие ще решите откъде и от кого каква подкрепа може да очаквате, призова лидерът. Ние в ДПС сме част от коалицията и сме тук да изразим нашата подкрепа на тези кандидати, каза Каадайъ. \r\nФерад Емин е борбения човек, който през годините е направил така, че да се случат ред инвестиции в общината, независимо, че не сме участвали пряко в местната власт, каза Карадайъ и даде пълната си подкрепа за Ферад Емин. \r\nВсеки един значим проект, който се е случвал в Баните, той се случвал благодарение на активната работа на Ферад Емин и подкрепата на ДПС, обяви Мустафа Карадайъ. Но това не е достатъчно. Има още много работа за вършене в община Баните. Трябва да се доверим, да гласуваме доверие на нашите кандидати и да им възложим отговорността да решават тези проблеми, а те да имат очите да чукат на вратата на ДПС, изтъкна още лидерът. \r\nКарадайъ каза, че големите партии получават гласове от четири големи града, те са длъжни да обръщат внимание към тези градове. ДПС получава гласовете си от Родопите, Делиормана и от нашите населени места, каза още той. Както го потвърждават и от Брюксел, ДПС за всичките тези 30 години се превърна в еталон за управление на малките общини. И няма нужда Брюксел да ни го казва това в Баните, защото е достатъчно да погледнем оттук, какво се случва през годините в Мадан, Рудозем и Неделино, обясни още председателят на ДПС. \r\nКарадайъ каза, че през последните години държавата ни върви по инерция, няма приоритети и програми. Ако вървим по инерция, ще продължаваме да бъдем в дъното на Европа. Ние от ДПС имаме програма за ускорено догонващо развитие на страната и догонващо развитие на средните европейски стандарти, обясни лидерът на ДПС. От такава програма има нужда нашата Родина, за да може не нашите младежи да бягат в Европа, а да има среда и условия да си изкарват хляба в местата, където сме се родили, добави той. \r\nНа предизборната среща присъстваха и евродепутатът Атидже Алиева-Вели и областният председател на ДПС Смолян Салих Аршинси.", "date": "2019.10.20", "title": "Местни избори 2019: Мустафа Карадайъ от Баните: ДПС се ангажира с решаването на проблемите ви"}
{"url": "http://www.focus-news.net/news/2019/10/20/2710252/selo-razdelna-i-feribotniyat-kompleks-kray-beloslav-shte-badat-bez-voda-na-21-oktomvri.html", "text": "Село Разделна и фериботният комплекс край Белослав ще бъдат без вода на 21 октомври. Това съобщиха за  Радио „Фокус“ – Варна  от ВиК в града. Причината е планов ремонт на водопровода. Водата в засегнатите райони ще бъде спряна в 08.00 часа и пусната до 17.00 часа. \r\nДесислава ВАСИЛЕВА", "date": "2019.10.20", "title": "Село Разделна и фериботният комплекс край Белослав ще бъдат без вода на 21 октомври"}
{"url": "http://www.focus-news.net/news/2019/10/20/2710225/sergey-stanishev-pes-kogato-zapochnat-pregovorite-sas-severna-makedoniya-nie-shte-imame-poveche-mehanizmi-za-vazdeystvie-otkolkoto-sega-kogato-te-sa-othvarleni.html", "text": "Когато започнат преговорите със северна Македония, ние ще имаме повече механизми за въздействие, отколкото сега, когато те са отхвърлени. Това каза председателят на Партията на европейските социалисти Сергей Станишев в „Неделя 150“ по  БНР . „Това е много лошо и за България. Защото е в наш интерес Западните Балкани да бъдат стабилни, да живеем в добросъседство, да влизат те в европейските механизми, в крайна сметка и в ЕС“, каза още той. На въпрос за изказванията на Каракачанов и Борисов по темата Станишев подчерта, че Каракачанов има близо до нулева заслуга за влизането ни в ЕС, та да дава на други акъл. „Всички знаят, че преговорите са отложени не заради въпроси, касаещи двустранните ни отношения, а заради вътрешни причини на Франция. Това не помага по никакъв начин на българския интерес и каузи“, допълни той. Относно работата на Европейската комисия той каза, че през лятото получи подкрепа, макар и минимална от европейският парламент – с девет гласа повече от нужните, Урсула фон дер Лайен пое много конкретни ангажименти, в това число и писмени за съдържанието на политиката. „Социалистите ще настояваме в работната програма на Комисията, тези ангажименти да бъдат много конкретно изписани. Това ще бъде сериозен политически успех за нас, защото дори хора от ЕНП признаваха, че в речта на фон дер Лайен са дадени много конкретни ангажименти“, допълни той. „Това е последен шанс, тази комисия, нейната програма, нейните действия да възстановят доверието в ЕС, който изглежда много отдалечен от проблемите на гражданите и все едно не занимаващ се с тях. Това трябва да бъде променено.  Ние отидохме на тези избори с тезата и лозунгите за промяна, с много силен конкретен манифест, затова как да бъде променен ЕС и затова ще се борим сега в процеса на избор на Комисията и формирането на програмата на тази нова Комисия и за следващите действия“, подчерта Станишев.", "date": "2019.10.20", "title": "Сергей Станишев, ПЕС: Когато започнат преговорите със северна Македония, ние ще имаме повече механизми за въздействие, отколкото сега, когато те са отхвърлени"}
{"url": "http://www.focus-news.net/news/2019/10/20/2710254/v-bratislava-shte-badat-predstaveni-muzikalni-variatsii-s-kartini-vdahnoveni-i-narisuvani-po-stihove-na-poeta-sasho-serafimov-ot-dobrich.html", "text": "В Примациалния дворец в Старият град в Братислава, Словакия, ще бъдат представени музикални вариации с картини, вдъхновени и нарисувани по стихове на поета Сашо Серафимов от Добрич, предаде кореспондент на  Радио „Фокус” . Стиховете са от книгата „Potopa svetla“ на поета, който е и председател на Дружеството на писателите в Добрич. Арт събитието ще се проведе от 19.00 часа на 30 октомври с участието на певицата Ева Шушкова, актьора Мариан Миташ и инструменталиста Иван Буффа. Премиерата на книгата ще се състои на следващия ден.  \r\nПреводът на стиховете на словашки е на Катарина Седлакова, оформлението и илюстрациите са на Радостина Доганова. Организатор е Сдружение „Terra Culta“, под егидата на Българското посолство в Словакия и кмета на Братислава.  \r\nЖулиета НИКОЛОВА", "date": "2019.10.20", "title": "В Братислава ще бъдат представени музикални вариации с картини, вдъхновени и нарисувани по стихове на поетa Сашо Серафимов от Добрич"}
{"url": "http://www.focus-news.net/news/2019/10/20/2710258/mestni-izbori-2019-valeri-simeonov-v-isperih-razumniyat-patriotizam-e-edinstveniyat-otpor-sreshtu-stadnoto-glasuvane-organizirano-ot-dps.html", "text": "„Призовавам всички вас, които днес изпълвате салона на Народно читалище „Съзнание“ тук, в Исперих – проявете гражданско съзнание, агитирайте всички избиратели да гласуват за разумния патриотизъм, защото това е единственият шанс да получите представителство в местната власт. Знаете, че ДПС докарва гласоподавателите си като стадо до урните „под брой и на глава“. Можем да противостоим, само ако постъпваме умно и сме единни – така се обърна към симпатизантите в Исперих Валери Симеонов, лидер на НФСБ, по време на предизборната среща с кандидата за кмет и водач на листата инж. Димитър Димитров и с кандидатите за общински съветници Георги Великов, Георги Александров, Розалина Янкова, Веселинка Илиева, Таня Маринова, Атанас Димитров и други. На срещата присъстваха също Валентин Касабов, зам. председател на НФСБ и Християн Митев, председател на контролния съвет. Това съобщиха от пресцентъра на  НФСБ . \r\nОсновни приоритети в програмата на кандидатите на НФСБ са активният диалог с гражданите, откритото и прозрачно управление, привличането на ресурси и инвестиции, изграждането на публично-частни партньорства. „Само така ще насърчаваме стопанската инициатива, ще подобрим благоустройството в общината, което включва неотложни инвестиции за рехабилитация на уличната мрежа и създаването на общинско предприятие „БКС“, ще се грижим за образованието, за младежта и за спорта, за социалните дейности.“ – каза инж. Димитър Димитров.  \r\n„За да се случи всичко това, на 27 октомври подкрепете разумния патриотизъм с №8 в бюлетините за избор на кмет и на общински съветници!“ е призивът към гражданите на Исперих от Валери Симеонов, лидер на НФСБ. \r\nПо-късно в Шумен лидерът на НФСБ заяви по време на работна среща: Тук НФСБ е единствената политическа сила, която издига жена за кмет на общината – това е Наталия Стефанова, общински съветник и областен координатор на партията, която също води листата на партията за местните избори. Тя е доказала, че работи за хората през целия си мандат като общински съветник, спечелила е уважение и подкрепа от избирателите“. \r\nНа срещата присъстваха също Валентин Касабов, зам. председател на НФСБ, Християн Митев, председател на контролния съвет, кандидатите за общински съветници Стилиян Станков, Звездалин Звездев, Митко Димитров, Атанас Костов, Боряна Петкова, Мариана Венкова, Валентин Динков, Тодор Казаков, Йоанна Константинова, Росен Господинов, Альона Атанасова и др. \r\n„Досегашната ми работа и опит са ме убедили, че напредък се постига само ако всеки ден решаваме реалните проблеми на нашите съграждани – каза Наталия Стефанова. \"Община Шумен трябва да добие нов облик и да бъде отворена към гражданите и за гражданите\", допълни Стефанова.", "date": "2019.10.20", "title": "Местни избори 2019: Валери Симеонов в Исперих: Разумният патриотизъм е единственият отпор срещу стадното гласуване, организирано от ДПС"}
{"url": "http://www.focus-news.net/news/2019/10/20/2710255/tass-boris-dzhonsan-e-redzhep-tayip-erdogan-sa-obsadili-turskata-voenna-operatsiya-v-severna-siriya.html", "text": "Британският премиер Борис Джонсън и турският президент Тайип Ердоган са се съгласили да разгледат възможността за провеждане на четиристранна среща с лидерите на Франция и Германия, за да обсъдят ситуацията около военната операция на Анкара в Сирия и свързаните с нея въпроси. Това се казва в комюнике, разпространено в неделя след телефонен разговор между Джонсън и Ердоган от канцеларията на британския премиер, цитирана от  TACC \r\n\"Двамата събеседници се съгласиха да потърсят възможност за провеждане на среща с участието на президента на Франция Еманюел Макрон и канцлера  на Германия Ангела Меркел, за да обсъдят настоящата ситуация, както и по-широк спектър от въпроси, включително борбата с тероризма и миграцията,\" се казва в съобщението. \r\nКакто бе отбелязано в комюникето, британският премиер е приветствал споразумението за спиране на военните действия между Турция и САЩ , като го е нарекъл \"стъпка в правилната посока\". \"Той изрази надежда, че това споразумение ще продължи (да действа) и ще намали броя на жертвите и от двете страни на конфликта\", се казва в доклада. \r\nВ същото време Джонсън е казал на Ердоган, че \"продължава да бъде много загрижен за военната операция на Турция в североизточната част на Сирия\", посочиха от Даунинг стрийт. \r\n \r\n  Юлиян Марков", "date": "2019.10.20", "title": "ТАСС: Борис Джонсън е Реджеп Тайип Ердоган са обсъдили турската военна операция в Северна Сирия"}
{"url": "http://www.focus-news.net/news/2019/10/20/2710257/moldpres-moldova-izbiratelnata-aktivnost-na-mestnite-izbori-v-moldova-kam-1300-chasa-nadhvarlya-20.html", "text": "Към 13.00 часа (времето съвпада с българското) над 20% от гражданите са гласували на изборите. Процесът на гласуване протича по установени процедури, без значителни инциденти. Това съобщи председателят на Централната избирателна комисия (ЦИК) Дорин Чимил, цитиран от  Moldpres . \r\n\"Ако направим сравнение с миналите местни избори от 2015 г., тогава към този момент са били  гласували около 28% от избирателите\", заяви Дорин Чимил. \r\nСпоред председателя на ЦИК днес в Кишинев до 13.00 часа са гласували повече от 14% от избирателите. \r\nЩо се отнася до частичните парламентарни избори, които се провеждат днес в четири едномандатни избирателни района, Дорин Чимил заяви, че 12 000 гласоподаватели са гласували в избирателен район № 17 до 13,00 часа, а около 9 хиляди - в избирателен район № 33. В същото време повече от 600 души са гласували в 25 избирателни секции, открити в избирателен район № 48, и 2300 в избирателен район № 50, който обединява секциите извън страната. Ръководителят на ЦИК каза, че от местата за гласуване, разкрити в чужбина, не е докладвано за образуването на опашки. \r\nДнес в Република Молдова се провеждат местни избори. В резултат на изборите ще бъдат избрани 898 кметове и 11 590 съветници. Предишните местни избори се проведоха на 14 юни 2015 г. Днес гражданите в четири едномандатни избирателни района избират свои представители в парламента. Мандатите останаха свободни, след като двамата депутати, избрани на изборите на 24 февруари, подадоха оставка и още двама се отказаха от мандатите си поради длъжностна несъвместимост. \r\n \r\n  Юлиян Марков", "date": "2019.10.20", "title": "Moldpres (Молдова): Избирателната активност на местните избори в Молдова към 13:00 часа надхвърля 20%"}
{"url": "http://www.focus-news.net/news/2019/10/20/2710238/sport-manchestar-siti-pobedi-kristal-palas-s-20-kato-gost.html", "text": "Манчестър Сити успя да победи като гост традиционно неудобния си съперник Кристъл Палас с 2:0. „Гражданите“ спечелиха визитата си от деветия кръг на Висшата лига с два красиви гола в рамките на 93 секунди. \r\nАнглийският шампион, който изненадващо падна вкъщи с 0:2 от Уулвърхемптън преди паузата за националните отбори, този път не допусна сензация и записа четвърти пореден успех далеч от дома във всички турнири. „Небесносините“ събраха 19 точки, с пет повече от лондончани и с точно толкова по-малко от лидера Ливърпул, който в неделя гостува на Манчестър Юнайтед в дербито на Острова.", "date": "2019.10.20", "title": "Спорт: Манчестър Сити победи Кристъл Палас с 2:0 като гост"}
{"url": "http://www.focus-news.net/news/2019/10/20/2710259/radio-b-92-sarbiya-srabskiyat-prezident-se-opasyava-ot-potentsialna-eskalatsiya-na-konfliktite-v-regiona.html", "text": "Сръбският президент Александър Вучич заяви днес, че е загрижен за възможната дестабилизация и ескалация на конфликтите в региона и че Сърбия прави всичко, за да я предотврати, както и че страната трябва да се въоръжи, както правят всички страни около нея, цитира думите на президента пред „Първа ТВ“ сръбското радио  “Б 92“  . \r\n\"Винаги съм загрижен и правим всичко възможно, за да предотвратим дестабилизацията в региона. Тази инициатива в Нови Сад с Албания и Северна Македония е много важна за нас, тъй като е тя е мирна и политическа инициатива, но и икономически важна за нас\" , каза Вучич.  \r\nСръбският президент заяви, че България, Румъния, Унгария, Хърватия и други по-малки страни се въоръжават в съответствие със своите възможности. \r\n\"Виждаме кой също въоръжава албанците в Косово и какви хеликоптери продават от Черна гора и внимателно наблюдаваме всичко това\", каза сръбският президент. \r\n\"Трябва да мислим за радарно - електронна защита и намеса. Сега всичко работи на различно ниво. Защо всички се въоръжават в света – защото вече няма един полицай в света и има много играчи\", коментира Вучич. \r\n\"Всеки се грижи за себе си и знае, че няма единство, както беше, когато 19 държави нахлуха в Сърбия и всеки гледаше как да се защити. Това ще бъде ли източник на конфликти в бъдеще ... Не трябва да бъдем слаби защото някой винаги ще намери „принципа на Лайбниц за достатъчна причина“, ако представляваме лесна плячка “, заключи Вучич. \r\nСръбският президент заяви, че е възприел изявлението на Албин Курти, че ще реши най-големия проблем на Прищина - присъствието на Сърбия в Северно Косово като открита заплаха, но заяви, че никой, дори Курти, няма да може да заплашва сърбите. \r\n\"Не искам да отговарям с обидна лексика. Мога само да кажа, че това няма да застраши сърбите\", подчерта Вучич. \r\nТой каза, че албанците са ужасно изнервени, защото виждат, че нещата не вървят по план. \r\nПрезидентът на Сърбия също каза, че \"две инфекции засягат албанците\". \r\n\"Това беше зараза, причинена от гласовете, получени от Сръбска листа… Другата, че направиха изчисления дали и как да включат партията на Пацоли в правителството. Ето защо те направиха скандал “, обясни той. \r\nСпоред него няма нито отрова, нито някаква инфекциозна реакция, всичко е глупост, която показва нивото на нервност и за какво са подготвени всички. \r\n\"Това показва, че те са много опасни и затова казах, че нещо като 2004 г., когато сръбските власти допуснаха погром,  като операцията \"Буря\" никога няма да се повтори, каза той. \r\nТой заяви, че хората в Сърбия не са готови да чуят истината, защото имат нежни уши и предпочитат да слушат приказки и предупреди:  \r\n\"Няма да лъжа хората относно реалната ситуация в Косово и Метохия.“ \r\n \r\n  Юлиян Марков", "date": "2019.10.20", "title": "Радио „Б 92“ (Сърбия): Сръбският президент се опасява от потенциална ескалация на конфликтите в региона"}
{"url": "http://www.focus-news.net/news/2019/10/20/2710262/vremenno-se-ogranichava-dvizhenieto-v-dvete-posoki-po-pat-i-4-v-uchastaka-kyosevtsi-kamburovo-poradi-paten-intsident.html", "text": "Временно се ограничава движението в двете посоки по път I-4 Велико Търново – Търговище в участъка Кьосевци – Камбурово  поради пътен инцидент. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут Изворово – Камбурово.", "date": "2019.10.20", "title": "Временно се ограничава движението в двете посоки по път I - 4 в участъка Кьосевци - Камбурово поради пътен инцидент"}
{"url": "http://www.focus-news.net/news/2019/10/20/2710241/mestni-izbori-2019-benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: Здравко Димитров от ГЕРБ - СДС, Николай Радев от БСП, Вяра Церовска - кандидат за кмет на Перник от ГЕРБ, Ангел Джамбазки - кандидат за кмет на София от ВМРО, Александър Ваклин - кандидат за съветник в СОС (независим), Петьо Блъсков от в. „Труд“ и проф. Михаил Константинов, управляващ ИО. \r\nПовторението се излъчва по Канал 3 и по К2 в неделя вечер от 23.15 часа. Адресът на предаването е benovskapita@gmail.com", "date": "2019.10.20", "title": "Местни избори 2019: Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/10/20/2710264/mestni-izbori-2019-ministar-temenuzhka-petkova-poznavam-zdravko-dimitrov-kato-uspeshen-oblasten-upravitel-i-sam-ubedena-che-shte-bade-i-uspeshen-kmet-na-plovdiv.html", "text": "Познавам Здравко Димитров като успешен областен управител и съм убедена, че ще бъде и успешен кмет на Община Пловдив. Това каза при посещението си в Пловдив министърът на енергетиката Теменужка Петкова, която посети Териториалното диспечерско управление (ТДУ) „Юг“, предаде репортер на  Радио „Фокус“-Пловдив . „Сигурна съм, че кандидатът за кмет на Пловдив Здравко Димитров, издигнат от ПП ГЕРБ, както и кандидатите за кметове на райони, като Костадин Язов, ще работят неуморно за отличния облик на града“, заяви министър Петкова. Заедно с кандидата за кмет от ПП ГЕРБ Пловдив Здравко Димитров и кандидата за кмет на район „Южен“ Костадин Язов тя се запозна с извършените дейности за гарантиране на сигурността на енергийната мрежа в Пловдив. През 2019 г. „Електроенергиен системен оператор” (ЕСО) ЕАД успешно приключи реконструкцията и продължава с инвестициите в изграждане на нови съоръжения в района на град Пловдив с цел намаляване на авариите и повишаване на сигурността на преносната мрежа.  \r\nТДУ „Юг“ ръководи цялата високоволтова мрежа от област Пазарджик до Бургаска област и управлява всички съоръжения, собственост на ЕСО. В управлението в Пловдив бяха реализирани няколко големи проекта, повод за които бе и посещението на енергийния министър.  \r\n„Проектите, които ЕСО изпълнява, са свързани с модернизация на системите за управление и контрол. Тези проекти са важни, защото са изцяло в интерес на потребителите – и битовите, и бизнес клиентите“, каза министър Теменужка Петкова. „Всеки един лев, който инвестираме в такъв вид инфраструктура, е инвестиция в сигурността на доставките и в покачване на качеството на услугите“, допълни тя. По проекта „Повишаване на енергийната ефективност в „ЕСО“ ЕАД“, финансиран по Оперативна програма „Иновации и конкурентоспособност“ 2014-2020 г., се реализира оползотворяване на отпадна топлина от автотрансформатори в подстанция „Пловдив“. Стойността на проекта е 400 000 лв. Извършена е и реконструкция на 110 кV-подстанция „Игнатиев“ на стойност 956 400 лв.  \r\n„В Пловдив наблюдавах работата на един от опорните пунктове на „Електроенергиен системен оператор“ ЕАД. Със съфинансиране от Европейската банка за възстановяване и развитие (ЕБВР) се извършва модернизация и разширение на системите за оперативно управление на централно диспечерско управление на ЕСО ЕАД. Общата стойност на проектите е 2 435 346 евро, като 50% са финансирани със собствени средства от ЕСО, а останалите 50% са безвъзмездна помощ от ЕБВР. В рамките на проекта се въвеждат в експлоатация системи за сигурност на четири опорни пункта на подстанции, включително и в Пловдив“, посочи министър Петкова. \r\nЕнергийният министър заяви още пред журналисти, че и трите електроразпределителни дружества са стабилни и са в готовност за предстоящия зимен сезон. Тя уточни, че в момента се изготвя подробен доклад след направени проверки на дружествата.  \r\nЦветана ТОНЧЕВА", "date": "2019.10.20", "title": "Местни избори 2019: Министър Теменужка Петкова: Познавам Здравко Димитров като успешен областен управител и съм убедена, че ще бъде и успешен кмет на Пловдив"}
{"url": "http://www.focus-news.net/news/2019/10/20/2710260/mestni-izbori-2019-yordanka-fandakova-kandidat-za-kmet-na-sofiya-rekonstruirame-bul-dimitar-peshev-v-druzhba-i-izgrazhdame-prodalzhenieto-na-bul-kopenhagen.html", "text": "„През следващите 4 години ще бъдат изградени две много важни пътни връзки за „Дружба“ – продължения на бул. „Копенхаген“ и реконструкция на бул. „Димитър Пешев“. Това каза Йорданка Фандъкова, кандидат за кмет на София, на среща с граждани от район „Искър“, съобщиха от пресцентъра на  ГЕРБ . \r\n„За да се свърже ж.к. „Дружба“ с метростанция 18 и ж.к. „Младост“, ще изградим продължението на бул. „Копенхаген“.  Залагаме и продължение на съществуващата трамвайна  линия №23 - от последната спирка  в „Дружба“ до метростанция 18. По този начин  „Дружба“ и „Младост“ ще се свържат допълнително с градски транспорт“, обясни Фандъкова. Тя каза, че вече се работи за цялостна реконструкция на бул. „Димитър Пешев“, който да свърже индустриалната зона в „Дружба“ с бул. „Цариградско шосе“.  По този начин се изнася трафикът от зоната към автомагистралите „Тракия“ и „Хемус“. \r\nЗа първия етап от реконструкцията на бул. „Димитър Пешев“ - от ул. „Обиколна“ до  бул. „Цариградско шосе“ е изготвен проект, а участъкът до  ул. „Искърско шосе“ се проектира в  момента.  \r\nФандъкова обясни, че територията на парка при езерото ще бъде запазена от строителството и се разглеждат вариантите за придобиване на реституираните в парка частни терени.  \r\nВ срещите с гражданите участваха и кандидатът за кмет на район „Искър“ Ивайло Цеков, кандидатите за общински съветници Лорита Радева и Стефан Марков, както и народният представител Валентин Радев.", "date": "2019.10.20", "title": "Местни избори 2019: Йорданка Фандъкова, кандидат за кмет на София: Реконструираме бул. „Димитър Пешев“ в „Дружба“ и изграждаме продължението на бул. „Копенхаген“"}
{"url": "http://www.focus-news.net/news/2019/10/20/2710266/bbc-avstraliyska-aviokompaniya-izvarshi-nay-dalgiya-polet-bez-mezhdinno-katsane.html", "text": "Австралийският превозвач „Кантас“ извърши най-дългия пътнически полет като част от проучването как толкова дълго пътуване може да повлияе на пилоти, екипаж и пътници, предава  BBC . \r\n“Боинг“ 787-9 с 49 души на борда пътува 19 часа и 16 минути, за да пропътува 16 200 километра от Ню Йорк до Сидни без междинно кацане. \r\nСледващия месец компанията планира да тества  полет от Лондон до Сидни. \r\n„Кантас“ очаква да реши дали да започне експлоатация на маршрутите до края на 2019 г., като първите редовни полети ще започнат  през 2022 или 2023 година. \r\nНикой съществуващ търговски самолет все още няма обхвата да лети по такъв ултра дълъг маршрут с пълен товар за пътници и карго, съобщава агенция Reuters. \r\nЗа да даде на самолета достатъчен обхват, полетът на „Кантас“ излетя с максимално количество гориво, ограничен брой пътници с малко багаж и без товар. \r\nБордовите тестове включват мониторинг на мозъчните вълни, нива на мелатонин и бдителност на пилотите, както и упражнения за пътници и анализ на въздействието на преминаването на толкова часови зони върху телата на хората. \r\nСингапурските авиолинии изпълняват най-дългия редовен пътнически полет - близо 19 часа пътуване от Сингапур до Ню Йорк миналата година. Също миналата година „Кантас“ стартира редовен  17-часов полет от  Пърт до Лондон, докато Катарските авиолинии осъществяват 17,5-часова услуга между Окланд в Нова Зеландия и катарската столица Доха. \r\n \r\n  Юлиян Марков", "date": "2019.10.20", "title": "BBC: Австралийска авиокомпания извърши най-дългия полет без междинно кацане"}
{"url": "http://www.focus-news.net/news/2019/10/20/2710253/afp-kyurdskite-sili-se-izteglyat-ot-obsadeniyat-ras-al-ayn-v-severna-siriya.html", "text": "Конвой с бойци на „Сирийските демократични сили“ (СДС) е потеглил от обсадения от подкрепяните от Турция сирийски бунтовници Рас ал Айн, съобщава  AFP . \r\nКореспондент на агенцията съобщава, че поне 50 автомобила, включително линейки са напуснали градската болница, която малко след тяхното заминаване е избухнала в пламъци. \r\nПо-рано представител на СДС обяви, че кюрдските сили ще се изтеглят от някои части на Северна Сирия, но няма да напуснат големите градове, които са под техен контрол.  \r\n \r\n  Теодор Пенев", "date": "2019.10.20", "title": "AFP: Кюрдските сили се изтеглят от обсаденият Рас ал Айн в Северна Сирия"}
{"url": "http://www.focus-news.net/news/2019/10/20/2710263/ria-novosti-voislav-sheshel-otseni-vizitata-na-dmitriy-medvedev-kato-mnogo-uspeshna.html", "text": "Сърбия трябва да бъде в същите отношения с Русия като Беларус, заяви пред  РИА Новости   ръководителят на Сръбската радикална партия Воислав Сешел след посещението на руския премиер Дмитрий Медведев в Белград. \r\nПремиерът на Русия посети в събота Сърбия, където взе участие в тържествата по случай 75-годишнината от освобождението на Белград от нацистките окупатори, а също така проведе разговори с ръководството на страната. \r\n\"Посещението беше много успешно. Всички видяха как сръбският народ прие Медведев добре и как той беше приет в парламента. Надявам се, че приятелството с Русия ще се развие в тази посока\", заяви ръководителят на Сръбската радикална партия пред агенцията. \r\nТой отбеляза, че по време на визитата са подписани десетки документи за сътрудничество в различни сектори, важни за Сърбия. \r\n\"Подписването на споразумение за зона за свободна търговия с Евразийския икономически съюз в края на октомври ще бъде особено важно. Но ние, сръбските радикали, искаме още по-голяма интеграция с Руската федерация. Искаме статута, който има Беларус и трябва да се присъединим към държавния съюз на Русия и Беларус\", подчерта Шешел. \r\nСръбският президент Александър Вучич и Медведев присъстваха на военния преглед на Сръбската армия „Свобода 2019“ в събота. Парадът се състоя на военно летище в Батанице близо до Белград. На изложението бе демонстрирана и техниката, доставена от Русия - бронетранспортьори БРДМ-2, изтребители МиГ-29 и вертолети Ми с няколко модификации. \r\nПо време на посещението Медведев проведе отделни срещи с Вучич и премиера Ана Бърнабич. Както по-рано информира пресслужбата на руския кабинет, по време на разговорите страните предложиха да се обсъди цялата гама от руско-сръбски търговски, икономически, културни и хуманитарни отношения. \r\n \r\n  Юлиян Марков", "date": "2019.10.20", "title": "РИА Новости: Воислав Шешел оцени визитата на Дмитрий Медведев като много успешна"}
{"url": "http://www.focus-news.net/news/2019/10/20/2710256/tazi-vecher-otnovo-shte-se-provede-demonstratsiya-v-barselona.html", "text": "За вечерта на 20 октомври в социалните мрежи отново е свикана демонстрация пред някои правителствени учреждения в столицата на автономна област Каталуния Барселона. Това съобщиха от пресцентъра на  Министерство на външните работи . \r\nПо информация на българското Генерално консулство в Барселона настроението сред по-голямата част от жителите е за мирни протести. Въпреки това препоръчваме на българските граждани да не предприемат без неотложна необходимост пътувания до Каталуния в дните на протестите, а постоянно пребиваващите в областта български граждани или туристи да избягват районите, в които се организират протестни мероприятия.  \r\nОстават в сила и предишните предупреждения и съобщения от Министерството на външните работи на България. \r\nГенералното ни консулство в Барселона и посолството ни в Мадрид следят ситуацията и са готови да оказват съдействие при необходимост.  \r\nБългарските граждани могат да се свържат с ГК Барселона на телефон: +34 937 969 950, както и на телефона за спешни случаи: +34 619 217 097 и с посолството в Мадрид на телефони: +34 913 455 761; +34 913 456 651 и на дежурния телефон в извън работно време: + 34 678 013 846.", "date": "2019.10.20", "title": "Тази вечер отново ще се проведе демонстрация в Барселона"}
{"url": "http://www.focus-news.net/news/2019/10/20/2710265/vitsepremierat-ekaterina-zaharieva-zamina-na-poseshtenie-v-moskva.html", "text": "Вицепремиерът и министър на външните работи Екатерина Захариева замина на посещение в Москва по покана на министъра на външните работи на Руската федерация Сергей Лавров. Това съобщиха от пресцентъра на  Министерство на външните работи . На 21 октомври 2019 г. Екатерина Захариева и водената от нея делегация ще имат разговори с министъра на външните работи Сергей Лавров. По-късно през деня външният ни министър ще се срещне и с българската общност в Москва. Посещението на Екатерина Захариева е първото на външен министър на България в Москва от 2011 г. насам. Тази година България и Русия отбелязват 140 г. от установяване на двустранни дипломатически отношения.  \r\nРусия е един от основните външнотърговски партньори на България и една от основните държави за входящ туризъм у нас.  511 000 руски туристи са посетили страната ни през 2018 г. , което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи, което е около половината от броя на визите, издавани от всички български задгранични представителства.  \r\nЗа 2018 г. двустранният стокообмен с Русия възлиза на 4,144 млрд. долара като е отбелязан спад от 4,1 на сто в сравнение с предходната година. На Русия се падат 5,8 на сто от общия външнотърговски обмен на България.  Русия е и основен доставчик на страната ни на нефт, природен газ и ядрено гориво, както и основен партньор в модернизацията на АЕЦ „Козлодуй“.", "date": "2019.10.20", "title": "Вицепремиерът Екатерина Захариева замина на посещение в Москва"}
{"url": "http://www.focus-news.net/news/2019/10/20/2710268/moldpres-moldova-kam-1540-chasa-izbiratelnata-aktivnost-v-moldova-e-okolo-30.html", "text": "Към 15.40 часа около 30% от гражданите са гласували, като по този начин е надхвърлен минималния  праг на избирателната активност, за да бъдат зачетени изборите. Процесът на гласуване се провежда в съответствие с установени процедури, без сериозни инциденти, а избирателната активност е по-ниска, отколкото при изборите през 2015 г., съобщава  Moldpres . \r\nСпоред онлайн-приложението на Централната избирателна комисия към този час 850 211 избиратели са излезли до урните. Повечето избиратели - над 53% - са жени. Най-активните избиратели са по-възрастните хора, най-пасивните са младите хора под 25 години. \r\nМестните избори в Кишинев могат да се считат за валидни. Повече от 25% от регистрираните в избирателните списъци избиратели са гласували до 16.30 часа. По този начин необходимият праг на избирателна активност е преодолян. \r\nДнес 1969 избирателни секции отвориха в 7,00 часа и ще бъдат затворени в 21,00 часа. \r\n \r\n  Юлиян Марков", "date": "2019.10.20", "title": "Moldpres (Молдова): Към 15:40 часа избирателната активност в Молдова е около 30%"}
{"url": "http://www.focus-news.net/news/2019/10/20/2710272/aktsenti-v-sutreshniya-blok-dobro-utro-balgariya-na-radio-fokus-za-21-oktomvri.html", "text": "В ефира на „Фокус“ звучаха любими стихове на интелектуалци и общественици, утре поставяме финал на инициативата. С големия български поет и драматург Недялко Йорданов ще говорим в сутрешния блок  „Добро утро, България“  на  Радио „Фокус“  за търсенията и вдъхновенията на твореца. И още, поставя ли си за цел поетът да продължи да буди „някого от вас“.  \r\nРегионалната библиотека в Кюстендил отбелязва два забележителни юбилея: 60 години от обявяването й за регионален културен институт и 150 години от началото на библиотечното дело в града. За историята на библиотеката и за нейното настояще ще ни информира колегата Венцеслав Илчев. \r\n \r\n Местни избори 2019: \r\nВ предизборното ни студио ще обсъдим кои са пътищата за положителна промяна на столичния район „Нови Искър“ и как може да се оптимизира административната работа с гражданите. Ще ни гостува Даниела Райчева, кандидат на ГЕРБ за кмет на района.  \r\nНастройките на гласоподавателите дни преди местните изборите, скъсиха ли дистанцията до тях кандидатите за кметове и общински съветници и други въпроси ще коментираме с политическия психолог проф. Антоанета Христова.  \r\n \r\n Започнете деня информирани! Тези и още теми – в „Добро утро, България“ по Радио „Фокус“ от 06.00 до 10.00 часа на 21 октомври, с водещ Елеонора Чолакова.", "date": "2019.10.20", "title": "Акценти в сутрешния блок „Добро утро, България“ на Радио „Фокус“ за 21 октомври"}
{"url": "http://www.focus-news.net/news/2019/10/20/2710251/anadolu-agency-operatsiya-izvor-na-mira-e-vazhna-za-sigurnostta-na-turtsiya-i-siriya-tvardi-chavushoglu.html", "text": "Операцията в Северна Сирия на Турция „Извор на мира“ е стратегически важна не само за Анкара, но и за Дамаск, както и за стабилността и безопасността на целия регион, предава  Anadolu Agency . \r\nТова заяви външния министър на Турция Мевлют Чавушоглу.  \r\n„Искаме да видим терористите да се оттеглят от обявената зона за сигурност до 120 часа“, заяви Чаувшоглу пред журналисти. \r\nТой имаше предвид кюрдските формирования в Северна Сирия, които според споразумението сключено между Анкара и Вашингтон по-рано, трябва да се изтеглят от региона до края на договореното прекратяване на военните действия.  \r\nЧавушоглу подчерта, че силите на „Отрядите за народна самоотбрана“ (ОНС) и „Работническа партия на Кюрдистан“ (ПКК) вече се изтеглят от Северна Сирия, но все още нарушават сделката за зоната за сигурност, договорена със САЩ.  \r\nНа 9 октомври Турция започна операция „Извор на мира“, за да подсигури, според правителството в Анкара, югоизточната си граница със Сирия. Турция иска да установи зона за сигурност на територията на Северна Сирия, която да е чиста от елементи на обявените за терористични организации от Анкара ОНС и ПКК. \r\nНа 17 октомври Турция се съгласи на временно прекратяване на операцията, за да се изтеглят силите на кюрдите от границата. \r\nТова се случи след среща между Ердоган и американския вицепрезидент Майк Пенс, които се срещнаха в турската столица същия ден. \r\n \r\n  Теодор Пенев", "date": "2019.10.20", "title": "Anadolu Agency: Операция \"Извор на мира\" е важна за сигурността на Турция и Сирия, твърди Чавушоглу"}
{"url": "http://www.focus-news.net/news/2019/10/20/2710269/v-severna-makedoniya-beshe-pochetena-pametta-na-balgarskite-voini-zaginali-v-bitkite-pri-strazhin-i-stratsin.html", "text": "По повод 75-ата годишнина от участието на България в заключителния етап на Втората световна война представители на Министерството на отбраната и военнослужещи от 68-а бригада „Специални сили“ почетоха паметта на българските воини и бойците от Парашутната дружина, загинали в битките при Стражин и Страцин през октомври 1944 г. Това съобщиха от пресцентъра на  Министерството . \r\nЦърковно-военният ритуал се проведе на мястото на историческите сражения в с. Страцин, община Кратово, Република Северна Македония. На него присъстваха командирът на 68-а бригада „Специални сили“ бригаден генерал Явор Матеев, директорът на дирекция „Социална политика и политика по военнопатриотично възпитание“ Иво Антонов, представители на ръководствата на военнопатриотичните съюзи от България и Република Северна Македония, както и ветерани, участвали в бойните действия по тези места.  \r\nБеше отслужена заупокойна молитва в памет на героите. \r\nВоеннослужещите от 68-а бригада „Специални сили“ отдадоха военни почести в знак на преклонение пред подвига на загиналите български воини и поднесоха венци и цветя пред паметната плоча на героите.", "date": "2019.10.20", "title": "В  Северна Македония беше почетена паметта на българските воини, загинали в битките при Стражин и Страцин"}
{"url": "http://www.focus-news.net/news/2019/10/20/2710261/tass-turskata-armiya-vze-pod-kontrol-ras-al-ayn.html", "text": "Коалицията \"Сирийски демократични сили\" (СДС), съставена от кюрдски военизирани отряди, започна да изтегля силите си от граничния сирийски град Рас ал Айн. Това съобщи телевизионният канал Al Maydeen, цитиран от  TACC . \r\nСпоред получената информация \"групите на СДС са започнали изтегляне от град Рас ал Айн, разположен в северозападната част на сирийската провинция Хашек.\" Отбелязва се, че кюрдските формирования се насочват към центъра на провинцията „в съответствие със споразуменията, постигнати от САЩ и Турция“. \r\nПо-късно телевизионният канал Al Arabiya съобщи, че \"турски войски и подкрепящите ги сили на въоръжената сирийска опозиция са поели под свой контрол град Рас ал Айн\". \r\n \r\n  Юлиян Марков", "date": "2019.10.20", "title": "ТАСС: Турската армия взе под контрол Рас ал Айн"}
{"url": "http://www.focus-news.net/news/2019/10/20/2710275/ministar-predsedatelyat-boyko-borisov-e-pokanen-v-mu-pleven-po-povod-45-ta-godishnina-ot-osnovavaneto-na-universiteta.html", "text": "Министър-председателят Бойко Борисов е поканен в МУ - Плевен по повод 45-та годишнина от основаването на университета. Това съобщиха от пресцентъра на  висшето училище . На 21 октомври в 14.30 часа министър-председателят г-н Бойко Борисов е поканен на посещение в МУ-Плевен по повод на 45-тата годишнина от основаването на висшето училище в града.  \r\nТой ще разгледа единствения по рода си Телекомуникационен Ендоскопски Център с експериментална операционна зала и виртуална зала със симулатори. Заедно със студенти и преподаватели на МУ-Плевен, премиерът ще присъства на демонстрация на 3D студиото за обучение. Ректорът проф. д-р Славчо Томов ще го запознае с високотехнологичния профил на висшето училище – развитие на телемедицината и роботизираната хирургия. След което министър-председателят ще посети аудиториите и лабораториите на най-новия Факултет на МУ-Плевен – Факултета по Фармация. \r\nВ зала „Амброаз Паре“ на ТЕЛЕЦ ще се проведе среща-разговор с министър-председателя Бойко Борисов в Медицински университет – Плевен.", "date": "2019.10.20", "title": "Министър-председателят Бойко Борисов е поканен в МУ - Плевен по повод 45-та годишнина от основаването на университета"}
{"url": "http://www.focus-news.net/news/2019/10/20/2710271/tass-nay-malko-288-politseyski-sluzhiteli-sa-postradali-v-kataluniya.html", "text": "Най-малко 288 служители на реда са пострадали от началото на протестите в Каталуния на 14 октомври срещу присъдите на каталунски политици, участвали в организирането на референдум за независимост. Това съобщи в неделя испанското Министерство на вътрешните работи, цитирано от  TACC \r\nСпоред ведомството са задържани общо 194 души. По време на безредиците са повредени 267 полицейски автомобила. \r\nОт началото на протестите са пострадали около 600 души. \r\n \r\n  Юлиян Марков", "date": "2019.10.20", "title": "ТАСС: Най-малко 288 полицейски служители са пострадали в Каталуния"}
{"url": "http://www.focus-news.net/news/2019/10/20/2710270/makfaks-makedoniya-za-prav-pat-makedonski-prezident-svikva-liderska-sreshta-bez-uchastieto-na-mezhdunaroden-faktor.html", "text": "Лидерската среща, организирана от президента на Македония Стево Пендаровски в 17:00часа местно време (18:00 часа българско време), е първата среща в този формат от началото на  държавната независимост. Досега нито една лидерска среща, организирана от президента на тогавашната Република Македония и сега Република Северна Македония, не е била провеждана без участието на международен фактор, коментира  “Макфакс“ . \r\nФокусът на тази среща ще бъде неуспехът да се получи дата за началото на преговорите с ЕС и организирането на предсрочни парламентарни избори. Президентът Пендаровски заяви, че е получил положителни отговори от лидерите, че ще присъстват на срещата. \r\nПремиерът Заев подчерта, че ЕС направи историческа грешка, като не даде на страната дата за преговори. Той призова за провеждане на предсрочни избори, така че „гражданите да решат по кой път ще продължи страната“. \r\nОбичайният инициатор на лидерските срещи  е международната общност - от Европейския съюз, от представители на Държавния департамент или местни представители на посолството на САЩ в Скопие,евродепутати и други международни фактори. \r\n \r\n  Юлиян Марков", "date": "2019.10.20", "title": "„Макфакс“ (Македония): За пръв път македонски президент свиква лидерска среща без участието на международен фактор"}
{"url": "http://www.focus-news.net/news/2019/10/20/2710273/pregled-na-mezhdunarodnite-novini-do-18-chasa-agentsiya-fokus.html", "text": "Представител на „Сирийските демократични сили“ (СДС) обяви, че кюрдските сили ще се изтеглят само частично от турската граница със Сирия, предава  Ahval . \r\nПо-рано беше постигнато споразумение за временно спиране на военните действия, според което силите на СДС трябваше да се изтеглят от зоната за сигурност, която Анкара планира да установи в региона, или иначе казано на 30 километра от границата между Сирия и Турция.  \r\nПо-рано СДС обяви, че са се съгласили да спрат военните действия в зоните, където конфликта с турските сили продължава, но няма да се изтеглят от териториите, които все още контролират, включително големите градове по границата. \r\nКюрдските сили ще се изтеглят само частично от 120 километровата зона за сигурност, противно на турското искане за пълно изтегляне от района.  \r\n„Ние сме посветени само на американската версия (на споразумението), не на турската“, заяви кюрдският представител, като имаше предвид по-рано договорената сделка за временно прекратяване на военните действия, договорена между САЩ и Анкара.  \r\nСделката беше подписана на 17 октомври, но кюрдските сили до този момент не изразиха готовност да се оттеглят. Според тях това е било така, тъй като въпреки примирието, град Рас ал Айн е бил под активна обсада от подкрепяните от Турция бунтовнически сирийски сили. СДС обяви, че ще се изтегли едва когато обсадата бъде свалена.  \r\n*** \r\n \r\n  Десетки нарушения е открила молдовска неправителствена организация, следяща за нормалното протичане на изборния процес в страната, предава държавната информационна агенция  “Молдпрес“ . \r\nСпоред информацията само в първите часове на изборите са получени 56 оплаквания от страна на наблюдатели за нарушения в изборния процес. Част от инцидентите са свързани с предизборни материали, разлепени на метри от изборните секции.  \r\n„Имаме три ситуации с неправилно затваряне на кутиите за бюлетини. В седем случая видеокамерите в секциите не са били функционални“, заяви служител на организацията. \r\nТой добави, че има няколко случая на хора, които не са успели да гласуват поради грешки в изборните регистри.  \r\nДруги инциденти са включвали късно отваряне на изборна секция и прекъсване на електрозахранването.  \r\n*** \r\n \r\n  Операцията в Северна Сирия на Турция „Извор на мира“ е стратегически важна не само за Анкара, но и за Дамаск, както и за стабилността и безопасността на целия регион, предава  Anadolu Agency . \r\nТова заяви външния министър на Турция Мевлют Чавушоглу.  \r\n„Искаме да видим терористите да се оттеглят от обявената зона за сигурност до 120 часа“, заяви Чаувшоглу пред журналисти. \r\nТой имаше предвид кюрдските формирования в Северна Сирия, които според споразумението сключено между Анкара и Вашингтон по-рано, трябва да се изтеглят от региона до края на договореното прекратяване на военните действия.  \r\nЧавушоглу подчерта, че силите на „Отрядите за народна самоотбрана“ (ОНС) и „Работническа партия на Кюрдистан“ (ПКК) вече се изтеглят от Северна Сирия, но все още нарушават сделката за зоната за сигурност, договорена със САЩ.  \r\nНа 9 октомври Турция започна операция „Извор на мира“, за да подсигури, според правителството в Анкара, югоизточната си граница със Сирия. Турция иска да установи зона за сигурност на територията на Северна Сирия, която да е чиста от елементи на обявените за терористични организации от Анкара ОНС и ПКК. \r\nНа 17 октомври Турция се съгласи на временно прекратяване на операцията, за да се изтеглят силите на кюрдите от границата. \r\nТова се случи след среща между Ердоган и американския вицепрезидент Майк Пенс, които се срещнаха в турската столица същия ден. \r\n*** \r\n \r\n Британският премиер Борис Джонсън и турският президент Тайип Ердоган са се съгласили да разгледат възможността за провеждане на четиристранна среща с лидерите на Франция и Германия, за да обсъдят ситуацията около военната операция на Анкара в Сирия и свързаните с нея въпроси. Това се казва в комюнике, разпространено в неделя след телефонен разговор между Джонсън и Ердоган от канцеларията на британския премиер, цитирана от  TACC \r\n\"Двамата събеседници се съгласиха да потърсят възможност за провеждане на среща с участието на президента на Франция Еманюел Макрон и канцлера  на Германия Ангела Меркел, за да обсъдят настоящата ситуация, както и по-широк спектър от въпроси, включително борбата с тероризма и миграцията,\" се казва в съобщението. \r\nКакто бе отбелязано в комюникето, британският премиер е приветствал споразумението за спиране на военните действия между Турция и САЩ , като го е нарекъл \"стъпка в правилната посока\". \"Той изрази надежда, че това споразумение ще продължи (да действа) и ще намали броя на жертвите и от двете страни на конфликта\", се казва в доклада. \r\nВ същото време Джонсън е казал на Ердоган, че \"продължава да бъде много загрижен за военната операция на Турция в североизточната част на Сирия\", посочиха от Даунинг стрийт. \r\n*** \r\n \r\n Коалицията \"Сирийски демократични сили\" (СДС), съставена от кюрдски военизирани отряди, започна да изтегля силите си от граничния сирийски град Рас ал Айн. Това съобщи телевизионният канал Al Maydeen, цитиран от  TACC . \r\nСпоред получената информация \"групите на СДС са започнали изтегляне от град Рас ал Айн, разположен в северозападната част на сирийската провинция Хашек.\" Отбелязва се, че кюрдските формирования се насочват към центъра на провинцията „в съответствие със споразуменията, постигнати от САЩ и Турция“. \r\nПо-късно телевизионният канал Al Arabiya съобщи, че \"турски войски и подкрепящите ги сили на въоръжената сирийска опозиция са поели под свой контрол град Рас ал Айн\" \r\n*** \r\n \r\n Австралийският превозвач „Кантас“ извърши най-дългия пътнически полет като част от проучването как толкова дълго пътуване може да повлияе на пилоти, екипаж и пътници, предава  BBC . \r\n“Боинг“ 787-9 с 49 души на борда пътува 19 часа и 16 минути, за да пропътува 16 200 километра от Ню Йорк до Сидни без междинно кацане. \r\nСледващия месец компанията планира да тества  полет от Лондон до Сидни. \r\n„Кантас“ очаква да реши дали да започне експлоатация на маршрутите до края на 2019 г., като първите редовни полети ще започнат  през 2022 или 2023 година. \r\nНикой съществуващ търговски самолет все още няма обхвата да лети по такъв ултра дълъг маршрут с пълен товар за пътници и карго, съобщава агенция Reuters. \r\nЗа да даде на самолета достатъчен обхват, полетът на „Кантас“ излетя с максимално количество гориво, ограничен брой пътници с малко багаж и без товар. \r\nБордовите тестове включват мониторинг на мозъчните вълни, нива на мелатонин и бдителност на пилотите, както и упражнения за пътници и анализ на въздействието на преминаването на толкова часови зони върху телата на хората. \r\nСингапурските авиолинии изпълняват най-дългия редовен пътнически полет - близо 19 часа пътуване от Сингапур до Ню Йорк миналата година. Също миналата година „Кантас“ стартира редовен  17-часов полет от  Пърт до Лондон, докато Катарските авиолинии осъществяват 17,5-часова услуга между Окланд в Нова Зеландия и катарската столица Доха. \r\n*** \r\n \r\n Към 15.40 часа около 30% от гражданите са гласували, като по този начин е надхвърлен минималния  праг на избирателната активност, за да бъдат зачетени изборите. Процесът на гласуване се провежда в съответствие с установени процедури, без сериозни инциденти, а избирателната активност е по-ниска, отколкото при изборите през 2015 г., съобщава  Moldpres . \r\nСпоред онлайн-приложението на Централната избирателна комисия към този час 850 211 избиратели са излезли до урните. Повечето избиратели - над 53% - са жени. Най-активните избиратели са по-възрастните хора, най-пасивните са младите хора под 25 години. \r\nМестните избори в Кишинев могат да се считат за валидни. Повече от 25% от регистрираните в избирателните списъци избиратели са гласували до 16.30 часа. По този начин необходимият праг на избирателна активност е преодолян. \r\nДнес 1969 избирателни секции отвориха в 7,00 часа и ще бъдат затворени в 21,00 часа. \r\n*** \r\n \r\n  Най-малко 288 служители на реда са пострадали от началото на протестите в Каталуния на 14 октомври срещу присъдите на каталунски политици, участвали в организирането на референдум за независимост. Това съобщи в неделя испанското Министерство на вътрешните работи, цитирано от  TACC \r\nСпоред ведомството са задържани общо 194 души. По време на безредиците са повредени 267 полицейски автомобила. \r\nОт началото на протестите са пострадали около 600 души.", "date": "2019.10.20", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/10/20/2710277/mestni-izbori-2019-liderat-na-nfsb-valeri-simeonov-v-razgrad-dostoynite-hora-ot-nfsb-ataka-i-vmro-shte-rabotyat-zaedno-za-izbiratelite.html", "text": "Нашите кандидати за местната власт са хора с лично достойнство и жизнена реализация, загрижени за икономическото развитие на община Разград. Това каза лидерът на НФСБ Валери Симеонов на среща в Разград, съобщиха от пресцентъра на  партията . „Щастлив съм, че местните организации на НФСБ, „Атака“ и ВМРО в Разград се явяват заедно, с обща кандидатура кмет на община, кметове на кметства и с една листа за общински съветници“, заяви Симеонов. \r\nНа срещата присъстваха също Валентин Касабов, зам.-председател на НФСБ, и Християн Митев, председател на контролния съвет на партията, Георги Георгиев, кандидат за кмет и водач на листата за общински съветници, Емил Гиздов, кандидат за кмет на с. Гецово, Румен Стоянов, кандидат за кмет на с. Дряновец, Хюсмен Хюсмен, кандидат за кмет на с. Раковски, кандидатите за общински съветници Велико Николов, Стефан Хаджистанчев, Александър Димитров, Анчо Костадинов, Васил Василев и други. \r\n„Наша цел е да помагаме на малкия и среден бизнес в Разград“, каза Георги Георгиев. „Затова ще спрем провеждането на конкурси с условия, които дискриминират местните фирми. Ще настояваме да се създаде Общински гаранционен фонда, който да подпомага кредитирането на фирмите, ще следим общината да провежда ясна антикартелна и антимонополна политика и да поддържа равноправна конкурентна среда.“, посочи той.", "date": "2019.10.20", "title": "Местни избори 2019: Лидерът на НФСБ Валери Симеонов в Разград: Достойните хора от НФСБ, „Атака“ и ВМРО ще работят заедно за избирателите"}
{"url": "http://www.focus-news.net/news/2019/10/20/2710278/predstoyashti-mezhdunarodni-sabitiya-za-21-oktomvri-agentsiya-fokus.html", "text": "*** \r\n  Визита на външния министър на България Екатерина Захариева в Москва \r\n \r\n*** \r\n  Парламентът ще дебатира сделката за Брекзит и ще гласува правителствената законодателна програма \r\n \r\n*** \r\n  Пленарна сесия на Европейския парламент \r\n \r\n*** \r\n  Съдът ще гледа искането на САЩ за екстрадиция на Джулиан Асандж \r\n \r\n*** \r\n  Общи избори в Канада \r\n \r\n*** \r\n  70-ти международен конгрес по астронавтика", "date": "2019.10.20", "title": "Предстоящи международни събития за 21 октомври (Агенция \"Фокус\")"}
{"url": "http://www.focus-news.net/news/2019/10/20/2710274/mestni-izbori-2019-vodachat-na-listata-na-bsp-sofiya-za-obshtinski-savetnitsi-kaloyan-pargov-lyulin-zasluzhava-mnogofunktsionalna-sportna-zala.html", "text": "„Люлин” е шестият по големина град в страната и заслужава многофункционална спортна зала и спортни площадки. Масовият спорт е в основата на здравословното развитие на подрастващите. Важен е и за възрастните, които искат да спортуват. Това заяви лидерът на БСП – София и водач на листата на партията за Столичния общински съвет Калоян Паргов по време на спортен празник в района, съобщиха от  БСП – София . Домакин и инициатор на събитието е Мая Александрова – кандидат за кмет на Люлин от БСП. Калоян Паргов и Мая Александрова връчиха голямата награда - градски велосипед.    \r\nВ атрактивния спортен празник на открито се включиха стотици люлинчани. Те взеха участие в активните спортни състезания, сред които Kangoo Jumps, табата, зумба, фитнес и лека атлетика. Празникът започна с демонстрация на паркур - модерният акробатичен спорт, който завладя младите по цял свят. \r\nЗа най-малките, за да не скучаят, бяха предвидени занимания по рисуване и моделиране с пластилин. Всички участници бяха единодушни, че за първи път присъстват на подобно събитие и биха се радвали в Люлин по-често да има такива.", "date": "2019.10.20", "title": "Местни избори 2019: Водачът на листата на БСП – София за общински съветници Калоян Паргов: „Люлин” заслужава многофункционална спортна зала"}
{"url": "http://www.focus-news.net/news/2019/10/20/2710279/gd-granichna-politsiya-silno-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-lesovo-a-na-gkpp-dunav-most-vidin-e-intenziven-na-izhod-za-tovarni-avtomobili.html", "text": "Силно интензивен е трафикът на изход за товарни автомобили на ГКПП „Капитан Андреево“ и ГКПП „Лесово“ на границата ни с Турция, а на границата с Румъния на  ГКПП „Дунав мост – Видин“ трафикът е интензивен за товарни автомобили. Това съобщават от  ГД „Гранична полиция“ . Информацията за трафика на българските гранични контролно-пропускателни пункта е към 18.00 часа. \r\nНа границата с Република Сърбия, Република Северна Македония и Република Гърция трафикът е нормален на всички гранични контролно-пропускателни пункта.", "date": "2019.10.20", "title": "ГД „Гранична полиция: Силно интензивен е трафикът на изход за товарни автомобили на ГКПП „Капитан Андреево“ и ГКПП „Лесово“, а на ГКПП „Дунав мост – Видин“ е интензивен на изход за товарни автомобили"}
{"url": "http://www.focus-news.net/news/2019/10/20/2710298/moldpres-moldova-kam-2000-chasa-izbiratelnata-aktivnost-v-moldova-nadhvarlya-40.html", "text": "Към 20.00 часа над 40% от гражданите са гласували, но избирателната активност е по-ниска, отколкото при изборите през 2015 г., съобщава  Moldpres . \r\nСпоред онлайн приложението на Централната избирателна комисия до този час са гласували около един милион и 150 хиляди избиратели. Сред отишлите дo урните преобладават жените  - 54%. Най-активните избиратели са по-възрастните хора, най-пасивните са младите хора под 25 години. \r\nВ столицата Кишинев избирателната активност е 35,23% и тук по-голямата част от избирателите са жени - повече от 55%. В Балти около 35,39% от гражданите са гласували един час преди затварянето на избирателните секции. \r\n \r\n  Юлиян Марков", "date": "2019.10.20", "title": "Moldpres (Молдова); Към 20:00 часа избирателната активност в Молдова надхвърля 40%"}
{"url": "http://www.focus-news.net/news/2019/10/20/2710281/mestni-izbori-2019-zdravko-dimitrov-kandidat-za-kmet-na-plovdiv-ot-gerbsds-sled-izborite-shte-pokanya-na-sreshta-moite-oponenti-za-da-nachertaem-badeshteto-na-plovdiv-za-20-godini-napred.html", "text": "След изборите ще поканя на среща моите опоненти, за да начертаем бъдещето на Пловдив за 20 години напред. Това каза Здравко Димитров, кандидат за кмет на Пловдив от ГЕРБ/СДС, в разговор с Илиана Беновска в седмичното обзорно политическо предаване „Беновска пита“ по „Канал 3“ и Радио „К2“, съобщиха от  екипа на предаването . \r\nЗдравко Димитров заяви позиции по следните теми:  \r\n Отказът на опонентите му Славчо Атанасов и Дани Каназирева да участват в предаването.   \r\n„Формата, който бяхме договорили още преди две седмици, беше да се явите един след друг вие, г-н Радев, г-н Славчо Атанасов и г-жа Дани Каназирева. Г-н Славчо Атанасов отказа с учтив имейл, а г-жа Каназирева съобщи, че е разбрала, че предаването е в събота, а не в неделя и затова не е тук. Дължа това обяснение не само на Вас, не само на г-н Радев, който чака след Вас, а и на Пловдив, защото тук трябваше да се състои последно представяне, след което трябваше да се съберете четиримата! Вие сте тук, независимо, че след това трябва да заминете веднага, за да присъствате на футболния мач Локомотив Пловдив – ЦСКА!“, започна с това уточнение разговора водещата Илиана Беновска. Здравко Димитров потвърди, че нещата стоят точно така. Той добави: „Човек, поеме ли ангажимент, трябва да си го спазва, а това е показателно за нещата, които говорим и дали ще се случат след това. Пловдивчани са интелигентни хора, те ще си направят своята сметка, така че коментарът по-нататък е излишен!“.  \r\n От кого е получил подкрепа? \r\n„7 дни преди финалната битка, можете ли да кажете кой ви подкрепи през тези 3 седмици?“, попита водещата Илиана Беновска. Здравко Димитров отговори, че е получил подкрепа от гражданите. Той подчерта, че е провел доста срещи с граждани, с представители на бизнеса и може да каже, че изборите в Пловдив вече се усещат. Хората не са безразлични, задават всякакви въпроси, които ги вълнуват. „А кой ме подкрепи? СДС, с тях имаме споразумение на национално ниво!“, добави той.  \r\n„Нямам предвид само партийно, подкрепиха ли ви бизнесът, подкрепиха ли ви профсъюзите, подкрепиха ли ви спортистите, подкрепиха ли ви майките?“, попита водещата Илиана Беновска. Събеседникът й отговори, че е провел доста срещи, от тях е останал с впечатление, че бизнесът иска съвсем нормални неща, администрацията да работи в негова подкрепа. Той обясни, че е провел срещи и с КТ „Подкрепа“, които искат да има чуваемост, нормален диалог.  \r\n„Добре, но разбийте представата, която витае в публичното пространство, не за Вас, а изобщо, че бизнесът подкрепя една власт, в случая кметската в Пловдив, за да може да вземе после обществени поръчки, изгоди, облаги?“, продължи с въпросите си водещата Илиана Беновска. Кандидатът за кмет на Пловдив отговори, че нещата не стоят така, според него бизнесът иска прозрачност. Бизнесът не иска едни и същи фирми да печелят обществените поръчки, а Здравко Димитров подчерта, че ако стане кмет, подобни порочни практики няма да съществуват.  \r\n Управлението на досегашния кмет на Пловдив Иван Тотев.   \r\n„Вие от областен управител искате да станете кмет, деликатна е ситуацията, че Вашият предшественик също беше от ГЕРБ и продължава да бъде областен координатор. На Вас не ви е възможно, може би, да критикувате предшественика си Иван Тотев, както го правят опонентите ви!“, отбеляза водещата Илиана Беновска. Здравко Димитров отговори, че неговите опоненти критикуват достатъчно Тотев, макар и да прекаляват понякога. Той продължи, че Пловдив се развива добре през последните 8 години, особено в сравнение с 4-те преди това, когато са управлявали Славчо Атанасов и БСП. Случили са се хубави неща, които трябва да се надграждат. Площадът вече има съвсем друг вид, градът се е сдобил с многофункционална спортна зала, развива се археологията. „Разбира се винаги може и още, но Пловдив се развива правилно!“, категоричен беше кандидатът за кмет на града от ГЕРБ/СДС.  \r\n„Така ще кажете разбира се, но да довършим още малко този не много удобен въпрос, ще кажете после какво ще надградите над мандата на Иван Тотев, но какво има да се поправя?“, попита водещата Илиана Беновска. Здравко Димитров отговори, че на първо място това е отношението на администрацията към хората. Той продължи: „Това съм длъжен да го направя и това всеки след мен ще го направи - по-голяма чуваемост. В това отношение, ако трябва да бъдем честни, търпим критика всички, защото ние сме от една партия!“. Той продължи, че сериозен проблем в Пловдив е трафикът, който на практика блокира града. На първо място трябва да се оправят циклограмите на сфетофарите, да се изградят кръстовища на две нива, трафикът да се изведе извън Пловдив. В този ред на мисли след няколко дни премиерът Борисов ще посети града, където ще се запознае с ремонтните дейности и тогава вероятно ще се постигне споразумение за изграждане на обхода на югоизток от града.  \r\n„Премиерът добре познава Пловдив, но ще успеете ли да го склоните да се поразходи малко с Вас из Пловдив?“, попита водещата Илиана Беновска. Здравко Димитров отговори, че би го направил с най-голямо удоволствие. „Ето, сега го каня от ефир да изпием по едно кафе, ще ми бъде приятно!“, заяви той. „Вашите опоненти няма ли да ви обвинят, че Борисов прави политическа предизборна агитация, той е в правото си, защото е лидер на ГЕРБ?“, попита водещата Илиана Беновска. Събеседникът й отговори, че това са съвсем нормални неща и припомни, че наскоро и Сергей Станишев е пил кафе в града. В този момент се включи и кандидатът за кмет на Пловдив от БСП Николай Радев, който репликира, че Станишев не раздава пари предизборно. Здравко Димитров отговори: „Кой раздава пари предизборно, къде дават пари, г-н Радев? Не ги делим, кметовете не се делят! Аз не знам някой да раздава предизборно пари, това е несериозно!“.  \r\n„Разбира се тези забележки са важни, защото вие очертавате политическия си облик. Вашите конкуренти, не знам дали да им отделя още една минута, Атанасов и Каназирева, са с не много ясна политическа физиономия! Защото Славчо Атанасов беше от ВМРО, сега е от НФСБ, а ВМРО и НФСБ са коалиционни политически партньори на ГЕРБ! Дани Каназирева пък беше избрана от ГЕРБ, после ги напусна и създаде своя партия!“, отбеляза водещата Илиана Беновска. Събеседникът й отговори, че в Пловдив вече ясно се очертава ляво и дясно.  \r\n Бюджета на Пловдив.   \r\n„Как стои въпросът със задлъжнялостта на Пловдив, това е един въпрос, който ще възниква и при реализацията на инфраструктурата, и при разширяването на икономическите зони и проекти, и при образованието и детските градини?“, попита водещата Илиана Беновска. Здравко Димитров отговори, че това ще стане напълно ясно, когато се направи ревизия, но при всички положения събираемостта трябва да се повиши. Той продължи, че Пловдив е един от малкото големи градове, където общинските приходи са по-малко от трансфера от републиканския бюджет. Кандидатът за кмет от ГЕРБ/СДС беше категоричен, че трябва да се създадат добри условия за работа на бизнеса, съответно той да създава нови работни места и производства с по-висока добавена стойност. Така ще се повиши и стандарта на живот. „Един кмет е длъжен да създаде такива условия, да привлече инвеститори, за да се повишат и доходите на населението!“, категоричен бе Димитров.  \r\n„Аз ви благодаря, че споменахте, че ще направите ревизия веднага, ако ви изберат, защото пак повтарям, вие приемате общината от Вашия съпартиец Иван Тотев! Деликатният въпрос – кой ще направи тази ревизия?“, попита водещата Илиана Беновска. Събеседникът й отговори, че си има оторизирани органи, които се занимават с това. „Въпросът е по-скоро дали тя ще бъде обективна?“, продължи водещата. Гостът й отговори: „Задължително трябва да бъде обективна, защото с числата шега не бива. Трябва да знаем на какво стъпваме! Това са нормални неща при всяко едно ново управление, така че не виждам някаква драма!“.  \r\n„Како увеличение на бюджета бихте искали, предстои приемането на държавния бюджет?“, попита водещата Илиана Беновска. Здравко Димитров отговори, че най-важното е да няма кух бюджет, да няма заложени неща, които да не могат да се изпълнят. Той подчерта, че за всички е важно да знаят с какво разполагат в следващите няколко години.  \r\n Основните му приоритети.   \r\n„Кое е най-наболялото, разбира се за всеки гражданин, за всяка категория граждани, които ви подкрепят, има различна гледна точка кое е най-важното, за едни са детските градини, за други движението, за трети работните места. Как степенувате, кой е най-важният ви приоритет след като минаха 3 седмици, Вие имахте една програма, разговаряхте с хората, нещо пренаредихте ли?“, попита водещата Илиана Беновска. Здравко Димитров отговори: „Чистият въздух, питейната вода, детските заведения, ясли и детски градини, здравеопазване! Това са нещата, които интересуват хората, както и доходите. Това са нормални неща. Това всичко трябва да се нареди по приоритети и да се работи независимо той е. Аз пак казвам, ние след изборите ще се съберем всички пак заедно опоненти, за да предначертаем бъдещето на Пловдив за 10-15-20 години напред, да видим как го искаме визионерски и който и да е на власт след време да ги следва! Всичко друго е работа на парче!“.  \r\n„За кой път го казвате, г-н Димитров, че ще се съберете четиримата опоненти след изборите?“, попита водещата Илиана Беновска. Здравко Димитров отговори, че го е повтарял много пъти, защото смята, че така е правилно. „А получихте ли отговор от тях, съгласие?“, попита водещата Илиана Беновска. Събеседникът й отговори, че за съжаление все още не е получил отговор, но е сигурен, че всеки един ще откликне, защото всички имат добри намерения, но се различават по начина на изпълнение и времето. Той добави, че помощта на държавата също е много важна.  \r\n Обръщението му към избирателите.   \r\nЗдравко Димитров се обърна към избирателите със следните думи: „Пловдивчани са интелигентни хора, те знаят, усещат кое е правилното, а правилното е бюлетина номер 43! Да ни дадат възможност Пловдив след 4 години да стигне София по стандарт на живот, да може всички неща едно по едно да се случват. Първо пожелавам на всички да са живи и здрави, това е най-важното, изборите минават и заминават, но ние пловдивчани си оставаме, затова нека да си направим сами един по-добър град за живеене и да се срещаме след време и да се гледаме очи в очи!“. Водещата покани следващия си гост, кандидата за кмет от БСП Николай Радев, и призова двамата да си стиснат ръцете. Здравко Димитров отговори, че ще го направи с удоволствие, той поясни, че уважава много своя опонент, пожела му късмет и изрази надеждата си именно той да му бъде опонент на балотажа, с което приключи участието си в седмичното обзорно политическо предаване „Беновска пита“ по „Канал 3“ и Радио „К2”.", "date": "2019.10.20", "title": "Местни избори 2019: Здравко Димитров, кандидат за кмет на Пловдив от ГЕРБ/СДС: След изборите ще поканя на среща моите опоненти, за да начертаем бъдещето на Пловдив за 20 години напред"}
{"url": "http://www.focus-news.net/news/2019/10/20/2710276/sitel-makedoniya-opozitsiyata-ochakva-da-bade-dogovorena-data-za-predsrochni-izbori.html", "text": "Опозицията очаква да бъде договорена дата за предсрочни избори на лидерската среща, заяви вицепрезидентът на ВМРО-ДПМНЕ Александър Николовски след среща с гражданите. Николовски не разкри предпочитаната от опозицията дата за тези избори, съобщава македонският телевизионен канал  “Сител“ . \r\nСДСМ също заявиха, че страната се нуждае от бързи парламентарни избори и решението остава на гражданите. \r\n„Европейската мечта на македонския народ, както и на албанците, сърбите, власите, турците, ромите, бошняците и всички останали, които живеят у нас - няма да бъде съсипана. Затова са необходими предсрочни избори. Избори възможно най-бързо. \r\nИзбори, в които гражданите ще вземат решение и ще потвърдят пътя, по който страната ни трябва да продължи,“ написа премиерът Зоран Заев на своя профил в социалната мрежа „Фейсбук“. \r\n„Промените и реформите не ги прави едно правителство или  20 души. Всички трябва да се променим, всички да реформираме. Всичките два милиона“, пише той. \r\nНа масата при Пендаровски ще седнат и лидерите на четирите партии в албанския политически блок. БЕСА и ДСИ вече поискаха предсрочни избори, а решението на премиера беше приветствано и от Алианса на албанците. \r\n \r\n  Юлиян Марков", "date": "2019.10.20", "title": "„Сител“ (Македония): Опозицията очаква да бъде договорена дата за предсрочни избори"}
{"url": "http://www.focus-news.net/news/2019/10/20/2710299/kemperat-na-obrazovatelnoto-turne-znambe-gostuva-vav-veliko-tarnovo-prez-dekemvri.html", "text": "На 13 октомври започна образователното турне „Знам.бе“, което ще посети 30 училища в 30 от градовете на България. Това съобщиха за  Радио „Фокус“-Велико Търново  организаторите на инициативата. Турнето ще продължи два месеца, а представителите на организацията ще изминат 5000 километра с кемпер. Във Велико Търново кемпера ще пристигне на 4 декември. \r\nОт „Знам.бе“ вярват, че образованието трябва да е достъпно за всички в България и всичко, което правят те е с цел да повиши общата грамотност на населението. Тяхната мисия е да предоставят актуални за времето подходи и инструменти за учене, съобразени с интересите на младите хора. \r\nЗа да бъдат максимално полезни на всяко дете в България от Знам.бе създават анкета, която ще покаже потенциалния път на развитие на всяко дете. В основата си анкетата стъпва на пет-факторния психологически модел (Big-5) за личностни черти и взима предвид рамката на Европейската комисия (ЕК) за ключовите компетентности на бъдещето. По тази начин анкетата насочва децата към 18-те отрасли в индустрията, които са заложени на глобално ниво от обединените нации (ООН). \r\nЛуиза ТРАНЧЕВА", "date": "2019.10.20", "title": "Кемперът на образователното турне „Знам.бе“ гостува във Велико Търново през декември"}
{"url": "http://www.focus-news.net/news/2019/10/20/2710280/lokalno-makedoniya-liderite-pristignaha-pri-prezidenta.html", "text": "Лидерите на политическите партии започнаха да пристигат в президентската вила „Водно“, информира македонското електронно издание  “Локално“ .  \r\nЛидерът на Демократичния съюз за интеграция (ДСИ) Али Ахмети дойде пръв. На срещата с президента Стево Пендаровски са поканени лидерите на най-големите парламентарни партии Зоран Заев, Християн Мичковски, Али Ахмети, Зядин Села, Африм Гаши, Билал Касами и Мендух Тачи. \r\nОсвен липсата на дата за преговори с Европейския съюз, ръководството ще обсъди и дата за предсрочни парламентарни избори, обяви премиерът Зоран Заев на пресконференция в събота.  \r\n \r\n  Юлиян Марков", "date": "2019.10.20", "title": "„Локално“ (Македония): Лидерите пристигнаха при президента"}
{"url": "http://www.focus-news.net/news/2019/10/20/2710301/voennosluzheshti-veterani-i-voennopatriotichni-sayuzi-ot-balgariya-i-severna-makedoniya-otbelyazaha-75-godini-ot-boevete-pri-strazhin-i-stratsin-obzor.html", "text": "75-ата годишнина от боевете при Стражин и Страцин бяха отбелязани в Северна Македония. Честването в югозападната ни съседка се случва за първи път през 2013 г. Славата и паметта на българските герои беше почетена с църковно-военен ритуал. Там присъстваха  почетен караул и парашутисти от 68-ма бригада „Специални сили“, както и нейният командир - бригаден генерал Явор Матеев. Участието на 68-ма бригада „Специални сили“ не бе случайно, тъй като именно тя е наследник на Българската парашутна дружина, която през 1944 г. е предната линия на Българската армия по бойните полета на Стражин и Страцин. На църковно-военният ритуал присъстваха още директорът на дирекция „Социална политика и политика по военнопатриотично възпитание“ Иво Антонов, представители на ръководствата на военнопатриотичните съюзи от България и Република Северна Македония, както и ветерани, участвали в бойните действия по тези места. Беше отслужена заупокойна молитва в памет на героите, а военнослужещите от 68-а бригада „Специални сили“ отдадоха военни почести в знак на преклонение пред подвига на загиналите български воини и поднесоха венци и цветя пред паметната плоча на героите. Именно там на 18 октомври 1944 г. в 06.00 часа сутринта, след артилерийска и авиационна подготовка, частите на 2-ра пехотна дивизия и Парашутната дружина атакуват Стражинската позиция. Боевете за Стражинската укрепена позиция започват още на 6 октомври 1944 г. Между 10 и 17 октомври частите на Първа българска армия, под командването на генерал-майор Владимир Стойчев, се реорганизират за решително настъпление срещу отбраняващите се на линията с. Петралица – височина Стражин немски части. Въпреки усилията и многото жертви атаката е отблъсната. След неуспеха на сутрешната офанзива срещу Стражинската укрепена позиция, командването на дивизията взема решение настъплението да се поднови в 15.00 ч. на същия ден. След ожесточени сражения позицията е окончателно превзета на следващия ден, като по този начин е разчистен пътят за настъпление към Куманово и Скопие.", "date": "2019.10.20", "title": "Военнослужещи, ветерани и военнопатриотични съюзи от България и Северна Македония отбелязаха 75 години от боевете при Стражин и Страцин (ОБЗОР)"}
{"url": "http://www.focus-news.net/news/2019/10/20/2710305/670-novi-sluchaya-na-rakovi-zabolyavaniya-sa-registrirani-vav-velikotarnovska-oblast-ot-nachaloto-na-godinata-do-kraya-na-avgust.html", "text": "670 нови случая на ракови заболявания са регистрирани във Великотърновска област от началото на годината до края на август. 67 от тях са с карцином на млечната жлеза. Данните са от статистика, изготвена от Сдружението на онкоболните в Горна Оряховица, съобщи за  Радио „Фокус“ – Велико Търново  председател на организацията Мария Георгиева. Според друго изследване от 1963-та година до момента в региона са отчетени 34 537 заболели от рак.  \r\n„С карцином на млечна железа за областта са 3 894, за Горнооряховска община те са 801. Като имате предвид, че с карцином на млечна жлеза има и мъже. Общо за страната регистрираните онкоболни са 2 090 000 души. От тях са починали около 627 хиляди души. Годишно от рак на млечната жлеза се разболяват около 4000 жени, като от тях са починали около 1000. В САЩ с 30% е намалял ракът на млечната жлеза чрез скрининг мамографии. В структурата на смъртта на първо място са сърдечно-съдовите заболявания – 65,5%, а на второ място са онкозаболяванията – 22%. Всеки осми човек на планетата умира от рак. Всяка четвърта жена умира от рак на млечната жлеза. Прагът на заболелите от рак на гърдата пада под 20 години. Има операция на 14-годишно момиче. Границите на възрастта на онкологичните заболявания се движи между 20 и 80 години“, допълни Мария Георгиева.  \r\nВ контекста на тревожните данни тя припомни, че превантивните прегледи са един от основните начини за ограничение на разпространението на раковите заболявания. Т. нар. скрининг според Мария Георгиева трябва да се извършва поне веднъж в годината при здрави хора, а при преминалите лечение - и по-често. Друг съвет, който тя отправи, е прегледите да не са само физически, а и с мамограф. \r\nЛуиза ТРАНЧЕВА", "date": "2019.10.20", "title": "670 нови случая на ракови заболявания са регистрирани във Великотърновска област от началото на годината до края на август"}
{"url": "http://www.focus-news.net/news/2019/10/20/2710308/transgranichen-evropeyski-proekt-predvizhda-izgrazhdane-na-turisticheska-infrastrura-i-populyarizirane-na-kulturno-istoricheskoto-nasledstvo-na-lom-i-obshtina-pantaley-v-sarbiya.html", "text": "Трансграничен европейски проект предвижда изграждане на нова туристическа инфраструра и популяризиране на културно-историческото наследство на Лом и Община Панталей в град Ниш в Сърбия, съобщиха за  Радио „Фокус“ – Видин  от ръководството на екипа на проекта. Стойността на инициативата е 600 000 евро. Бившият младежки дом в квартал „Боруна“ в Лом ще бъде преобразуван в туристически информационен център. В Ниш се извършва ремонт на два пътни участъка – до Царянската пещера и манастира „Свети Йоан“ край Ниш. Изготвана е програма, чрез която двата района ще бъдат популяризирани като туристически дестинации.  \r\nМежду Лом и Ниш съществува сътрудничество от 2005 година, като оттогава се реализирани няколко трансгранични проекта. \r\nАнна ЛОЗАНОВА", "date": "2019.10.20", "title": "Трансграничен европейски проект предвижда изграждане на туристическа инфраструра и популяризиране на културно-историческото наследство на Лом и Община Панталей в Сърбия"}
{"url": "http://www.focus-news.net/news/2019/10/20/2710300/the-independent-pismata-na-boris-dzhonsan-do-es-mozhe-da-badat-scheteni-za-neuvazhenie-na-parlamenta.html", "text": "Двете писма на Борис Джонсън до ЕС може да бъдат счетени за неуважение към парламента, заяви финансовият министър в сянка Джон МакДонъл, цитиран от левия проевропейски вестник  The Independent . \r\nПремиерът е изправен пред съдебен иск oщe в понеделник, след като писмата му до председателя на Европейския съвет Доналд Туск бяха наречени „жалки” от депутата, който успешно оспори незаконното  спиране на парламента. \r\nДжонсън беше принуден да изпрати писмо с искане за отлагане на Брекзит след поражение в Камарата на общините в събота . \r\nВъпреки това той настоя, че няма да договаря отлагане и изпрати две писма до Доналд Туск - неподписано съобщение, свързано с искането на парламента за отлагане, и подписано от него писмо, в което се посочва защо той не вярва, че забавянето ще бъде в интерес на ЕС или Великобритания. \r\nПремиерът заяви, че смята, че този ход изпълнява изискванията на Закона на Бен, който изисква той да поиска отлагане, ако не успее да осигури одобрение от парламента на сделката си за Брекзит до 23:00 часа на 19 октомври. \r\nНо депутатът от Шотландската национална партия Джоана Чери определи играта на премиера като „жалка“ и заяви, че ще настоява за съдебни действия във Върховния съд на Шотландия в понеделник. \r\n \r\n  Юлиян Марков", "date": "2019.10.20", "title": "The Independent: Писмата на Борис Джонсън до ЕС може да бъдат счетени за неуважение на парламента"}
{"url": "http://www.focus-news.net/news/2019/10/20/2710307/mestni-izbori-2019-mladite-mayki-kam-d-r-emil-karaivanov-blagodarim-vi-za-podkrepata-koyato-poluchavame.html", "text": "В Деня на българския лекар и Деня на благотворителността младите майки от листата на коалиция „БСП за България” организираха детско парти за децата си, на което специален гост бе кандидатът за кмет на община Асеновград  д-р Емил Караиванов.Това съобщиха от пресцентъра на  партията . В началото на щурия детски купон Екатерина Гешева – кандидат за общински съветник от листата на БСП изказа огромните благодарности на всички присъстващи майки към  д-р Караиванов. „Ние, които сме родени тук в Асеновград, израснали сме тук и сме избрали да останем, да създадем семейства и отгледаме децата си тук, искаме да изкажем едно огромно „Благодаря”. За всички детски площадки, за всички реновирани и обновени училища и детски градини, за безплатните детски ясли, за подкрепата на инвитро процедурите, за младежките проекти за заетост и още много, много значими неща. Вие ни доказвате ежедневно, че сте социално отговорния кмет, който мисли за бъдещето, отразено в грижата за децата.” Кандидатът за кмет д-р Караиванов получи подаръци и много детски усмивки от малките асеновградчани.", "date": "2019.10.20", "title": "Местни избори 2019: Младите майки към д-р Емил Караиванов: Благодарим ви за подкрепата, която получаваме"}
{"url": "http://www.focus-news.net/news/2019/10/20/2710303/the-wall-street-journal-kyurdite-obviniha-turtsiya-che-blokira-tyahnoto-otteglyane.html", "text": "Кюрдските сили обвиниха Турция и нейните съюзници, че блокират изтеглянето им от граничния регион в североизточна Сирия, обвинявайки Анкара в опити да осуети изпълнението на ключовото искане за прекратяване на огъня, договорено със САЩ, пише американският вестник  The Wall Street Journal . \r\nАнкара се споразумя с Вашингтон в четвъртък за петдневно примирие, по време на което се очаква сирийските кюрди да се оттеглят от района, който Турция определи като зона за сигурност по границите на двете държави. И двете страни се обвиниха взаимно в нарушаване на прекратяването на огъня, като в центъра на боевете се намира ключовия  граничен град Рас ал Айн. \r\nВ неделя се възобновиха леки сражения в граничния град  след кратка пауза , според активисти в района. Сирийските демократични сили (СДС), ръководени от кюрдските автономни власти, казват, че турските сили и техните съюзници използват артилерия и леко оръжие, за да поддържат блокадата на обсадения град. \r\nСДС обвиниха Турция, че планира „операция за етническо прочистване“, намеквайки, че Анкара пречи на оттеглянето, за да хване в капан  кюрдите и да възобнови бомбардировките след изтичане на прекратяването на огъня. СДС заявиха, че 20 цивилни и 14 бойци са били убити от обявяването на прекратяването на огъня в четвъртък вечерта. Те призоваха САЩ да наложат прекратяването на огъня и да осигурят хуманитарен коридор за евакуации. \r\nМинистерството на отбраната на Турция късно в събота отрече опити да се предотврати изтеглянето на кюрдите от района. Информацията за това кои пътища да се използват за безопасен проход е била съобщена на американските военни власти. \r\n\"Ние не сме нападали, спазваме примирието\", заяви говорителят на президента на Турция Ибрахим Калън пред The Wall Street Journal в събота. \"Ние им даваме шанс да си тръгнат.\" \r\nТурските власти от своя страна обвиниха кюрдските сили в многократни нарушения на прекратяването на огъня, заявявайки, че кюрдските бойци са извършили 16 атаки, вариращи от снайперистки огън до ракети „земя-земя“. Министерството на отбраната на Турция заяви, че турски войник е убит от кюрдски сили в сирийския граничен град Тел Абаяд. \r\nМеждувременно Турция позволи на един конвой от линейки и други автомобили да евакуира около 30 ранени хора от обсадения Рас ал Айн до Тел Тамар в събота следобед, заявиха активисти в района. По-тежко ранените обаче останаха в обсадения град, добавиха те. \r\n \r\nАмериканските представители заявиха, че администрацията на Тръмп работи активно, за да гарантира, че споразумението се спазва. \r\n„Съединените щати продължават да разговарят с двете страни, за да гарантират спазването на паузата и да (осигури възможността) кюрдските сили безопасно да се изтеглят от контролираната от планираната зона за сигурност“, заяви американски представител. \r\n \r\n  Юлиян Марков", "date": "2019.10.20", "title": "The Wall Street Journal : Кюрдите обвиниха Турция, че блокира тяхното оттегляне"}
{"url": "http://www.focus-news.net/news/2019/10/20/2710267/petima-dushi-sa-zaginali-pri-chelen-sblasak-mezhdu-dva-leki-avtomobila-na-patya-mezhdu-omurtag-i-s-antonovo.html", "text": "Около 16.25 часа е получен сигнал за тежък пътен инцидент на пътя София-Варна, в участъка между Омуртаг и с. Антоново. На място е установен челен сблъсък между два леки автомобила. Това съобщиха от пресцентъра на  МВР . По първоначални данни петима души са загинали при тежкия инцидент. Движението в участъка временно е ограничено. Обходният маршрут е през селата Антоново - Изворово - Камбурово, двупосочно.  \r\nПо информация на ОДМВР-Търговище сигнал за инцидента е получен в 15.58 ч. - за сблъсък между два леки автомобила, движещи се в противоположни посоки по път I-4 (София-Варна) в община Омуртаг – в близост до разклона за с. Камбурово. По първоначални данни едната кола по неустановени засега причини е навлязла в лентата за насрещно движение и се е ударила челно в правомерно движещ се в другата лента атомобил. На място са екипи на Районно управление на МВР-Омуртаг, Районна служба \"Пожарна безопасност и защита ба населението\"-Омуртаг и на \"Спешна помощ\". Извършва се оглед на местопроизшествието.", "date": "2019.10.20", "title": "Петима души са загинали при челен сблъсък между два леки автомобила на пътя между Омуртаг и с. Антоново"}
{"url": "http://www.focus-news.net/news/2019/10/20/2710306/martina-koleva-meditsinski-kozmetik-badeshtite-mayki-v-balgariya-stavat-vse-po-informirani-po-otnoshenie-novostite-v-meditsinskata-kozmetika.html", "text": "Бъдещите майки в България стават все по-информирани по отношение новостите в медицинската козметика.  Това каза за   Радио „Фокус“ – Варна  Мартина Колева, медицински козметик и кинезитерапевт. Тя заяви, че това й прави прекрасно впечатление и допълни, че е срещала по-добре информирани майки, отколкото акушер-гинеколози. „Така например, миналата година бяхме на изложение в София и там дойдоха майки, които бяха наясно със съществуващия продукт-  масло за перинеум. Перинеумът е в долната част на малкия таз и той носи голяма част от тежестта през бременността. Огромен процент от проблемните бременности са точно заради недостатъчната еластичност на перинеума. За мен обаче беше много приятна изненада да разбера, че много от бъдещите майки знаеха за съществуването на такъв продукт, който на запад лекарите изписват наравно с фолиевата киселина“, разясни Мартина Колева. По думите й, в България все още по-голяма част от лекарите не знаят или не обръщат вниманието на тези продукти, които са от голямо значение за безпроблемното износване на детето. \r\nМедицинският козметик допълни, че в последните години много силно на пазара влизат нов тип продукти, които са т. нар. веган и безглутенови козметики. Тя посочи, че на първо място много е важно хората, които са избрали да ползват веган козметика да проверяват дали съответната фирма има сертификат за такъв тип продукти. Колева разясни, че  растителните мазнини са много сходни до човешките липиди, които са в кожата. Именно затова, когато се ползва веган козметика, кожата възприема тези мазнини като подобни на човешките и не реагира негативно. Ако се слагат продукти, в които има животински мазнини, които са значително по-различни от човешки е възможно по-чувствителната кожа да реагира.   \r\n„Искам да обърна внимание и на безглутеновата козметика. Ще започна оттам, че кожата е пропусклива мембрана и всичко, което слагаме върху нея попада в кръвообращението ни. Тогава когато използваме глутенова козметика, каквито впрочем са по-голямата част от продуктите, ние вкарваме глутен в тялото си, от който не знаем дали в даден момент няма да получим глутенова непоносимост. Затова хората, които имат глутенова непоносимост и които са все по-често срещани, трябва да съблюдават каква козметика използват. Това важи и за бъдещите майки. Каквото приемат по време на бременността и тук не говорим само за храна и напитки, но и за козметика, всичко влиза в тялото й, а така също влияе и на плода“, каза в заключение Мартина Колева. \r\nДесислава ВАСИЛЕВА", "date": "2019.10.20", "title": "Мартина Колева, медицински козметик: Бъдещите майки в България стават все по-информирани по отношение новостите в медицинската козметика"}
{"url": "http://www.focus-news.net/news/2019/10/20/2710311/noi-moldova-premierat-maya-sandu-otseni-izborite-polozhitelno.html", "text": "Премиерът Мая Санду оцени изборите положително, отбелязвайки обаче, че има малки изключения., цитира думите й молдовският портал  Noi . \r\n„Изборите са демократично упражнение. Ние се борихме силно за поддържане на демокрацията. Тези избори се проведоха при добри условия. Надявам се и вие да споделяте това мнение, с няколко изключения “, каза Мая Санду на брифинг за пресата в централата на блок АКУМ малко след затварянето на избирателните секции. \r\nПремиерът отбеляза, че блокът АКУМ ще продължи своята работа от утре, в населените места, където ще бъде организиран втори тур. \r\n \r\n  Юлиян Марков", "date": "2019.10.20", "title": "Noi (Молдова): Премиерът Мая Санду оцени изборите положително"}
{"url": "http://www.focus-news.net/news/2019/10/20/2710304/zoran-zaev-predsrochnite-parlamentarni-izbori-shte-se-sastoyat-na-12-april-2020-godina.html", "text": "Предсрочните парламентарни избори ще се състоят на 12 април 2020 година, заяви премиерът Зоран Заев след края на лидерската среща във Вила „Водно“ при президента Стево Пендаровски, предава македонското електронно издание  “МКД“ \r\nПредсрочните парламентарни избори ще се проведат на 12 април 2020 г. СДСМ настояваше изборите да се проведат на 22 или 29 декември. Представителите на ВМРО-ДПМНЕ обаче поискаха друга дата през март или април Накрая за 12 април беше постигнато споразумение. Лидерите на политическите партии се съгласиха, че преброяването трябва да се проведе догодина, но след приключването на предсрочните парламентарни избори. \r\n \r\n  Юлиян Марков", "date": "2019.10.20", "title": "Зоран Заев: Предсрочните парламентарни избори ще се състоят на 12 април 2020 година"}
{"url": "http://www.focus-news.net/news/2019/10/20/2710310/nezavisimaya-gazeta-v-severna-siriya-e-izpolzvan-byal-fosfor.html", "text": "В Северна Сирия е използван бял фосфор, пише руският вестник  “Независимая газета“ \r\nСпоразумението между Вашингтон и Анкара за спиране на турската операция „Извор на мира“ в североизточна Сирия за 120 часа не се прилага. Според съобщения в медиите, включително сирийските, протурските групировки продължават да се бият срещу кюрдите, опитвайки се да завземат удобни територии. В същото време в провинция Хасеке са съобщава за гранични сблъсъци между частите на сирийската армия и бойците на въоръжената опозиция. \r\nСпоред информационната агенция SANA, сирийските войски, които влязоха в провинция Хасеке на 14 октомври, за да подкрепят кюрдските милиции, не са позволили на турските бойци да завземат позициите си миналата събота. „Битката се проведе северозападно от град Тел Тамер. Сирийските сили отблъснаха атака на подкрепяни от Турция бунтовници и ги принудиха да се върнат обратно към границата “, съобщава SANA. Агенцията също така информира, че самолетите на турските ВВС извършват интензивни полети в небето над град Рас ал Айн. По-рано беше съобщено за ожесточени престрелки в околностите му. Говорител на коалицията на кюрдските Сирийски демократични сили (СДС) обвини турските сили в нарушаване на примирието. \r\nСитуацията се влошава от факта, че според съобщенията на кюрдските медии, по време на военните действия в град Рас ал Айн в североизточната част на Сирия, турските бойци са използвали забранени оръжия срещу цивилни, вероятно бял фосфор или напалм. Медиите и социалните мрежи демонстрират множество снимки на момче с тежки изгаряния по цялото тяло. Инцидентът е станал по време на турско въздушно нападение в сряда вечер, тоест дори преди обявеното в четвъртък примирие от САЩ и Турция. Но това примирие не се спазва и именно в района на Рас ал Айн се водят бойни действия. \r\nВластите на кюрдската автономия се опасяват, че използването на забранено оръжие може да се повтори. Международните организации се интересуват от това обстоятелство. Докладчикът на Европейския парламент за Турция Кати Пири смята, че протурските бойци използват бял фосфор. Подобно мнение споделя и британският експерт по химическо оръжие Хамиш де Бретън-Гордън. Според кюрдския телевизионен канал Rudaw можем да говорим за използването на снаряди, съдържащи фосфор и напалм. \r\nНа 19 октомври турската агенция Anadolu публикува изявление на турското външно министерство, в което „опровергава съобщения от редица чуждестранни медии, че турската армия е използвала химическо оръжие по време на антитерористичната операция „Извор на мира“. Подобно опровержение беше публикувано от Anadolu Agency от името на т. нар. Министерство на отбраната при сирийското временно правителство, създадено със средства на Анкара и разположено в Турция. \r\nСпоред кюрдските медии ръководството на непризнатата автономия \"е създало специална медицинска комисия, която установява какви оръжия се използват от турските войски\". Говорителят на СДС Мустафа Бали се надява, че експерти от други страни ще се присъединят към тази проверка. \r\n \r\n  Юлиян Марков", "date": "2019.10.20", "title": "„Независимая газета“: В Северна Сирия е използван бял фосфор"}
{"url": "http://www.focus-news.net/news/2019/10/20/2710314/tsik-na-moldova-mestnite-izbori-mogat-da-badat-obyaveni-za-validni.html", "text": "Местните избори могат да бъдат обявени за валидни. До 21.00 часа, когато всички избирателни секции на територията на Република Молдова бяха затворени, 1 милион 174 хиляди избиратели дойдоха до урните. Избирателната активност е 41,7%. Това заяви председателят на Централната избирателна комисия Дорин Чимил, цитиран от  Moldpres . \r\nСпоред него в рамките на следващия час последните избирателни секции в 50-и район ще се затворят. Избирателните секции в страната спряха да работят в 21.00 часа. „Днешните избори се проведоха без сериозни инциденти, които биха могли да повлияят на крайните резултати“, каза Чимил. \r\nВ столицата избирателната активност беше 36,05% и тук по-голямата част от избирателите бяха жени - повече от 55%. В Балти са гласували около 36,11% от избирателите. \r\nВ резултат на местните избори ще бъдат избрани 898 кметове и 11 590 съветници. Последните общи местни избори се проведоха на 14 юни 2015 г. Тогава избирателната активност беше 49,00%. \r\n \r\n  Юлиян Марков", "date": "2019.10.20", "title": "ЦИК на Молдова: Местните избори могат да бъдат обявени за валидни"}
{"url": "http://www.focus-news.net/news/2019/10/20/2710316/rossiyskaya-gazeta-rusiya-prizova-stranite-ot-briks-da-eliminirat-dolara-pri-razplashtaniya-po-mezhdu-si.html", "text": "Русия призова страните от БРИКС да елиминират долара при разплащания по между си, пише руският вестник  “Российская газета“ . \r\nДействията на САЩ могат да доведат до катастрофални последици не само за Москва и Вашингтон, но и за целия свят - човечеството отново може да бъде на прага на неконтролирана надпревара с оръжия. Секретарят на Съвета за сигурност на Руската федерация Николай Патрушев каза това в Бразилия, където проведе разговори с колегите си от страните от БРИКС и взе участие в среща с бразилския президент Жаир Болсонаро. \r\nНиколай Патрушев призова колегите си от БРИКС да намерят адекватен отговор на използването на политиката на едностранните икономически санкции, когато не само една държава е включена в „черните списъци“, но и всички партньори, които се опитват да правят бизнес с нея. Според секретаря на Съвета за сигурност на Руската федерация при настоящите условия използването на американската валута е изпълнено със сериозни рискове. \r\n\"Изглежда ненормално, че САЩ, държащи се толкова агресивно и непредвидимо, продължават да остават притежатели на основната резервна валута\", каза Патрушев. \r\nВъв връзка с това, ефективен отговор на санкциите, според него, следва да бъде по-нататъшното развитие на взаимните разплащания в национални валути, както и укрепване на потенциала за развитие на Банката на БРИКС. \r\n„Глобалната система на стратегическа стабилност, създадена от усърдната работа на нашите предшественици, е на прага на колапса поради непоследователната и често открито провокативна позиция на Запада“, каза Патрушев. Според него подобна конфронтационна политика заплашва да се превърне в нова неконтролирана надпревара във въоръжаването, включително в космоса.  \r\n \r\n  Юлиян Марков", "date": "2019.10.20", "title": "„Российская газета“: Русия призова страните от БРИКС да елиминират долара при разплащания по между си"}
{"url": "http://www.focus-news.net/news/2019/10/20/2710313/tass-evropeyskiyat-sayuz-e-gotov-da-predostavi-otsrochka-na-velikobritaniya.html", "text": "Европейският съюз е склонен да предостави на Великобритания тримесечно отлагане на Брекзит, ако премиерът на Обединеното кралство Борис Джонсън не успее да получи одобрение на споразумението за оттегляне от ЕС следващата седмица в парламента, пише британският вестник The Times, цитиран от  TACC , позовавайки се на дипломатически източници. \r\nСпоред изданието Брюксел е категоричен, че Великобритания ще може да напусне Европейската общност по-рано, а приблизителните дати на напускане  ще бъдат установени  на 1-во и 15-то число през  ноември, декември и януари. \r\nСпоред вестника решението на ЕС по този въпрос няма да бъде взето, докато не стане ясно дали Джонсън ще може да получи одобрение на сделката от Камарата на общините. Ако британският премиер се сблъска със сериозни затруднения, например, ако парламентът го задължи да проведе втори референдум за Брекзит, тогава страни от ЕС като Германия ще настояват за по-значително отлагане  например, до юни следващата година. \r\n \r\n  Юлиян Марков", "date": "2019.10.20", "title": "ТАСС: Европейският съюз е готов да предостави отсрочка на Великобритания"}
{"url": "http://www.focus-news.net/news/2019/10/20/2710317/moldpres-moldova-spored-parvite-danni-v-kishinev-vodi-kandidatat-na-partiyata-na-sotsialistite.html", "text": "След обработка на 33 от 307 протокола в Кишинев, кандидатът за Партията на социалистите на Република Молдова (ПСРМ)  Йон Чебан събира най-много гласове - 41,3%, докато кандидатът за блока АКУМ Андрей Настасе е подкрепен от 31% от жителите на столицата, предава  Moldpres . \r\nПредварителните резултати показват, че около 10% от жителите на Кишинев са гласували за кандидата на Либералната партия Дорин Киртоака и около 4,4% за представителя на Партията на националното единство Октавиан Цику. По-малко от три процента от гласовете са дадени за други кандидати, участвали в надпреварата. \r\n \r\n  Юлиян Марков", "date": "2019.10.20", "title": "Moldpres (Молдова): Според първите данни в Кишинев води кандидатът на Партията на социалистите"}
{"url": "http://www.focus-news.net/news/2019/10/20/2710312/hristiyan-mitskovski-predsrochnite-izbori-sa-neizbezhni.html", "text": "Предсрочните избори са неизбежни след случилото се в страната, заяви лидерът на ВМРО-ДПМНЕ Християн Мицковски след лидерската среща, проведена във Вила Водно по инициатива на президента Стево Пендаровски, пише македонският  “Фокус“ . \r\n„Изборите са неизбежни след този провал. Сегашното управление е победено! На тези избори ще победи обновяването на Македония и сега ни чака работа всеки ден, за да можем да постигнем това, което сме замислили. Ще предложим закони за реформи, защото трябва да започнем от някъде.  Ревизионизмът няма да бъде политика на ВМРО-ДПМНЕ. Призовавам прокуратурата и съдебната система да работят независимо и в тази страна не трябва да има недосегаеми професии. Никога не ми е идвало наум да защитавам престъпници. Ще се провери произхода на собствеността на всички настоящи и бивши политици. Трябва да бъдем политици, които ще гарантират модерно бъдеще за нашите граждани“, каза Мицковски. \r\n \r\n  Юлиян Марков", "date": "2019.10.20", "title": "Християн Мицковски: Предсрочните избори са неизбежни"}
{"url": "http://www.focus-news.net/news/2019/10/20/2710318/sitel-makedoniya-liderite-na-partiite-ot-albanskiya-spektar-ochakvat-izborite-da-donesat-promyana.html", "text": "Лидерите на партиите от албанския спектър очакват изборите да донесат промяна, информира македонският телевизионен канал  “Сител“ . \r\nНа 12 април ще имаме избори и това ще бъде добър ден за всички, когато ще изгрее ново слънце, особено при албанците, заяви лидерът на Алтернатива Африм Гаши след лидерската среща, проведена във Вила Водно по инициатива на президента Стево Пендаровски. \r\n\"Ще трябва да дойдат дългоочакваните промени и смятам, че ще е добре за всички граждани на страната\", каза Гаши. \r\nЗиядин Села , лидер на Алианса на албанците подчерта, че \"12 април е възможност за промяна и възстановяване на демокрацията.\" \r\n\"Нека върнем надеждата на много млади хора, които бягат от страната, без условия на живот, без образование, без здравна система\", каза Села. \r\nСъгласихме се да отидем на предсрочни парламентарни избори, заяви лидерът на БЕСА Билал Касами:  \r\n„Решихме, че след случилото се с неуспеха за получаване на дата за преговори Северна Македония и гражданите на страната остават ангажирани с евроатлантическия път. Нека да си направим домашното, за да получим дата за преговори на следващата среща на върха на ЕС, каза Касами. \r\n \r\n  Юлиян Марков", "date": "2019.10.20", "title": "“Сител: (Македония): Лидерите на партиите от албанския спектър очакват изборите да донесат промяна"}
{"url": "http://www.focus-news.net/news/2019/10/20/2710315/zoran-zaev-vyarvam-che-na-12-april-grazhdanite-shte-vzemat-madro-reshenie.html", "text": "Вярвам, че гражданите ще вземат мъдро решение, с което ще трасират пътя на нас политиците, които ще получим подкрепа, да ръководим страната, заяви премиерът и лидер на СДСМ Зоран Заев, който след срещата с президента Стево Пендаровски заяви, че изборите ще се проведат на 12 април догодина, цитира думите македонският вестник  “Независен“ . \r\nТой каза, че датата е постигната с консенсус и че е обсъдена ратификацията на Протокола за присъединяване към НАТО. \r\nОтговаряйки на въпроси на журналистите, Заев каза, че чрез вътрешни консултации в СДСМ ще бъде избран служебният премиер, който ще встъпи в длъжност на 3 януари. \r\nТой смята, че сега е подходящ момент да се говори за промяна на изборния модел и според СДСМ, както той посочи, е приемливо да има един избирателен район и отворени листи. \r\n„Тази дата ни дава възможност да обсъдим изборния модел. Като председател на най-голямата политическа партия в страната, аз съм на мнение, че държавата трябва да направи крачка към демократизация на процеса. СДСМ приема варианта за един избирателен район и отворени листи. Искам да чуя и по-малките политически партии, защото по-големите партии често се събираме и не е редно сами да решаваме. Имах среща с партиите в нашата коалиция и те са за един избирателен район. Вярвам, че държавата ще намери силите да направи крачка  към по-голяма демократизация на изборния процес,  за да се засили плурализмът в страната чрез парламента, каза Заев. \r\nОтносно преброяването, което трябва се проведе следващата година, Заев каза, че позицията му е, че то следва да бъде извършено през следващата година след изборите, а ако Държавната статистическа служба е готова, то може да се проведе преди изборите. \"Важно е преброяването да стане възможно най-скоро\", каза Заев. \r\n \r\n  Юлиян Марков", "date": "2019.10.20", "title": "Зоран Заев: Вярвам, че на 12 април гражданите ще вземат мъдро решение"}
{"url": "http://www.focus-news.net/news/2019/10/20/2710309/telma-makedoniya-sluzhebno-pravitelstvo-shte-poeme-vlastta-ot-3-yanuari-2020-godina.html", "text": "Предсрочните парламентарни избори ще се проведат на 12 април, заяви премиерът Заев след срещата при президента Пендаровски. Това означава формиране на служебно правителство на 3 януари 2020 година, информира македонският телевизионен канал  “Телма“ . \r\nСпоред канала това е била  първата пречка да се отхвърли предложение, направено от премиера Заев за провеждане на  изборите на 22 или 29 декември. Лидерът на опозиционната ВМРО-ДПМНЕ Християн Мицковски реагира най-остро, подчертавайки, че в такъв случай правилото за назначаване на служебно правителство 100 дена преди  няма да бъде спазено Били са предложени и други дати, но 12 април се е оказал най-приемливият вариант. \r\nНа лидерската среща Заев потвърди позицията на партията, че за СДСМ е приемливо да се гласува в един избирателен район или с отворени листи. Не е договорен служебен премиер, Това ще бъде обсъдено в рамките на коалицията. \r\nПремиерът заяви, че след лидерската среща ще се срещне с по-малките партии в управляващата коалиция.  \r\n \r\n  Юлиян Марков", "date": "2019.10.20", "title": "“Телма“ (Македония): Служебно правителство ще поеме властта от 3 януари 2020 година"}
{"url": "http://www.focus-news.net/news/2019/10/20/2710302/todorka-nedeva-rim-veliko-tarnovo-ideyata-na-sgrafito-panata-po-patya-ot-novata-kam-starata-chast-na-tarnovo-e-bila-da-vazpitavat-u-mladite-duh-na-patriotizam.html", "text": "Една от основните идеи за направата на сграфито паната, които са разположени по пътя от старата към новата част на Велико Търново, е била да възпитават у младите дух на родолюбие. Това обобщи за  Радио \"Фокус\" - Велико Търново  Тодорка Недева, уредник в Регионалния исторически музей (РИМ). Тя припомни, че произведенията са общо 10 и се намират на различни места в града. Те са създадени в периода 60-те - 90-те години на миналия век. \"Голям интерес представляват сграфито паната в старата част на Велико Търново. Те са свързани помежду си не само с техниката, по която са направени, а и защото мястото на всяко от тях е строго определено и е подчинено на определена логика. Задачата е била да се възпита  по този начин търновското население, особено младите жители на града, в дух на патриотизъм и любов към родния град\", обясни още Тодорка Недева. Тя уточни и, че когато се върви в посока от новия към стария град се виждат представени теми от славното, но по-далечно минало на България - периодът на Средновековието, когато всъщност Търново е било столица на страната ни. А когато се върви в обратна посока - от стария към новия град, се виждат паната, които са със сюжети от по-късен период - Възраждането и Освобождението.  \r\n \"Фокус\"  припомня, че в последните две години четири от паната, които бяха в най-лошо състояние, бяха реставрирани със средства от Общината.  \r\nЛуиза ТРАНЧЕВА", "date": "2019.10.20", "title": "Тодорка Недева, РИМ - Велико Търново: Идеята на сграфито паната по пътя от новата към старата част на Търново е била да възпитават у младите дух на патриотизъм"}
