{"url": "http://www.focus-news.net/news/2019/04/13/2646307/pazardzhik-obyavyavat-trite-nay-aktivni-uchilishta-v-oblastta-v-kampaniyata-retsiklirashto-predizvikatelstvo-na-17-april.html", "text": "Официалното обявяване на победителите и на класа събрал най-много отпадъци и печелещ голямата награда ще се проведе на 17 април от 11.00 часа в сградата на Община Пазарджик, съобщиха за  Радио „Фокус“ – Пазарджик  от общинската администрация.  Тогава ще бъдат обявени и трите най-активни училища от втория етап от състезанието. В събота, 6 април, в Пазарджик се проведе първата част от кампанията на Екопак България и Община Пазарджик „Рециклиращо предизвикателство“. Кампанията, която стартира на 12 март, е насочена към всички ученици и учители от всички възрасти в града. Нейната цел е да привлече вниманието на учениците, родителите и учителите върху разделното събиране на отпадъците и тяхното рециклиране, опазването на околната среда, здравето на хората и спестяването на природни ресурси. Изграждането на устойчиви навици за разделно събиране сред учениците и техните семейства. Кампанията се провежда в два етапа: I – ви етап: Състезание за клас, събрал най-много пластмасови отпадъци от опаковки; II- ри етап:  Състезание за най-активно училище- училище провело най-много часове на класа по темата. В събота стотици деца, родители и учители предадоха събраните пластмасови отпадъци на организираните от Екопак България три пункта в различни локации в града. Всяко дете предало отпадъци получи специален талон с посочени предадените килограми, който трябва да предаде в училище на класният ръководител. В надпреварата се включиха почти всички училища от града, но най-активни бяха учениците от училище СУ „Отец Паисий“, НУ „Васил Левски“ и I-во СО „Климент Охридски“. Не останаха по-назад и по-големите ученици от ЕГ „Бертхолт Брехт“ и ПМГ „ Константин Величков“, които общо предадоха  795,800 кг отпадъци. 580 бр. ученици се включиха в състезанието и успяха да предадат над 4,5 тона отпадъци за рециклиране. Събраните отпадъци от опаковки се предават на преработвателите на стъкло, пластмаси, метали, дърво, хартия и картони като изцяло се осигурява влагането им в производството на опаковки и опаковъчни материали. За изпълнение на целите за рециклиране и оползотворяване „Екопак България“АД има сключени договори с 23 рециклиращи фирми като „ДИ ЕС Смит България“ АД, „Би Ей Глас България“ АД и други. Компанията е единствената организация, която използва система от три цветни контейнера: син – за хартия  и картон, жълт – за пластмасови и метални опаковки, и зелен – за стъкло.", "date": "2019.04.13", "title": "Пазарджик: Обявяват трите най-активни училища в  областта в кампанията „Рециклиращо предизвикателство“ на 17 април"}
{"url": "http://www.focus-news.net/news/2019/04/13/2646306/api-shofyorite-da-se-dvizhat-s-povisheno-vnimanie-po-sofiyskiya-okolovrasten-pat-poradi-deformatsiya-na-patnata-nastilka-ot-padnaliya-dazhd.html", "text": "Шофьорите да се движат с повишено внимание и съобразена скорост, спазвайки пътната сигнализация по път II-18 Софийски околовръстен път при пътната детелина в посока Казичене, поради деформация на пътната настилка от падналия дъжд. Това съобщиха от пресцентъра на  Агенция \"Пътна инфраструктура\" .", "date": "2019.04.13", "title": "АПИ: Шофьорите да се движат с повишено внимание по Софийския околовръстен път поради деформация на пътната настилка от падналия дъжд"}
{"url": "http://www.focus-news.net/news/2019/04/13/2646303/veliko-tarnovo-uchenichka-ot-profesionalnata-gimnaziya-po-turizam-d-r-vasil-beronse-varna-s-nagrada-ot-natsionalen-literaturen-konkurs.html", "text": "Трета награда от национален литературен конкурс спечели ученичка от Професионалната гимназия по туризъм „Д-р Васил Берон“. Иванета Пейкова участва с разказа си „Звездата „Изключение“ в състезанието на тема „Да уловиш звезда“, съобщава за  Радио „Фокус“ – Велико Търново  инж. Славка Проданова, учителят в школото. Произведението бе класирано на трето място в надпреварата, която е част от XXI Национален фестивал на детската книга, който ще се проведе в Сливен от 8 до 10 май. В нея се включиха 840 деца и младежи на възраст от 7 до 18 години от България и 18 от чужбина. Всички наградени творби ще бъдат събрани в специален сборник. \r\nИванета е ученичка от XIIа клас, специалност „Организация на хотелиерството“ в ПГ по туризъм „Д-р Васил Берон“, Велико Търново. \r\nОрганизатори на състезанието са Регионална библиотека „Сава Доброплодни“, Сливен, с подкрепата на Министерство на културата, Национален център за книга, Община Сливен, Областна управа – Сливен и други. \r\nЛуиза ТРАНЧЕВА", "date": "2019.04.13", "title": "Велико Търново: Ученичка от Професионалната гимназия по туризъм „Д-р Васил Берон“се върна с награда от Национален литературен конкурс"}
{"url": "http://www.focus-news.net/news/2019/04/13/2646302/shumen-obshtinata-poluchi-sertifikat-za-prinos-v-blagotvoritelnata-kampaniya-za-sabirane-na-plastmasovi-kapachki.html", "text": "Община Шумен получи сертификат в знак на благодарност за активното си участие в благотворителната кампания за събиране на пластмасови капачки, които ще се предават за рециклиране. Това съобщиха от  Общината . Събраното количество бе предадено днес на организаторите от Сдружение „Аз вярвам и помагам“ по време на празника на рециклирането, който се проведе пред Катедралния храм „Свето Успение Богородично“ във Варна. От началото на кампанията в Шумен на различни места в града бяха поставени съдове, в които се събираха капачки. Такива контейнери бяха разположени на входа в сградата на Община Шумен, областната администрация, Диагностично-консултативния център (ДКЦ 1), МБАЛ – Шумен, Младежкия дом, Регионалната библиотека „Стилиян Чилингиров“, ШУ „Еп. К. Преславски“ – централна сграда и в сградата на Педагогическия факултет, Медицинския филиал към МУ – Варна и в Радио Шумен. В кампанията се включиха и детски градини, училища и институции. Те също бяха специално отличени и ще получат сертификати за персонална ангажираност, социална отговорност и принос в кампанията по събирането на ненужни пластмасови капачки. От общинската администрация благодарят на училищата, детските градини, институциите и гражданите, които участваха в благотворителната акция и подкрепиха инициативата. С получените парични средства ще бъде закупена и дарена медицинска апаратура за най-голямото отделение по неонатология в СБАГАЛ „Проф. д-р. Димитър Стаматов – Варна“ и най-голямото отделение за детска хирургия в МБАЛ „Св. Анна“ във Варна.", "date": "2019.04.13", "title": "Шумен: Общината получи сертификат за принос в благотворителната кампания за събиране на пластмасови капачки"}
{"url": "http://www.focus-news.net/news/2019/04/13/2646305/a1-makedoniya-vuchich-napadnaha-savetnitsi-dnes-osven-vikane-i-kreshtene-nyama-da-postignat-nishto.html", "text": "Президентът на Сърбия, Александър Вучич заяви, че не очаква нищо специално от днешния протест на опозицията, съобщава македонският електронен портал „ а1 “. \r\nВучич информира, че са нападнати общински съветници и членове на Сръбската прогресивна партия. \r\nСръбският президент изрази съжаление за използването на сила, обяснявайки, че хулигани са нападнали съветниците на СПП. \r\nТой припомни, че съветниците са избрани от народа за свои представители, а не като Бошко Обрадович, който не е съветник в кметството и се е опитал да влезе.  \r\nСпоред него нападението е станало около пет часа сутринта. Вучич каза също, че представители на опозицията не са позволили на линейката да помогне на съветник, а става дума за диабетик.  \r\nВучич подчерта, че едно различно мнение е съкровище и, че няма проблем, че днес имаме няколко хиляди души, които ще изразят отношението си.  Превод и редакция : Калоян Пенков", "date": "2019.04.13", "title": "„а1“ (Македония): Вучич: Нападнаха съветници, днес освен викане и крещене няма да постигнат нищо"}
{"url": "http://www.focus-news.net/news/2019/04/13/2646308/aneta-valeva-mkbppmn-gotse-delchev-nay-mashtabnata-ni-programa-vklyuchva-razlichni-klubove-po-interesi-prez-lyatoto.html", "text": "Най-мащабната инициатива, която ни предстои е Лятната програма. Това каза за  Радио „Фокус“ - Пирин  Анета Вълева, секретар на Местната комисия за борба с противообществените прояви на малолетни и непълнолетни лица в Гоце Делчев. Тя обясни, че в тази превантивна програма са включени различни клубове по интереси и с всяка изминала година става все по-мащабна и в нея се включват все повече и повече деца. По думите й са организирали и Работилница за родители с подкрепата на УНИЦЕФ и по тяхната методика. „Това е форма, в която подкрепяме родителите в периода на ранното детство за осъществяване на позитивно възпитание без прилагане на насилие, така че родителите да могат да окажат възможно най-положително въздействие за децата и да ги подготвят за следващите периоди. Също така организираме кампания за посаждане на дръвчета, както и кампания за работа с деца от етнически малцинства. Включваме се и в пролетното почистване на Общината“, уточни Анета Вълева. Тя посочи, че методиката им на работа е свързана със сигналите, които идват от Районната прокуратура за възпитателни дела, които се образуват по преписки. Секретарят на Местната комисия отбеляза, че уведомяват семейството и поканват родителите и детето на възпитателно дело като междувременно за детето се изготвя социален доклад. Когато отидат при тях им се представя извършената проява и също така ги уведомяват за техните права. На делата присъства и представител от отдел „Закрила на детето“. „Налагат се възпитателни мерки според Закона за борба срещу противообществените прояви на малолетни и непълнолетни лица“, каза още Вълева. \r\nНатали СТЕФАНОВА", "date": "2019.04.13", "title": "Анета Вълева, МКБППМН - Гоце Делчев: Най-мащабната ни програма включва различни клубове по интереси през лятото"}
{"url": "http://www.focus-news.net/news/2019/04/13/2646310/inzh-zlati-zlatev-gradski-transport-varna-imame-tekuchestvo-na-shofyori-i-postoyanno-se-tarsyat-novi-sluzhiteli.html", "text": "В дружеството „Градски транспорт“ във Варна има текучество на шофьори и постоянно се търсят нови служители. От фирмата обаче се опитват да решат проблема без това да се отрази на обслужването на линиите. Това коментира за  Радио „Фокус“ – Варна  директорът на  дружеството инж. Злати Златев. Според него досега не се е стигало до извънреден труд или отнемане на почивки на водачите. По думите му, средно един шофьор получава чисто на месец по около 1200 лева. Сумата обаче е относителна, тъй като зависи колко време е работил конкретният служител. Инж. Златев не се ангажира с прогнози кога и колко нови автобуси ще бъдат закупени до края на годината за обслужването на градските линии. Със сигурност те няма да бъдат взети със средства на фирмата, а ще се разчита на европейско или местно финансиране. \r\nДиана СТОЕВА", "date": "2019.04.13", "title": "Инж. Злати Златев, „Градски транспорт“ – Варна: Имаме текучество на шофьори и постоянно се търсят нови служители"}
{"url": "http://www.focus-news.net/news/2019/04/13/2646309/plyus-info-makedoniya-demonstranti-hvarlyat-boya-po-sgradata-na-pravitelstvoto-v-tirana.html", "text": "Обединената албанска опозиция, водена от Демократическата партия, тази вечер провежда трети „национален протест“ пред правителството в Тирана, като настоява за оттеглянето на премиера Еди Рама и създаването на преходно правителство, което да проведе предсрочни парламентарни избори, съобщава скопското електронно издание „ Плюс Инфо “. \r\nХиляди привърженици на опозицията и недоволни граждани се събраха пред сградата на правителството, които в очакване на партийните лидери започнаха да хвърлят димки и да рисуват върху фасадата. Чрез мегафон постоянно се апелира към присъстващите да запазят хладнокръвие. \r\nВ протеста участват и жителите на квартал „Астир“, чиито домове трябва да бъдат разрушени заради изграждането на големия околовръстен път в Тирана. Те носят голям лозунг „Правителството на престъпността“. \r\nЗа сигурността са ангажирани над 1500 полицаи, които носят противогази, четири цистерни с вода за водни оръдия, ако протестиращите тръгнат да влизат в сградата, а снайперисти  са разположени по високите сгради. \r\nСпоред полицията опозицията има разрешение да проведе протеста до полунощ. Превод и редакция : Калоян Пенков", "date": "2019.04.13", "title": "„Плюс Инфо“ (Македония): Демонстранти хвърлят боя по сградата на правителството в Тирана"}
{"url": "http://www.focus-news.net/news/2019/04/13/2646312/pleven-izlozhba-plastika-i-zhivopis-na-konstantin-simeonov-kostika-e-podredena-v-art-tsentar.html", "text": "Изложба пластика и живопис на Константин Симеонов – Костика е подредена  в Арт център - Плевен, съобщават от пресцентъра на  Общината . Събитието е организирано и планирано още през миналата година и подготвено от автора с много желание, но стана в памет на Костика. Константин Симеонов напусна скоро този свят. Автор е на паметника на певеца Емил Димитров. Изложбата в памет на Константин Симеонов може да се  види в Арт център – Плевен до 8 май.", "date": "2019.04.13", "title": "Плевен: Изложба пластика и живопис на Константин Симеонов – Костика е подредена  в Арт център"}
{"url": "http://www.focus-news.net/news/2019/04/13/2646313/direktorat-na-rdg-pazardzhik-inzh-angel-kuzmanov-nay-chesti-sa-narusheniyata-svarzani-s-nezakonen-transport-na-darvesina-i-nezakonen-dobiv.html", "text": "По разкритите нарушения в  Регионална дирекция по горите - Пазарджик са образувани 372 административно - наказателни производства, въз основа на съставени 327 актове за установяване на административни нарушения и 45 броя постановления за прекратяване на наказателни производства и постановления за отказ за образуване на наказателни производства на съответната Районна прокуратура. Това съобщи за  Радио „Фокус“ – Пазарджик  директорът на РДГ инж. Ангел Кузманов. Той обясни, че през 2018 година в териториалния обхват на РДГ-Пазарджик констатираните нарушения са 329, които са установени със съставянето на актове за установяване на административни нарушения /АУАН/ в това число 2 акта, съставени от служители на община Панагюрище. „След анализ на нарушените законови разпоредби следва да посочим, че най-голям брой АУАН са съставени за нарушения по Закона за горите и подзаконовите актове по прилагането му – 323 броя. Към този брой следва да се прибавят и образуваните АНП за нарушения по Закона за горите въз основа на постановления за прекратяване на наказателни производства и постановления за отказ да се образуват наказателни производства – 45“, допълни Кузманов. Той каза също, че най-голям брой са нарушенията, свързани с незаконен транспорт на дървесина и незаконен добив. \r\nВаня НИКОЛОВА", "date": "2019.04.13", "title": "Директорът на РДГ - Пазарджик инж. Ангел Кузманов: Най-чести са нарушенията, свързани с незаконен транспорт на дървесина и незаконен добив"}
{"url": "http://www.focus-news.net/news/2019/04/13/2646314/kyustendil-v-bobov-dol-se-provezhda-velikdenskata-kampaniya-dete-s-dobra-dusha.html", "text": "В Бобов дол се провежда великденската кампания „Дете с добра душа”. Това съобщиха за  Радио „Фокус” – Кюстендил  от Детска градина „Миньор” – Бобов дол. Кампанията е традиционна и е насочена към набирането на средства, чрез които да се подпомогне съществуващият в село Мламолово Център за настаняване от семеен тип. За целта децата са изработили картички на великденска тематика, които се продават на цена от 1 лев, а събраните средства ще бъдат предоставени за нуждите на социалната институция. В самия социален център са настанени хора с психически разстройства, за които се полагат ежедневни грижи от специалисти. \r\nВенцеслав ИЛЧЕВ", "date": "2019.04.13", "title": "Кюстендил: В Бобов дол се провежда великденската кампания „Дете с добра душа”"}
{"url": "http://www.focus-news.net/news/2019/04/13/2646333/nova-makedoniya-makedoniya-silyanovska-makedoniya-ima-prekrasno-ime-ne-se-nuzhdae-ot-prilagatelno.html", "text": "Възхитена съм от гледката и вдъхновена, невероятно вдъхновение сте. В продължение на няколко месеца пътувахме в Македония и опознавахме народа, за съжаление дори не знаех колко прекрасен народ има в тази страна. Аз не съм героинята, вие сте героите, вие сте Македония, пише македонският вестник „ Нова Македония “. \r\nС тези думи кандидатът за президент на ВМРО-ДПМНЕ Гордана Силяновска-Давкова се обърна към тълпата на главния митинг на ВМРО-ДПМНЕ в Скопие тази вечер. \r\nСиляновска поясни, че е дошъл моментът, когато всички трябва да се изправят пред резултатите от катастрофалното почти две години и половина управление. \r\n„Те се нарекоха реформаторско правителство и хората очакваха реформи, очакваше демокрация, очакваше върховенство на закона, очакваше борба с корупцията и престъпността, очакваше битка с непотизма, очакваше европеизация, но не дойде. Единствената промяна, която направиха, беше промяната на името, най-болезнената промяна“, каза Силяновска-Давкова. \r\nПосочи, че Македония има чудесно име, от женски род, и не се нуждае от прилагателно. А пред хората стои точно жена, защо Македония се нуждае от жена. Родината се нуждае от жена. \r\nНа митинга лидерът на ВМРО-ДПМНЕ Християн Мицкоски изнесе реч, в която каза, че до победата ще стигнат един до друг, обединени, в коалиция с хората. \r\n„Изминах хиляди километри из цялата страна, не срещнах човек, който се похвали, човек, който каза „добре живея“. Животът, който обещаха, се превърна в ад“, каза Мицкоски. Превод и редакция : Калоян Пенков", "date": "2019.04.13", "title": "„Нова Македония“ (Македония): Силяновска: Македония има прекрасно име, не се нуждае от прилагателно"}
{"url": "http://www.focus-news.net/news/2019/04/13/2646316/zam-predsedatelyat-na-gerb-tsvetan-tsvetanov-po-vreme-na-kampaniyata-za-izborite-za-evropeyskiya-parlament-e-mnogo-vazhno-da-ne-se-poddavate-na-falshivite-novini-i-kompromatite.html", "text": "По време на кампанията за изборите за Европейския парламент е много важно да не се поддавате на фалшивите новини и компроматите. Това призова заместник - председателят на ГЕРБ Цветан Цветанов, който бе гост на традиционния пролетен бал на партийната структура в Пловдив, който се провежда за десета поредна година, съобщиха от  партията . „За целта е необходимо да имаме постоянен диалог с гражданите и да презентираме постигнатите от ГЕРБ резултати“, допълни Цветанов. \r\n„Ние подкрепяме бъдещия председател на Европейската комисия Манфред Вебер, който е голям приятел на България“, каза още Цветан Цветанов пред членовете на ГЕРБ от структурите в Пловдив-град и Пловдив-област. Той допълни, че и в тези избори партията залага на диалога и доказателство за това е, че се е вслушала в призива на Жозеф Дол. „Заедно сме със СДС, за да може да не се разпилява гласът на демократично мислещите граждани“, заяви заместник-председателят на ГЕРБ Цветан Цветанов и допълни: „Пловдив през тази година е Европейска столица на културата благодарение на местната общност, на екипа на кмета Иван Тотев и с подкрепата на държавата. След откриването международните медии писаха за града с уважение – за неговото наследство и за инфраструктура, инвестициите и бизнеса в „града под тепетата“. \r\n„Традиционно в Пловдив-град и Пловдив-област ГЕРБ има много добри изборни резултати. През месец май предстоят много изключително важни избори за Европейски парламент. Те са важни и за бъдещето на Европа и за нас, за да затвърдим постигнатото през изминалите години“, заяви от своя страна кметът на Пловдив и областен координатор на партията в града под тепетата инж. Иван Тотев. \r\nОбластният координатор на ГЕРБ в областта Георги Мараджиев също поздрави присъстващите в залата гости.", "date": "2019.04.13", "title": "Зам. - председателят на ГЕРБ Цветан Цветанов: По време на кампанията за изборите за Европейския парламент е много важно да не се поддавате на фалшивите новини и компроматите"}
{"url": "http://www.focus-news.net/news/2019/04/13/2646096/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турция може да бъде „основата на стабилността\" в Близкия изток, според Джоузеф С. Най, политолог от Харвардския университет, бивш помощник-секретар на отбраната на САЩ по въпросите на международната сигурност по време на мандата на Бил Клинтън, отбелязва вестник  Hurriyet .  \r\n„Ако погледнем напред, ще видим смут в Близкия изток от доста време. Така че една стабилна Турция ще бъде критично важна, за да се опита да укрепи регион, който в противен случай се страхувам, че ще има сътресения. Трябва да разчитаме на Турция като солидна котва в региона”, заяви Най за изданието. \r\nДжоузеф Най, който през 80-те години на миналия век въвежда в употреба термина „мека сила\", бе удостоен в Турция с Международната награда за научни изследвания „Сакип Сабанчи\". \r\nТой е съосновател, заедно с Робърт Кьохан, на теорията за международните отношения на неолиберализма, разработен в книгата им от 1977 г. „Силата и взаимозависимостта”. \r\n„Ако разгледаме споровете между сунити и шиити, и в района на Ирак, Левант, ако погледнем конкуренцията между Саудитска Арабия и Иран, се страхувам, че ще видим години на нестабилност в Близкия изток\", припомня Най. \r\n„Турция може да бъде основата на стабилността за региона\", увери политологът, добавяйки, че страната винаги е била изключително важна като опора между европейската и ислямската култура в Близкия изток. „Ето защо мисля, че Турция е страна с голямо значение\". \r\nКоментирайки отношенията между Вашингтон и Анкара, Най заяви, че ситуацията е трудна, но изрази надежди, че ще бъде намерен изход от нея. Професорът критикува външната политика на администрацията на Доналд Тръмп за „подкопаване на съюзите“. \r\n„Мисля, че външната политика на Тръмп е погрешна, защото силата на САЩ е в нейните съюзи. Американците имат съюзи с 60 държави, а Китай – само с една страна. Тръмп направи грешка, като подби нашите съюзи“, заключи политологът. \r\n„Той е непоследователен в своята външна политика за Близкия изток, с изключение на подкрепата за Израел и Саудитска Арабия. Но той не провежда последователна политика по отношение на Сирия, намирам за грешка и излизането от договора за ядрената програма на Иран“, допълни Най. \r\n***  Напрежението в отношенията между САЩ и Турция тласка държавният глава на последната Реджеп Тайип Ердоган в обятията на руския президент Владимир Путин. Но още не е късно да се предотврати сближаването между Анкара и Москва – чрез умна дипломация и военна помощ, които ще помогнат за връщането на американския съюзник в НАТО на правилния път, коментират в редакцията на американското издание  Foreign Policy . \r\nСамо преди няколко месеца президентът на САЩ Доналд Тръмп заплаши Турция с икономически колапс заради ареста на американски пастор. Днес обаче между двамата съюзници в НАТО назрява още по-сериозна криза, която ще има сериозни последици за трансатлантическата сигурност. Този път спорът възникна поради решението на Анкара да закупи руските зенитно-ракетни системи С-400. \r\nПредстоящата сделка предизвика сериозна загриженост във Вашингтон. В резултат на това Турция може да стане обект на санкции в съответствие със закона „За противодействие на противниците на Америка чрез санкции\". САЩ може дори да откажат да доставят новото поколение изтребители F-35 на Турция. \r\nТъй като споразумението С-400 с Русия може да има такива негативни последици за американско-турските двустранни отношения, възниква въпросът: как този договор може да се доближи до финалната линия и кой го позволил? Отговорът е еднакво свързан със склонността на турския президент Ердоган към конфронтация и с небрежността на администрацията на Тръмп. \r\nЗа турския президент закупуването на C-400 е тактическо решение, насочено към получаване на отстъпки от Вашингтон за придобиване на системата за ПРО „Пейтриът“. От всички държави-членки на НАТО Турция е най-застрашена от разпространението на балистични ракети в Близкия изток. През 2011 г. командирът на Ислямската революционна гвардия на Иран обяви, че Техеран може да нападне радарни станции на НАТО в Турция, ако САЩ или Израел атакуват Иран. \r\nОтговорът на Алианса беше поетапен адаптивен подход към противоракетната отбрана (ПРО), който призовава за създаване на интегрирана архитектура на радарни станции и ракети-прехващачи с цел защита на страните от НАТО от балистични ракети. Твърди се, че подобна система не е в състояние да покрие цялата турска територия поради близостта на Турция до Иран и Сирия. Поради тази причина Анкара се чувства несигурна. \r\nВ подобна ситуация би било по-уместно в духа на НАТО да се помогне на турската военна промишленост да разработи собствени системи за противоракетна отбрана чрез трансфер на технологии и съвместно производство. \r\nСделката за С-400 също се превърна в основен компонент на турската политика в Сирия, където Анкара постепенно промени позицията си. Ако първоначално подкрепяше промяната на сирийския режим, сега тя иска да защити интересите на собствената си сигурност, предотвратявайки разпространението на кюрдското влияние в северната част на Сирия. Подсказвайки за сближаване с Русия, Турция искаше да принуди американското правителство да преразгледа политиката за подкрепа на кюрдските „Отряди за народна отбрана“ (YPG). Факт е, че Турция разглежда тези единици като клон на „Кюрдската работническа партия“ (ПКК). Вашингтон също я определя като терористична.  \r\nНито едно политическо решение в историята не е нанесло по-сериозна вреда на американската репутация в Турция, отколкото постоянните опити на САЩ да използват кюрдски въоръжени сили за постигане на целите си. Не е изключено Вашингтон да вижда в тази групировка удобно средство за разбиване на „Ислямска държава“. Но в резултат на това те обърнаха Анкара срещу себе си. Разрушаването на взаимното доверие, причинено от американската подкрепа на кюрдските формации, беше важен фактор, който промени изчисленията на Анкара и я принуди да закупи стратегически оръжейни системи от Русия. \r\nСитуацията се усложни от факта, че Вашингтон реагира слабо на първите стъпки на Турция към сближаване с Москва. Когато Анкара сключи споразумение с Кремъл през 2017 г., американските лидери не предупредиха турските власти, че ще има сериозни последици, ако закупят руски системи. Може би те смятаха, че това е тактика на преговори на Турция и че с времето този съюзник на НАТО би могъл лесно да бъде убеден да се откаже от споразумението с Русия. Друга възможна причина е, че законът за санкциите все още не беше приет. \r\nЕдва сега, когато остават няколко месеца преди доставките, американското правителство повиши политическия и дипломатически натиск, опитвайки се да убеди турските власти да се откажат от закупуването на руско оборудване. Миналата седмица вицепрезидентът на САЩ Майк Пенс отново прибегна до критики, предупреждавайки Анкара: „Турция трябва да направи избор. Иска ли тя да остане най-важният партньор в най-успешния военен съюз в историята, или е готова да рискува сигурността на такова партньорство, като взема безотговорни решения, които отслабват нашия съюз?“ \r\nСамият Тръмп очевидно очерта американската позиция пред турския си колега. За Ердоган все още изглежда, че Тръмп ще се възползва от президентските си правомощия, за да разреши този спор. Освен това на американската администрация бяха необходими 17 месеца, за да предложи на Турция ракетни системи „Пейтриът“, които са произведени от Raytheon. \r\nДвата съюзника от НАТО попаднаха в капана на конфронтация, без място за маневриране. Очевидно Турция не иска да се откаже, въпреки острите критики от Вашингтон. САЩ вече се замислят за налагане на санкции, анулиране на сделката за доставка на 100 самолета F-35 за турските военновъздушни сили и 24 за нейните военноморски сили, а също и за изключване на Турция от програмата за съвместно производство на компоненти за F-35. \r\nНо дори ситуацията да се развие според оптималния сценарий за Турция и Тръмп да защити Анкара от санкции, оправдавайки го със съображения за национална сигурност, турското правителство все още ще трябва да избира между руската система за противовъздушна отбрана и американските самолети от пето поколение. Като избере С-400, Турция ще загуби редица фактори за увеличаване на бойните способности. Това ще й попречи да демонстрира своята сила и ще повлияе неблагоприятно върху оперативната съвместимост с военното оборудване на НАТО. Ако САЩ наложат санкции на Турция, което е по-вероятно, то ще има дългосрочни стратегически последици за НАТО. Дори е възможно Турция да се съмнява в целесъобразността на членството си в Алианса. \r\nЗа да избегне подобни катаклизми в трансатлантическия съюз, през следващите месеци правителството на САЩ ще трябва да убеди Анкара да откаже покупките на С-400 от Русия. За начало, САЩ могат да финализират предложението си за „Пейтриът“ и да предложат гаранции за доставките на системите, стига Анкара да се откаже от руските С-400.  \r\nВ отговор на това Турция може да смекчи удара, който ще бъде нанесен на Русия с отказа от сделката.  Друга възможност е да убеди Москва да намери друг купувач за С-400, предназначени за Турция, както и да компенсира възможните финансови загуби. Или да се закупят нестратегически оръжейни системи от Русия, които не представляват заплаха за базираните в Турция сили и активи на НАТО. \r\nЗа да се премахне опасността, която се издига над НАТО, Вашингтон и Анкара трябва да признаят минали грешки и да покажат готовността си да коригират позициите си. Може би за Тръмп и Ердоган идеята за такова взаимно опрощение изглежда невъзможна, но такива стъпки са много важни за запазването на силите на трансатлантическия съюз. \r\n***  Представител на европейската страна, която може да бъде описана като най-малко любима на държавния глава на САЩ Доналд Тръмп, пристигна във Вашингтон за среща с действащия министър на отбраната Патрик Шанахан. Става въпрос за Урсула фон дер Лайен, военният министър на Берлин, съобщава американското издание  Washington Examiner . \r\nНа срещата в Пентагона ще бъдат изречени стандартните речи за силните връзки между двата съюзника в НАТО и признаването на ролята, която Германия играе за ръководената от Алианса мисия „Решителна подкрепа“ в Афганистан. Но на всички е ясно, че срещата ще се състои на фона на демонстрацията на Тръмп на презрение към Германия заради липсата на ангажираност към обещанието да изразходва 2% от своя БВП за отбрана до 2024 г. Това е крайният срок, определен на срещата на върха на НАТО в Уелс през 2014 г., припомня изданието.  \r\n„Винаги говоря за Германия\", подчерта Тръмп миналата седмица, когато се срещна с генералния секретар на НАТО Йенс Столтенберг. „Искам да кажа, че Германия не плаща справедлива сума. Не дават това, което трябва, отделят 1% за отбрана. А през годините САЩ са давали и по 4,3%, което е много несправедливо“, коментира американският президент по-рано. \r\nМиналия месец правителството в Берлин обяви, че целта е за армията да се изразходват 1,5% от бюджета. Германия е най-силната икономика в Европа и има четвъртият най-висок бюджет за отбрана в НАТО, което я нарежда точно зад Франция и Великобритания. Тъй като БВП на страната е около четири трилиона долара, постигането на целта от 2% ще доведе до разходи за отбрана в размер на 80 млрд. долара годишно. \r\nНо целта на държавите от НАТО да харчат пари за собствената си защита е да гарантират, че имат способността да допринасят за Алианса. А Германия прави много повече от останалите държави-членки на НАТО, включително с приемането на 35 000 американски войници на своя земя и с предоставянето на огромни съоръжения за обучение в Графенвоер и Хоенфелс, категорични са от редакцията. \r\n***  Франция е последната страна, която може да изнесе лекция пред Турция за геноцид и история, заяви външният министър на Турция, като отхвърли френска декларация тази седмица за събитията от 1915 г. между Турция и Армения, пише в.  Yeni Safak . \r\n„Франция трябва да помни собствената си тъмна история в Руанда и Алжир“, каза Мевлют Чавушоглу на среща на НАТО в Анталия. \r\nПо време на борбата им за независимост от френското колониално управление около 1,5 милиона алжирци бяха убити, докато стотици хиляди бяха ранени, изчезнали или изгонени от домовете си. \r\nАлжир многократно е поискал от Франция да признае престъпленията си от колониалната епоха. \r\nПозицията на Турция относно събитията от 1915 г. е, че смъртта на арменците в Източна Анадола се е случила, когато някои от тях се присъединиха към нахлуващите руснаци и се разбунтуваха срещу османските сили. Последвалото преместване на арменци доведе до многобройни жертви. \r\nТурция възразява срещу представянето на инцидентите като „геноцид“, но описва събитията от 1915 г. като трагедия, в която и двете страни са пострадали. \r\nАнкара многократно е предлагала създаването на съвместна комисия от историци от Турция и Армения, както и международни експерти за справяне с проблема. „Израел трябва да изостави агресията си“ \r\nИзраел, окуражен от погрешното решение на САЩ, трябва да се откаже от агресивното си отношение, каза Чавушоглу. \r\nТел Авив трябва да се върне към решение с две държави, добави министърът.", "date": "2019.04.13", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/13/2646304/nimh-za-4-oblasti-na-stranata-e-v-sila-zhalt-kod-za-obilni-valezhi-ot-dazhd-na-14-april.html", "text": "За 4 области на страната е в сила жълт код за обилни валежи от дъжд на 14 април. Това сочи справка на сайта на  Националния институт по метеорология и хидрология (НИМХ) . Областите, за които важи предупреждението са: Добрич, Шумен, Варна и Бургас. В тези райони за денонощието се очакват количества валежи между 15 и 25 л/кв.м, на отделни места до 30-40 л/кв.м. При тази степен на опасност от НИМХ предупреждават хората да бъдат внимателни за възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг.", "date": "2019.04.13", "title": "НИМХ: За 4 области на страната е в сила жълт код за обилни валежи от дъжд на 14 април"}
{"url": "http://www.focus-news.net/news/2019/04/13/2646097/predstoyashti-sabitiya-v-stranata-za-13-april-agentsiya-fokus.html", "text": "*** \r\nОт 09.30 часа в ПГТ „Макгахан“ (ул. „Кадемлия“ 15, кв. „Редута“) ще се проведе състезанието за „Най-добър водач на МПС“. \r\n*** \r\nОт 10.00 до 16.00 часа граждани ще могат да садят дървета в новата гора на столицата край Суходол. \r\n*** \r\nОт 11.00 часа в магазин на бул. „България“ омбудсманът Мая Манолова ще участва в събирането на хранителни продукти за възрастните хора, които няма да получат надбавка върху великденските си пенсии. \r\n*** \r\nОт 11.00 часа в Националния пресклуб БТА ще бъде представен Инициативен комитет за издигане на Ваня Григорова за независим кандидат за член на Европейския парламент.  \r\n*** \r\nОт 12.30 часа в кино „Люмиер Лидл” ще се състои прожекцията на филма „Хигинботъм, вдъхновяващи гласове“.  \r\n*** \r\nОт 13.00 до 17.30 по бул. „Витоша“ 35 ще се проведе образователна веган акция с излъчване на документални видеа от кланици и ферми. \r\n*** \r\nОт 08.00 часа край Асеновград ще се проведе състезанието по планинско бягане и планинско колоездене „Асеновградски баири”. \r\n*** \r\nОт 14.00 часа в Ритуалната зала на Народно читалище „Св. Св. Кирил и Методий-1927“ Историческият музей организира среща, посветена на дарителите. \r\n*** \r\nОт 11.00 часа в зала „22 септември“ ще се проведе концерт в рамките IV национална инициатива „България пее”.  \r\n*** \r\nОт 14.30 часа Областният съвет на Български Червен кръст – Благоевград организира Трети турнир по Водно спасяване \"Ичко Войвода\".  \r\n*** \r\nОт 09.30 часа ще бъдат поднесени венци и цветя на паметника на патрона на Тракийско дружество „Странджа“ – Капитан Петко войвода. От 10.20 ч. на Морска гара – Бургас ще се проведе възстановка на трагичните събития от 1913 г. – периодът, когато тракийските бежанци пристигат в Бургаския регион. В 10.50 ч. ще започне шествие от Морска гара към храм „Света Богородица“, където ще бъде отслужена заупокойна литургия в памет на загиналите тракийци. Събитията ще продължат с празнична програма от 13.00 ч. в Държавна опера – Бургас. От 17.00 ч. на пл. „Атанас Сиреков“ ще бъде представен „букет“ от най-обичаните тракийски песни и танци. \r\n*** \r\nОт 11.30 часа в Етнографския музей на ул. „Славянска“ 69“ ще се състои лекция на тема „Лазаровден – традиция и съвременност“. \r\n*** \r\nОт 10.00 часа на стадион „Младост“ ще се състои Празник на детската лека атлетика.  \r\n*** \r\nОт 9.30 часа в ДКС „Васил Левски“ започва Национален фолклорен фестивал „Болярско надиграване“.  \r\n*** \r\nОт 10.00 часа в Читалище „Зора – 1869“ започва Общински празник на народното певческо изкуство „Сладкопойна чучулига“.  \r\n*** \r\nОт 11.00 часа в Салон на Читалище „Искра“ Театър „Весел“ представя: „Червената шапчица“ – детски куклен спектакъл.  \r\n*** \r\nОт 10.00 часа в Бяла зала на Младежкия дом ще се състои среща разговор за общуването между дете и родител – „Психология и Хюман Дизайн за родители“.  \r\n*** \r\nОт 10.30 часа в Куклената зала на ДКТ ще се играе постановката „Червената шапчица“.  \r\n*** \r\nОт 9.00 часа пред Катедралния храм „Св. Успение Богородично“ ще започне Празник на рециклирането, част от кампанията „Аз вярвам и помагам“ за предаване на пластмасови капачки. \r\n*** \r\nОт 10.00 часа на стадион „Младост“ ще се проведе празник на детската лека атлетика и  откриване на новия клуб за детска лека атлетика на Ваня Стамболова.   \r\n*** \r\nОт 10.30 часа в Икономическия университет ще се състои семинар „Първи стъпки в бизнеса“. \r\n*** \r\nОт 11.30 часа на сцена, вдигната на пл.\"Антон Новак\" до Фестивалния и конгресен център, Представителният духов оркестър на Военноморските сили на Република България по традиция ще даде начало на Варненския карнавал. От 12.00 часа ще започне конкурсната програма. \r\n*** \r\nОт 11.30 часа в търговски обект на ул.„Андрей Сахаров” № 2 и от 12.30 часа в  магазин на ул.„Константин и Фружин” № 41, Общественият посредник на Община Шумен Иван Капралов и деца от Организацията на Българските скаути ще се включат в четвъртата национална кампания на омбудсмана  г-жа Мая Манолова под надслов „Великден за всеки – дари празник на баба и дядо“.   \r\n*** \r\nОт 10.30 часа в парк ДНА ще се състои Световен ден на предизвикателството.  \r\n*** \r\nОт 10.30 ч. в салона на Начално училище „Св. Софроний Врачански“ ще се проведе спортна проява, с която ще се отбележи Световният ден на предизвикателството. \r\n*** \r\nОт 11.00 часа на пл. „Христо Ботев“ ще се състои концерт на народния певец Илия Луков и Танцова формация „Мездра“. \r\n*** \r\nОт 13.30 часа в сградата на СУ „Христо Ботев“ ще се състои събитието Vratsa Goes Digital. \r\n*** \r\nОт 19.00 часа в Градската концертна зала ще се състои концертът „Империи…“. \r\n*** \r\nОт 9.00 часа в сградата на общината ще се проведе брифинг за протестите в града. В брифинга ще участват заместник директорът на ГД „Национална полиция“ ст. комисар Тодор Гребенаров, директорът на Дирекция „Жандармерия“ ст. комисар Красимир Добрев и кметът на Габрово Таня Христова.  \r\n*** \r\nОт 09.30 часа на пешеходна зона м. „Чуруковец“ (пред автосервиз „Полет“) ще се проведе семеен туристически спортен празник.   \r\n*** \r\nОт 10.00 часа ще започне НТК „Танцова въртележка“. \r\n*** \r\nОт 10.00 часа в НЧ „Иван Вазов-1893“ ще се състои IV Детски фолклорен празник „Весел Чичопей“ Първомайци“.  \r\n*** \r\nОт 20.00 часа ще се състои 36-и Пролетни дни на културата.  \r\n*** \r\nОт 10.30 часа в Младежкия център ще се състои изложение на научни проекти, участващи в II Областен научен конкурс „Науката на живо“.  \r\n*** \r\nОт 10.00 часа в Народно читалище „ИСКРА - 1860” ще се състои Национален празник на туристическата песен „Прекрасна си, мила Родино“. \r\n*** \r\nОт 09.00 часа до 15.00 часа АЕЦ „Козлодуй“ организира Ден на отворените врати.  \r\n*** \r\nОт 09.00 часа в Природо-математическата гимназия ще се проведе национално състезание „Питагор”. \r\n*** \r\nОт 09.00 часа кметът Петър Паунов, ръководството на Община Кюстендил и всичките 37 общински съветници организират и лично ще се включат в акция по почистване на замърсени участъци на територията на общината. \r\n*** \r\nОт 19.00 часа в залата на общинския драматичен театър ще бъде представен театралният спектакъл на Арт студио „Трупата” –  „Финтът „Бекенбауер”. \r\n*** \r\nВ 09.00 часа ще започне доброволческа акция под надслов „Да почистим Ловеч заедно“.  \r\n*** \r\nОт 09.00 часа до 14.00 се организира пролетна кампанията за почистване, която тази година поради големия интерес е под наслов „По-чиста, по-зелена и цветна община Пазарджик – 2019”. \r\n*** \r\nОт 11.00 часа на Камерна сцена в ДКТ „К. Величков“ ще се играе детската постановка „Рибарят и златната рибка“. \r\n*** \r\nОт 08.00 часа до 13.00 часа в сградата на СУ „Нешо Бончев“ ще се състои състезателната програма в областта на химията и опазването на околната среда.  \r\n*** \r\nОт 08.30 часа в Малък салон и Галерия „Л. Гайдаров“ в Двореца на културата ще се проведе конкурсен тур от XIV Международен конкурс за млади изпълнители на класически музикални инструменти.  \r\n*** \r\nОт 10.00 часа пред кметството на Район Тракия ще бъде открит Велосезон 2019.  \r\n*** \r\nОт 10.30 часа и от 13.00 часа в Младежкия център на Гребната база ще се проведат две безплатни обучения за ученици и студенти по журналистика и копирайтинг.  \r\n*** \r\nОт 12.00 часа на пистите за бягане на стадион „Пловдив“ ще се проведе благотворително събитие в подкрепа на хора с увреждания. \r\n*** \r\nОт 14.00 часа в 11-а аудитория на Пловдивския университет „Паисий Хилендарски“ ще се проведе международната образователна акция, посветена на руския език: „Тотальный диктант“, с основен организатор фонд „Тотальный диктант“ (Новосибирск) и локален партньор – Центъра за руски език и култура на ПУ. \r\n*** \r\nОт 10.00 часа в Драматично-куклен театър ,,Иван Радоев\" ще се играе постановката за деца ,,Франклин\". \r\n*** \r\nОт 11.30 часа на сцена фоайе в Драматично-куклен театър ,,Иван Радоев\" ще се играе постановката за деца ,,Безценното камъче\".  \r\n*** \r\nОт 19.00 часа  в Драматично-куклен театър ,,Иван Радоев\" ще се играе постановката ,,Вишнева градина\" от А.П.Чехов. \r\n*** \r\nОт 22.30 часа в Драматично-куклен театър ,,Иван Радоев\" гостува проектът ,,Пощенска кутия за приказки\". \r\n*** \r\nОт 10.00 часа на антична и средновековна крепост „Туида“ с откриване на изложба „Вино и фантазия“ на сливенски художници ще започне фестивалът „Вино и творчество“.  \r\n*** \r\nОт 10.30 часа в зала „Май“ в сградата на Община Сливен ще се състои граждански диалог „Европа в нашия дом“ с участието на министъра на образованието и науката Красимир Вълчев.  \r\n*** \r\nОт 08.30 часа в Кукления театър ще се проведе XXVI международен фестивал на ученическия франкофонски театър.  \r\n*** \r\nОт 11.00 часа в Оперния театър ще се състои концерт-спектакъл „Пеперудена магия“.  \r\n*** \r\nОт 11.00 часа ще бъдат отбелязани 90 години от съществуването на НЧ „Миньо Станев 1929“.  \r\n*** \r\nОт 09.30 часа в Драматичния театър ще започне Шести национален конкурс за вокални групи „Хармония“. От 18.00 часа ще се състои награждаването.  \r\n*** \r\nОт 10.00 часа в зала „Арена Шумен“ с концерт, много игри и забавления за децата ще завърши вторият етап от кампанията по безопасност на пътя „С предпазен колана на задната седалка“. \r\n*** \r\nОт 09.30 часа в голямата зала в Младежкия дом „Георги Братанов“ ще започнат лекции от Фестивала „Здравей, здраве!“.", "date": "2019.04.13", "title": "Предстоящи събития в страната за 13 април (Агенция „Фокус“)"}
{"url": "http://www.focus-news.net/news/2019/04/13/2646099/podobryavane-na-kachestvoto-na-vazduha-v-stranata-otchitat-institutsiite-obzor.html", "text": "Подобряване на качеството на въздуха в страната отчетоха Министерството на околната среда и водите и Столична община по време на второто издание на Европейската конференция за качеството на въздуха – SOFAIR, която се проведе в НДК. \r\nСпад в превишаването на фините прахови частици в София в началото на 2019 г. \r\nКметът на София Йорданка Фандъкова подчерта, че чистотата на атмосферния въздух е един от ключовите проблеми, по които работи Столична община. Тя обясни, че се наблюдава тенденция тази тема да става все по-важна за гражданите и местните органи на властта. Според последни данни 70% от хората смятат, че проблемът е решим с тяхно лично участие. А за една година 10% от софиянци са започнали да оставят колите си в дните, в които общината обявява, че има превишение на фини прахови частици, като още 20% декларират готовността да го направят, ако нямат неотложен ангажимент. „Това е огромен потенциал за съучастие и от нас зависи да привличаме все повече хора към малките, но всекидневни стъпки към преодоляване на замърсяването“, заяви Фандъкова. Тя посочи, че през 2009 г. борят на дните с превишение на нормата на фини прахови частици в София е бил 161, а през 2016 г. са 71 дни. Предварителните данни на Изпълнителната агенция по качеството на въздуха показват, че през 2018 г. има 17% спад на отчетените превишения от всички автоматични станции. А тенденцията за намаляване се запазват и през първите месеци на 2019 г., през които се отчитат 15% по-малко превишение спрямо 2018 г. Фандъкова заяви, че решаването на проблема с чистотата на въздуха изисква промяна в качеството на живот – използване на повече градски транспорт, подмяна на печките на твърди горива и др. Тя обясни, че към момента има осигурени около 60 млн. лв. за подкрепа на домакинствата, които се отопляват на твърдо битово гориво. \r\nМинистърът на околната среда и водите Нено Димов посочи, че за тригодишен период в няколко от станциите на Столична община за измерване чистотата на въздуха има драматично подобряване. Такова е отчетено в станциите в кв. „Дружба“, ж.к. „Младост“, кв. „Хиподрума“ и кв. „Павлово“. В кв. „Надежда“ обаче продължава да има сериозно превишаване на нормите. \r\nБлизо 60% намаление в превишенията на фини прахови частици в страната. \r\nМинистърът на околната среда и водите Нено Димов съобщи, че за период от около 8 години – от 2011 г. до 2018 г., близо с 60% са намалели превишенията, които показват станциите за мониторинг на качеството на въздуха в страната. „Ако през 2011 г. само в 9 от тези станции е било постигнато средно денонощното превишаване на годишна база, което е 75% не постигане на нормите, през 2018 г. 29 от тези станции показват постигане на нормите, което е 75% успех. Тоест от минус 75% до плюс 75% за осем години – това е забележителен резултат“, подчерта министър Димов. Той припомни, че България беше осъдена от Съда на ЕС за 28 града през 2017 г. „От тези 28 града по предварителни данни 9 вече са извън наказателната процедура и покриват нормите, като за 6 от тях това вече е тенденция повече от 1-2 години. Това са предварителни данни, вероятно в края на този месец ще имаме окончателните, но това показва тренда, към който вървят нещата, а той е силно окуражителен“, заяви министърът на околната среда и водите. Димов посочи, че в национален мащаб остават 25% от станциите, които не отговарят на изискванията за нивата на фини прахови частици във въздуха. „Което означава, че една сериозна част от българските граждани все още не могат да се похвалят, че дишат чист въздух и трябва да направим така, че в следващите 2-3 години това да се случи“, заяви министър Димов и посочи, че предстои в няколко общини в страната да бъдат инвестирани средства по отношение на домакинствата с оглед подобряване на околната среда. Той подчерта, че проблемът с качеството на въздуха е проблем на бедността, заради което правителството работи за повишаване на доходите на населението.  \r\nЦветилена СИМЕОНОВА", "date": "2019.04.13", "title": "Подобряване на качеството на въздуха в страната отчитат институциите (ОБЗОР)"}
{"url": "http://www.focus-news.net/news/2019/04/13/2646100/ria-novosti-makron-i-poroshenko-obsadiha-konflikta-v-donbas-i-izborite-v-ukrayna.html", "text": "Президентите на Франция и Украйна Еманюел Макрон и Петро Порошенко обсъдиха двустранните отношения, конфликта в Донбас и хода на украинските избори в Париж, се казва в изявление на администрацията на френския президент, съобщава  РИА Новости . \r\n„Президентът на Републиката и президентът Порошенко подчертаха динамиката в развитието на отношенията между Франция и Украйна през последните години. Те обсъдиха хода на реформите в Украйна и следващите етапи, определени от украинските власти“, се посочва в документа. \r\nЛидерите се съгласиха, че „уреждането на конфликта в Донбас в рамките на минските споразумения от септември 2014 г. и февруари 2015 г. е приоритет за сигурността на Украйна и Европа“. \r\n„Президентът на Републиката потвърди, че Франция, както и Германия, е готова да продължи участието си в нормандския формат. Той отбеляза, че е важно всички страни в конфликта да предприемат спешни и конкретни мерки за възстановяване на атмосферата на доверие, необходима за успеха на преговорите“, съобщава Елисейският дворец. \r\nСрещата на двамата президенти се проведе в Париж, няколко часа след разговорите на Макрон с втория кандидат за президент на Украйна - Владимир Зеленский. Превод и редакция : Калоян Пенков", "date": "2019.04.13", "title": "РИА Новости: Макрон и Порошенко обсъдиха конфликта в Донбас и изборите в Украйна"}
{"url": "http://www.focus-news.net/news/2019/04/13/2646311/21-tv-makedoniya-protesten-pohod-v-belgrad-namereni-sa-palki-i-kamani-v-protestirashtite.html", "text": "Тази вечер в Белград се провежда протестна акция на „1 от 5 милиона“, водена от опозицията, която настоява за оставката на президента Александър Вучич. На протеста са дошли хора от цяла Сърбия, предава телевизионният македонски канал „ 21 ТВ “. \r\nМеждувременно властите обвиниха, че в някои части на града е открила палки и камъни, с които протестиращите са искали да рушат в Белград. Опозицията обаче се отвърна, че всичко е нагласено и, че никой от тях няма такова нещо. Превод и редакция : Калоян Пенков", "date": "2019.04.13", "title": "„21 ТВ“ (Македония): Протестен поход в Белград, намерени са палки и камъни в протестиращите"}
{"url": "http://www.focus-news.net/news/2019/04/13/2646101/anadolu-agency-nato-privetstva-glavnata-rolya-na-turtsiya-v-blizkiya-iztok.html", "text": "Високопоставен представител на НАТО даде висока оценка на гостоприемството на Турция спрямо бежанците и упорития труд в Близкия изток, съобщава  Anadolu Agency . \r\n\"Отдавам почит особено на ролята на Турция в осигуряването на убежище на милиони хора, които са били изселени заради терористичния конфликт в Сирия“, каза Медълин Муун, ръководител на Парламентарната асамблея на НАТО. \r\nМуун заяви, че Турция „вижда себе си като мост между Европа и Близкия изток“, което й дава „водеща роля в насърчаването на сигурността и стабилността“ в региона на Близкия изток и Северна Африка. \r\nМуун подчерта, че е щяло да има „международна бежанска криза без забележителната щедрост и гостоприемство, което Турция показа към сирийския народ“. \r\nТя също така заяви, че Турция често е „начело“ на предизвикателствата, възникващи в Близкия изток, и добави, че НАТО показва солидарност с Турция, като предоставя критична подкрепа и помощ. \r\n„Искам да се възползвам от възможността да благодаря на турското правителство и на парламента за техния принос към НАТО и Парламентарната асамблея на НАТО“, добави тя. \r\nОсман Ашкън Бак, ръководител на турската делегация в Асамблеята, заяви, че Турция е третата по големина страна в региона, която подкрепя НАТО с персонал от близо 2000 души. \r\n„Сирийските деца са наши деца“, каза той. \r\n„Искаме те да забравят трудната обстановка и да ги подготвим за красиво бъдеще“. Превод и редакция : Калоян Пенков", "date": "2019.04.13", "title": "Anadolu Agency: НАТО приветства главната роля на Турция в Близкия изток"}
{"url": "http://www.focus-news.net/news/2019/04/13/2646103/nad-25-kg-kokain-e-otkrit-v-sak-na-brega-kray-varna-obzor.html", "text": "Над 25 кг кокаин е открит в сак на брега край Варна. Това съобщиха зам.–директорът на ОДМВР – Варна комисар Андрей Ангелов и изпълняващият функцията окръжен прокурор на Варна Радослав Лазаров. Вчера, около 17.00 часа в полицията е получен сигнал от строителни работници, че на плажа на КК „Слънчев ден“ е намерен сак, „облечен“ със спасителна жилетка. Районът незабавно бе отцепен, уведомена бе и Окръжната прокуратура. На мястото бе извършен оглед, назначени са експертизи.  \r\nУстановено е, че в сака има 25 пакета, средно по 1 кг всеки, с общо тегло 25.430 кг. Сакът и пакетите са подобни на намерените край Шабла и в Румъния. Това е първият сак, установен на територията на Варна.  \r\nПо образуваното веднага досъдебно производство за контрабанда на наркотични вещества са предприети неотложни следствени действия. От 3 пакета са взети проби за експертиза, които са показали, че веществото е кокаин с високо съдържание на наркотично вещество - между 75 и 90%.  \r\nКомисар Ангелов припомни, че вече около седмица, съвместно със служители от „Жандармерия“ и „Гранична полиция“ се обхожда бреговата ивица на територията на Варна, като обходите продължават и в момента. Преди два дни в огледите е включен и хеликоптер на ВМС, извършен е оглед на бреговата ивица от Варна до Дуранкулак.", "date": "2019.04.13", "title": "Над 25 кг кокаин е открит в сак на брега край Варна (ОБЗОР)"}
{"url": "http://www.focus-news.net/news/2019/04/13/2646102/fp-noviyat-nachalnik-na-voenniya-savet-v-sudan-napusna-se-ottegli.html", "text": "Началникът на военния съвет на Судан генерал Ауад ибн Ауф обяви, че се оттегля, само ден след като се закле, предава  AFP . \r\n„Обявявам оставката си като ръководител на Преходния военен съвет и назначаването на лицето, в чийто опит и пригодност се доверявам да доведе този кораб на безопасен бряг“, каза ибн Ауф по държавната телевизия. \r\n„Обявявам избора на генерал Абдел Фатах ал-Бурхан Абдулрахман, който да ме наследи като председател на военния съвет“. \r\nИбн Оуф също заяви, че преди да се оттегли, той е уволнил своя заместник в съвета генерал-лейтенант Камал Абделмаруф. Превод и редакция : Калоян Пенков", "date": "2019.04.13", "title": "FP: Новият началник на военния съвет в Судан напусна се оттегли"}
{"url": "http://www.focus-news.net/news/2019/04/13/2646315/24mk-makedoniya-opozitsiyata-v-sarbiya-obyavi-otivame-dokray-vuchich-mozhe-da-padne.html", "text": "Опозицията в Сърбия излезе на нов протест „Всички като един – 1 от 5 милиона“. Те заявиха, че отиват докрай и казват, че президентът Александър Вучич може да падне. Само заедно и обединени можем да постигнем крайната победа, съобщава македонската медия „ 24.мк . \r\n„Време е да застанем и да се борим за съвременна и модерна държава. Седем години срам, управляват най-лошите и най-некомпетентните, седем години си правят собствено риалити шоу“, каза студентът Стефан Новакович. \r\nАктьорът Сергей Трифунович припомни, че всяка година около 35 хиляди млади хора търсят по-добро бъдеще извън страната. \r\n„Властите не знаят какво е това държава, ние 27 години викаме по улиците и молим властите да създадат истинска държава. Но, кълна се и знам, че това тук ще спре. Това е последната ни улица. Вучич ще падне“ ,каза актьорът. \r\nДнес опозицията прочете исканията, отправени до властите. Те настояват за създаване на съвместна комисия, която да дефинира условията за честни избори, както и избора на нов състав на регулаторния орган за електронните медии, както и избор на технически и редакционен екип на Радио и телевизия Сърбия и Радио-телевизия Войводина. От своя страна, президентът Александър Вучич, тази сутрин каза по Пинк ТВ, че не очаква нещо драматично да се случи по време на днешните протести, но категорично заяви, че всяка бруталност, ще бъде санкционирана. \r\n„Мисля, че това говори за тяхната характеристика, която е диктаторска, както те управляваха. Сега, когато нямат цялата власт и сила в ръцете си, онези, които демократично управляват страната, са наричани автократични владетели. Във всеки случай, аз вярвам в разума им, но тръгнат ли към насилие, те ще бъдат спрени“, заяви сръбският президент. \r\nСлед изказвания от сцената, демонстрантите, водени от опозиционни лидери, продължиха да маршируват по улиците на Белград. Мерките за сигурност в Белград са на най-високо ниво. \r\nГолям брой полицейски служители бяха разположени около и вътре в Народното събрание като превантивна мярка срещу възможно нахлуване на опозицията и протестиращите в тази институция. Превод и редакция : Калоян Пенков", "date": "2019.04.13", "title": "„24.мк“ (Македония): Опозицията в Сърбия обяви: Отиваме докрай, Вучич може да падне"}
{"url": "http://www.focus-news.net/news/2019/04/13/2646108/24mk-makedoniyasilyanovska-shte-se-rakovodya-ot-konstitutsiyata-i-zakonite.html", "text": "Ще се ръководя от конституцията и законите, правото и правосъдието, ще оставя съда да съди и няма да се намесвам в съдебната власт, заяви кандидатът за президент на ВМРО-ДПМНЕ Гордана Силяновска Давкова на митинг в Прилеп.", "date": "2019.04.13", "title": "„24.мк“ (Македония):Силяновска: Ще се ръководя от конституцията и законите"}
{"url": "http://www.focus-news.net/news/2019/04/13/2646109/prokuraturata-prekrati-proverkata-po-sluchaya-alo-banov-sam-bsp-shte-obzhalva-reshenieto-obzor.html", "text": "На 11 април 2019 г. Специализираната прокуратура отказа да образува досъдебно производство по сигнали срещу министъра на културата Боил Банов поради липса на данни за извършено престъпление. Преписи от постановлението са изпратени на лицата, подали сигналите – председателя на БСП Корнелия Нинова, говорителя на ПГ на БСП Елена Йончева и Григор Здравков. Предоставените от тях материали съдържат медийни публикации, в които се цитират изявления на Елена Йончева, че министър Боил Банов е съдействал за опрощаването на поне 700 хил. лева неустойка на фирмата-строител на втори и трети етап на „Ларгото\". В прикачен аудиозапис на разговор се твърди, че участва министър Банов. Според прокурорската записка липсата на данни за извършено престъпление от общ характер е основание да се откаже образуването на досъдебно производство. Държавното обвинение не е успяло да разпита тайния свидетел, за когото говори Йончева, поради отказа ѝ да разкрие неговата самоличност. Елена Йончева обяви, че БСП ще обжалва решението на спецпрокуратурата. „Очевидно е, че подготвят съдбата на „Ало, Банов съм“ да е същата, каквато бе съдбата на „Ало, Ваньо““, заяви тя. „В аферата „Ало, Ваньо“ министър-председателят нареди да бъде спряна проверка на шефа на митниците. Разследващият прокурор, който трябваше да разследва случая, оглави антикорупционния орган“, припомни Йончева. Тя съобщи, че следващата седмица ще представи категорични доказателства за това, че министър Банов е наредил фалшификация на документи. \r\nАгенция „Фокус“ припомня: До проверката на прокуратурата се стигна, след като в края на януари говорителят на ПГ на БСП Елена Йончева представи запис, за който твърди, че уличава министъра на културата Боил Банов в корупционни схеми със строителството на \"Ларгото\" по времето, когато е бил зам.-министър. Според Йончева записът представлява част от разговори на министър Банов от март 2016 г. По думите ѝ тогава той е опростил поне 700 хил. лева неустойка на фирма-строител, като е давал указания на служители от Министерството на културата от своя кабинет как да бъдат подправени документите. Министър Боил Банов отхвърли обвиненията на Йончева и обяви, че от четири години е рекетиран чрез записи от бивш служител на министерството. По думите му излъченият запис е монтаж, като различни думи са взимани от оперативки, които е правил със служители. Той подчерта, че е готов да подаде оставка веднага, ако тя му бъде поискана от премиера. Веднага след изнасянето на записа прокуратурата се самосезира и говорителят на главния прокурор Румяна Арнаудова заяви, че започват разпити на хора, които имат отношение към случая, станал известен като „Ало, Банов съм“. Първият, който беше разпитан, бе министър Банов.", "date": "2019.04.13", "title": "Прокуратурата прекрати проверката по случая „Ало, Банов съм“, БСП ще обжалва решението (ОБЗОР)"}
{"url": "http://www.focus-news.net/news/2019/04/13/2646107/plyus-info-makedoniya-za-pendarovski-i-reka-dogovorat-ot-prespa-e-patyat-kam-es-i-nato-za-silyanovska-toy-e-protivokonstitutsionen.html", "text": "Как ще влезете в ЕС, ако сте против споразуменията с Гърция и България, как ще се грижите за добросъседски отношения без сътрудничество със съседите си? Ако имате ясно изразено негативно отношение по тези въпроси, говорите празна политическа реторика, заяви кандидатът за президент Стево Пендаровски на съперника си, професор Гордана Силяновска Давкова във вечерния дебат на МРТВ. \r\nСпоред Пендаровски и двата договора, и Преспанският, както и този с България, са исторически и отварят евроатлантическите перспективи на страната, без да отнемат нищо от нашата цялост. \r\n„Подкрепям споразуменията с България и Гърция. В историческа перспектива споразумението от Преспа е най-доброто възможно решение за нас, то ни дава път към Европа и не отнема нищо. А споразумението с България е европейско и не отнема нищо от националните интереси“, подчерта Пендаровски. \r\nСиляновска изрази напълно противоположно мнение. Тя посочи, че споразумението от Преспа е видяно през призмата на върховенството на правото. Споразумението от Преспа е извън нашето конституционно право, но и противоречи на законите, както и на международното задължително право. \r\n„Договорите са необходими, но по време на преговорите трябва да се има предвид върховенството на закона, а споразумението от Преспа е извън конституционното право, но е и в разрез с международното задължително право\", подчертава Силяновска. \r\nКандидатът за президент Блерим Река, както много пъти досега, заяви, че споразумението от Преспа е компромис, който проправя пътя за интеграция в ЕС и НАТО. \r\n„Разбирам трудността, с която македонският народ е приел това решение - промяната на името, но това е компромис, който проправя пътя за интеграция в ЕС и НАТО“, каза Река. Превод и редакция : Калоян Пенков", "date": "2019.04.13", "title": "„Плюс Инфо“ (Македония): За Пендаровски и Река Договорът от Преспа е пътят към ЕС и НАТО, за Силяновска той е противоконституционен"}
{"url": "http://www.focus-news.net/news/2019/04/13/2646110/politsiyata-razkri-nezakonen-tseh-za-izgotvyane-na-falshivi-dokumenti-za-samolichnost-v-shumen-obzor.html", "text": "Полицията разкри незаконен цех за изготвяне на фалшиви документи за самоличност. Криминалисти и служители от „Икономическа полиция“ предприеха множество оперативни действия след получен сигнал. Малко след 19.00 часа на 10 април на бензиностанция в Шумен е извършена полицейска операция. 33-годишен мъж от Шумен е проверен, след като стоял дълго време в автомобила си. Униформените забелязали добре опакована конзолна игра. При направена щателна проверка е установено, че между платките на играта има четири фалшиви български документи за самоличност - две лични карти и два международни паспорта, изработени с изключително прецизно качество. При извършения първоначален оглед документите по последен образец били трудно различими от истински.  \r\nПоследвало претърсване в имоти в Шумен и село край града, ползвани от 33-годишния мъж. Намерени били множество документи за самоличност – български и чужди, заготовки за документи за самоличност в различна степен на завършеност. В помещение от апартамента обособено като „паспортно бюро“ е открита техника за предпечат, печат и производство на неистински документи за самоличност. Намерени са над 100 бели на цвят пластики, подготвени за производство на лични карти и свидетелства за управление на моторни превозни средства, матрица, бои, мастила. Иззети са три компютърни конфигурации, шест принтера, гравираща машина, иглен плотер, ламинатор, инструменти за фина техника, термоламиниращи фолиа с релефни мотиви и кинеографски елементи.  \r\nКриминалисти са установили, че производството в цеха за изработка на лични документи е със затворен цикъл. Фалшивите лични карти и паспорти са изработвани от 33-годишния мъж. Ползвал е материали, част от тях продаващи се легално. Разполагал е с необходимия софтуер за изцяло завършен цикъл на производство за трите вида документи за самоличност. В имот в шуменско село освен принтери и техника за печат са намерени около 2,5 кг суха зелена тревна маса, която при направения полеви нарко тест реагирала на марихуана. Мъжът с инициали В.П. от Шумен е задържан за срок до 24 часа в полицейското управление в града. Работата по образуваното досъдебно производство за извършено престъпление продължава под ръководството на прокурор от Районната прокуратура в града. С постановление на прокурор на В.П. е наложена мярка „Задържане под стража“ за срок до 72 часа.", "date": "2019.04.13", "title": "Полицията разкри незаконен цех за изготвяне на фалшиви документи за самоличност в Шумен (ОБЗОР)"}
{"url": "http://www.focus-news.net/news/2019/04/13/2646112/independent-mnogo-e-veroyatno-da-se-glasuva-vtori-referendum-zayavi-filip-hamand.html", "text": "Много е вероятно втори референдум за Брекзит да бъде поставен пред парламента, заяви Филип Хамънд, пише британският в.  Independent . \r\nГоворейки във Вашингтон, канцлерът каза, че ново публично гласуване е „предложение, което може да бъде поставено в парламента на определен етап“. \r\nТой обаче каза още, че ще са необходими около шест месеца, за да се проведе референдум, и че няма да има достатъчно време, преди Великобритания да напусне ЕС по новия краен срок от 31 октомври. \r\nХамънд също така подчерта, че правителството все още се противопоставя на втори референдум, въпреки че той твърди, че други искания на лейбъристите - като например митническия съюз с ЕС - ще бъдат обсъдени. \r\n„Позицията на правителството не се е променила“, обяви той. „Правителството се противопоставя на потвърдителен референдум и затова не го подкрепяме“. \r\nИдеята за нов референдум беше сред няколкото алтернативи на Брекзит, които бяха поставени на депутатите през последния месец - но всички останаха без мнозинство в парламента. \r\nДосега премиерът не успя да привлече собствената си партия зад споразумението за развод, което тя договори с други лидери на Европейския съюз миналата година. Тя беше принудена да поиска от блока отлагане и да започне преговори с лейбъристите за това как да се излезе от задънената улица в парламента. \r\nМного лейбъристки депутати са оказали натиск върху своя лидер Джереми Корбин да включи нов референдум в исканията си в преговорите с правителството. \r\nМеждувременно Хамънд се сблъсква с критики от поддръжниците на Брекзит за това, че е казал, че Великобритания трябва да остане близо до блока. \r\nТой също разгневи някои наскоро, описвайки друг референдум за Брекзит като „напълно надеждно предложение“. \r\nХамънд каза, че очаква правителството и лейбъристите да постигнат споразумение през следващите няколко месеца. Превод и редакция : Калоян Пенков", "date": "2019.04.13", "title": "Independent: Много е вероятно да се гласува втори референдум, заяви Филип Хамънд"}
{"url": "http://www.focus-news.net/news/2019/04/13/2646113/daily-express-prezidentat-tramp-kaza-che-sotsializmat-e-priklyuchen-v-sasht-poslednoto-koeto-iskame.html", "text": "Американският президент Доналд Тръмп заяви, че социализмът е свършил в Америка и заяви, че идеологията е провалила САЩ и народите в региона. \r\nТой направи коментарите, докато се срещаше с крайнодесния бразилски президент Жаир Болсонаро. Президентът Тръмп заяви, че връзките между двете държави процъфтяват. Двамата се обединиха срещу политиката на установяване, основната медийна и социалистическа идеология. \r\nТръмп заяви пред репортери: „Залезът на социализма пристигна в нашето полукълбо“. \r\n„Последното нещо, което искаме в Съединените щати е социализъм“. \r\nНеговото изявление следва обединяването на САЩ с регионални съюзници срещу социалистическия президент на Венецуела Николас Мадуро. \r\nОттогава САЩ и други латиноамерикански държави признаха лидера на Народното събрание Хуан Гуайдо за президент на Венецуела. \r\nПреди това Тръмп заплашваше, че „всички възможности са на масата“, за да свали правителството на Мадуро. \r\nНеговите коментари бяха приветствани от Болсонаро, който обмисля да разреши американска военна база в Бразилия, след като твърди, че руската намеса в региона е в подкрепа на Мадуро. \r\nСамопровъзгласилият се за социалистически сенатор Бърни Сандърс обаче става все по-популярен след избирането на Тръмп, според Newsweek. \r\nДемократичните социалисти Александрия Окасио-Кортес от Ню Йорк и Мичиган Рашида Тлайб също се присъединиха към Камарата на представителите. \r\nТръмп каза пред Breitbart News миналата седмица, че чувства „много силно“, че САЩ никога няма да изберат социалист. \r\nТой каза: „Социализмът е лесен за кампания, но е трудно да се управлява.“ \r\nПрезидентът заяви: „Америка е основана на свобода и независимост - не на правителствена принуда, господство и контрол. Ние сме родени свободни и ще останем свободни“. \r\nВицепрезидентът Майк Пенс каза: „Свободата, а не социализмът беше тази, която сложи край на робството, спечели две световни войни“. Превод и редакция : Калоян Пенков", "date": "2019.04.13", "title": "Daily Express: Президентът Тръмп каза, че „социализмът е приключен“ в САЩ – „последното, което искаме“"}
{"url": "http://www.focus-news.net/news/2019/04/13/2646114/tsentar-makedoniya-silyanovska-ne-prisastvashe-na-mitinga-v-krushevo-zaradi-zdravoslovni-prichini.html", "text": "Професор Гордана Силяновска Давкова се обърна във Facebook към жителите на Крушево, където не присъства на предизборния митинг, предава македонската новинарска агенция „ Център “. \r\nСиляновска се извини за отсъствието и обеща да се свърже с крушевчани във втория тур на изборите. \r\n„Скъпи, не можах да присъствам на митинга в Илинден Крушево поради здравословни проблеми. Ще дойда във втория кръг, обещавам ви. \r\nВ града герой, поздравих защитниците от 2001 г. С тъжно сърце забелязах, че седем години след Смилково езеро няма правен епилог. Седем години след събитие, което с право може да се нарече терористичен акт, ние все още нямаме правосъдие и справедливост. Нека ви напомня какво каза премиерът, има записи, никой няма да остане ненаказан. Но правото и справедливостта не стигат до родителите на убитите момчета. Как могат да се доверят на върховенството на закона? Затова призоваваме за право и законна държава. Ние ще направим всичко, за да нямаме избирателно правосъдие, върховенство на закона, никакво управление на група олигарси. Няма да се намесваме в съдебната система. Ще оставим съда да съди. Докато министър-председателят е председател на Съвета за съдебна реформа, няма да има правосъдие и справедливост. Превод и редакция : Калоян Пенков", "date": "2019.04.13", "title": "„Център“ (Македония): Силяновска не присъстваше на митинга в Крушево заради здравословни причини"}
{"url": "http://www.focus-news.net/news/2019/04/13/2646106/kanal-5-makedoniya-pendarovski-e-poharchil-480-hil-reka-25-hil-evro.html", "text": "Докладът на Силяновска обаче все още не е пристигнал в Комисията. От ВМРО-ДПМНЕ казват, че той е изпратен по пощата и към Комисията за бораб с корупцията и към Държавна избирателна комисия. В представения доклад Пендаровски отчете повече от 504 хиляди евро като приход и е изразходвал 484 евро. От тях 340 хиляди са за платени политически реклами. Пендаровски от граждански дарения е получил 3000 евро и 162 000 евро от членски внос, а във финансовия отчет Река отчете приходи от 18 хиляди евро като дарения от „БЕСА“ и „Алианс на албанците“. През първите десет дни на кампанията той е похарчил повече, отколкото е получил, т.е. изразходва 25 хиляди евро, от които 23 хиляди за реклами и пропаганда, останалите за място, транспорт и други разходи. Докладите на кандидатите за президент досега са публикувани само на уебсайта Комисията за борба с корупцията, но не и на уебсайта на ДИК. Поради това те потвърдиха, че финансовите отчети са им били представени своевременно, но че те не са имали техническа възможност да ги публикуват незабавно.  \r\nДесетина дни преди изборите за бъдещия държавен глава младежите от 29 политически партии в страната се ангажираха с честни и демократични избори, като подписаха Декларация. Превод и редакция : Калоян Пенков", "date": "2019.04.13", "title": "„Канал 5“ (Македония): Пендаровски е похарчил 480 хил., Река 25 хил. евро"}
{"url": "http://www.focus-news.net/news/2019/04/13/2646098/ostavka-v-mvr-sled-naprezhenieto-v-gabrovo-obzor.html", "text": "След три дни протести и напрежение в Габрово заради нападението над продавач в магазин от трима цигани, директорът на ОДМВР – Габрово старши комисар Борислав Бончев подаде оставка. Полицейското присъствие в града остава засилено. Оставката на директора на областната дирекция дойде веднага, след като министър-председателят Бойко Борисовпризова той да освободи поста и обяви, че има основателни претенции към шефа на полицията в Габрово. „Оставката на този директор трябва да е факт веднага, след като си дойде министърът“, заяви Борисов. По думите му месеци наред е допускано да се движат групи от хора да си пият бири на детски площадки и да се правят на интересни в града. Според премиера ролята на полицията е да не допуска това. Той призова да не се настройват етносите едни срещу други. „Тези, които биха магазинера, сега са в ареста. Въпросът е защо са пуснати, когато се вижда, че са го набили – това са въпроси, които трябва да бъдат зададени към други институции. За този, който ги е пуснал - ръководителя на ОДМВР-Габрово, ще искам тежка санкция, щом се прибера“, обяви Бойко Борисов.  \r\nМеждувременно в парламента председателят на Вътрешна комисия и депутат от ГЕРБ Пламен Нунев отчете забавяне в действията и реакциите на ОДМВР – Габрово предвид ситуацията там. Според него ръководството на МВР трябва да направи в спешен порядък оценка за работата на ръководството на Областната дирекция в Габрово. За забавяне в работата на дирекцията заговори и заместник-министърът на вътрешните работи Красимир Ципов, като по тази причина вътрешното министерство иска анализ на действията. Ципов подчерта, че при нарушения ще се вземат дисциплинарни мерки. Депутатът от ГЕРБ Николай Сираков подчерта, че в най-кратки срокове трябва да се предложат решенията на проблема, които да ни изведат от ситуацията, в която се намираме. \r\nКак премина протестът в сряда обясни на брифинг в Габрово директорът на ГД „Национална полиция“ главен комисар Христо Терзийски. Той съобщи, че 9 лица са задържани след втория протест в Габрово. В сряда вечерта ОДМВР и Дирекция „Жандармерия“ са провели специализирана полицейска операция за опазване на обществения ред, в която са участвали 50 служители от областната дирекция и на жандармерия. „В района се събраха около 800-900 човека, които провеждаха мирен протест в рамките на около два часа. След това от пл. „Възраждане“ тръгна шествие. Хората са били разделени на три лъча и така по време на шествията са се обособили групи от млади граждани, младежи на видима възраст между 20 и 25 години\", каза Терзийски. Към 21.00 и 21.30 ч. групите са предприели действия за нарушаване на обществения ред, изразяващи се в хвърляне на камъни и бомбички, и в слагане на маски, за да не бъдат разпознати. В резултат на предприетите действия са били задържани четири лица, като срещу три от които са образувани досъдебни производства. Гл. комисар Терзийски допълни, че е докладвано за едно лице, задържано без лични документи, а към 22.30 ч. са задържани четири лица за проверка по възникнал пожар в покривна конструкция на необитаема постройка. Стана ясно, че полицейски служител е пострадал леко.  \r\nКметът на Габрово Таня Христова призова партиите да не се заиграват с етническия мир, защото границата е тънка. „Като кмет на Габрово призивът ми към всички габровци е да проявим здрав разум и спокойствие. С гняв, насилие и безредици няма да постигнем нищо за нашия град“, каза Христова. Тя бе категорична, че не заселва роми и нито има желанието, нито правомощията за подобен акт. Според нея проблемът с ромите не е само на Габрово, а на цялата държава. Христова уточни, че се извършват масови проверки по адрес на регистрация, които ще продължат безсрочно. \"Тази седмица разпоредих да бъдат предприети спешни мерки за опазване на реда и сигурността в нашия град. Сформиран беше и координационен щаб. Мерки за решаването на проблема сме предприели. Продължава премахването на общински сгради, които могат да бъдат използвани за самонастаняване. Извършват се масови проверки по адрес на регистрация. Проверките продължават безсрочно“, каза Таня Христова и предложи иницииране на законодателна промяна, която да създаде възможност за налагане на административно наказание, полагане на наказателен труд, с който да може да се заменя наказанието глоба. Според нея така срещу лицата, извършители на административни нарушения ще могат да се предприемат адекватни мерки, с които да се постигат целите на административно-наказателното производство. Вицепремиерът Томислав Дончев коментира, че гневът на хората в Габрово е справедлив, но призивът му към всички е да протестират по мирен начин. Той призова всички към спокойствие и разум и подчерта, че всеки българин има правото да протестира. Дончев посочи, че на никого не му е хрумвало да ограничава това право.  \r\nОт ВМРО обявиха, че внасят законови предложения за две наказания - полагане на безвъзмезден труд в полза на обществото и задържане в териториални структури на МВР. Заместник-председателят на ВМРО Искрен Веселинов посочи, че партията внася промени в Закона за административните нарушения. Веселинов уточни, че като пример ВМРО са дали в преходните и заключителните разпоредби Закона за горите, тъй като наказанията, които предлагат трябва да намерят място в целия каталог на административните наказания.  \r\nЗа \"Фокус\" министърът на отбраната и лидер на ВМРО Красимир Каракачанов коментира, че за решаване на циганския въпрос е необходима ясна и целенасочена, но твърда държавна политика. Според него в обществото има гняв, защото подобни битови престъпления, извършени от представители на маргиналните общности, са ежедневие на различни места в България. Министър Каракачанов подчерта, че мерките могат да бъдат само комплексни. „Този проблем, който е занемаряван 30 години, няма как да бъде решен само от полицията. Тя се намесва тогава, когато стане престъпление. Няма как полицията да действа едновременно навсякъде. Неслучайно съм внесъл концепция за решаване на циганския въпрос в Министерски съвет“, обясни министър Каракачанов. Според него е необходимо да се започне от образованието, защото обикновено циганите, които създават проблеми, са неграмотни, не могат да четат и пишат, не работят, нямат желание да се интегрират в обществото и са склонни на агресия.  \r\nНа пресконференция от БСП разкритикуваха ВМРО за внесените им предложения и ги упрекнаха, че го правят само когато има напрежение. Заместник-председателят на ПГ на \"БСП за България\" Георги Свиленски коментира, че държавата не владее ситуацията в Габрово. Той обърна внимание, че в Габрово се е увеличил циганският етнос след местния вот. „Жандармерията в село Чупрене преди няколко дни да арестува кмета и неговата съпруга беше повече от тази, която беше пратена вчера и онзи ден за безредиците в Габрово“, посочи депутатът.  \r\nОт \"Воля\" заявиха, че виждат инсценировка на случая в Габрово.  \r\nДеница КИТАНОВА", "date": "2019.04.13", "title": "Оставка в МВР след напрежението в Габрово (ОБЗОР)"}
{"url": "http://www.focus-news.net/news/2019/04/13/2646116/sport-nyurnberg-i-shalke-zavarshiha-naravno.html", "text": "Нюрнберг и Шалке завършиха наравно 1:1 в първи мач от 29-ия кръг на Бундеслигата. Юя Кубо откри резултата в 82-та минута, но гостите от Гелзенкирхен успяха да изравнят три минути по-късно чрез Матия Настасич. Във временното класиране Нюрнберг се намира на 17-то място в зоната на изпадащите с 18 точки, докато тимът на Шалке е 14-ти с 27 точки", "date": "2019.04.13", "title": "Спорт: Нюрнберг и Шалке завършиха наравно"}
{"url": "http://www.focus-news.net/news/2019/04/13/2646117/sport-nant-pobedi-lion.html", "text": "Нант победи Лион с 2:1 като домакин в мач от 32-ия кръг на френската Лига 1. Домакините поведоха с гол на Калифа Кулибали в 11 минута, а Мартен Терие изравни за гостите в 41 минута. Тимът на Нант все пак достигна до победата в 83 минута след гол на Антони Лимбомбе. Във временното класиране Лион е трети с 56 точки като изостава от втория Лил с 5 точки. Нант заема 15-та позиция с 34 точки.", "date": "2019.04.13", "title": "Спорт: Нант победи Лион"}
{"url": "http://www.focus-news.net/news/2019/04/13/2646104/kurir-makedoniya-silyanovska-pred-pendarovski-v-skopie.html", "text": "Според последното проучване на агенция „М – Проспект“, проведено на представителна извадка от 1197 души на възраст над 18 години в периода от 04 до 10 април, Гордана Силяновска Давкова е кандидатът, който ще спечели най-много гласове в Скопие. Силяновска е любимият кандидат за скопчани, следвана от Пендаровски, а Река се радва на най-малкото доверие в столицата, съобщава скопското електронно издание „ Курир “. \r\nА именно, Силяновска се радва на подкрепата на 32,4% от избирателите в Сарай, Карпош, Център, Аеродром, Кисела вода и Македонски брод, централната градска част на град Скопие. За Пендаровски ще гласуват 31.5%, докато за Река 10,8%, 13,6% не биха гласували за нито един от кандидатите, 8% все още не са решили кого да подкрепят, а 3,8% отказаха да отговорят. \r\nАнализаторите казват, че Скопие е индикатор за настроението на хората в цялата страна, резултатът, който ще бъде постигнат в Скопие, се прелива като вълна в останалата част на страната. В миналото имахме такива примери, когато Трифун Костовски, който беше кандидат на ВМРО-ДПМНЕ, спечели в Скопие, а победа беше записана в почти всички големи места в страната. Превод и редакция : Калоян Пенков", "date": "2019.04.13", "title": "„Курир“ (Македония): Силяновска пред Пендаровски в Скопие"}
{"url": "http://www.focus-news.net/news/2019/04/13/2646118/sport-nyukasal-pobedi-lestar.html", "text": "Нюкасъл победи Лестър с 1:0 като гост в мач от 34-ия кръг на Премиър лийг.Победният гол отбеляза Айосе Перес в 32-та минута. Във временното класиране Нюкасъл заема 13-та позиция с 38 точки, а Лестър е седми с 47 точки. След тази победа черно-белите почти сигурно си гарантират оцеляването във Висшата лига.", "date": "2019.04.13", "title": "Спорт: Нюкасъл победи Лестър"}
{"url": "http://www.focus-news.net/news/2019/04/13/2646115/tsentar-makedoniya-mitskoski-istinskata-koalitsiya-e-koalitsiyata-s-naroda.html", "text": "Председателят на ВМРО-ДПМНЕ, Християн Мицкоски, се срещна с гражданите в Кривогащани, съобщава македонската информационна агенция „ Център . \r\n„Те притискат, изнудват, злоупотребяват, сега използват медиите, за да създадат фалшиво впечатление, но едно нещо сгрешиха. Тази работа се печели заедно с гражданите, защото гражданите няма да забравят всичко, което дадохте на господата от СДСМ през последните две години. Всички тези лъжи, всички тези обещания, всички тези нереализирани очаквания очаквате, че хората ще ви повярват този път ”, каза председателят Мицкоски в Кривогащани. \r\nТой каза, че СДСМ играе картата за кратко помнене на хората, че забравят и подценяват хората и ще това ще им се стовари на главата на 21 април. \r\nМицкоски от Кривогащани каза, че най-голямата коалиция не е коалицията, направена в скъп и луксозен хотел в Скопие, където по деспотичен начин Заев решава, че Пендаровски ще бъде, но истинската коалиция е коалицията с народа. Превод и редакция : Калоян Пенков", "date": "2019.04.13", "title": "„Център“ (Македония): Мицкоски: Истинската коалиция е коалицията с народа"}
{"url": "http://www.focus-news.net/news/2019/04/13/2646119/tass-arzhentina-se-otteglya-ot-sayuza-na-yuzhnoamerikanskite-natsii.html", "text": "Аржентина се оттегли от Съюза на южноамериканските нации заради несъгласието си с дневния ред и кризата вътре в обединението. Това съобщи министерството на външните работи на републиката, предава агенция  TACC . \r\n„Аржентина денонсира Договора за създаване на Съюза на южноамериканските нации“, се казва в изявление. \r\nСпоред министерството на външните работи, решението да се оттегли от Съюза е свързано, наред с други неща, с „идеологически оцветения дневен ред на сдружението, който е далеч от целите, поставени по време на неговото създаване“. В допълнение, аржентинските власти отбелязаха, че организацията „е в криза, изразена в двугодишното отсъствие на генералния секретар“. \r\nПрез март президентите на Аржентина, Бразилия, Колумбия, Парагвай, Перу, Чили и Еквадор подписаха споразумение за създаване на нов регионален блок - Форум за развитие на Южна Америка. Превод и редакция : Калоян Пенков", "date": "2019.04.13", "title": "ТАСС: Аржентина се оттегля от Съюза на южноамериканските нации"}
{"url": "http://www.focus-news.net/news/2019/04/13/2646121/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Много е вероятно втори референдум за Брекзит да бъде поставен пред парламента, заяви Филип Хамънд, пише британският в.  Independent . \r\nГоворейки във Вашингтон, канцлерът каза, че ново публично гласуване е „предложение, което може да бъде поставено в парламента на определен етап“. \r\nТой обаче каза още, че ще са необходими около шест месеца, за да се проведе референдум, и че няма да има достатъчно време, преди Великобритания да напусне ЕС по новия краен срок от 31 октомври. \r\nХамънд също така подчерта, че правителството все още се противопоставя на втори референдум, въпреки че той твърди, че други искания на лейбъристите - като например митническия съюз с ЕС - ще бъдат обсъдени. \r\n„Позицията на правителството не се е променила“, обяви той. „Правителството се противопоставя на потвърдителен референдум и затова не го подкрепяме“. \r\nИдеята за нов референдум беше сред няколкото алтернативи на Брекзит, които бяха поставени на депутатите през последния месец - но всички останаха без мнозинство в парламента. \r\nДосега премиерът не успя да привлече собствената си партия зад споразумението за развод, което тя договори с други лидери на Европейския съюз миналата година. Тя беше принудена да поиска от блока отлагане и да започне преговори с лейбъристите за това как да се излезе от задънената улица в парламента. \r\nМного лейбъристки депутати са оказали натиск върху своя лидер Джереми Корбин да включи нов референдум в исканията си в преговорите с правителството. \r\nМеждувременно Хамънд се сблъсква с критики от поддръжниците на Брекзит за това, че е казал, че Великобритания трябва да остане близо до блока. \r\nТой също разгневи някои наскоро, описвайки друг референдум за Брекзит като „напълно надеждно предложение“. \r\nХамънд каза, че очаква правителството и лейбъристите да постигнат споразумение през следващите няколко месеца. \r\n***  Хилари Клинтън заяви, че основателят на WikiLeaks Джулиан Асандж, чийто уебсайт публикува хакнати имейли от президентската й кампания през 2016 г., трябва да „отговоря за това, което направи“, съобщава британският в.  The Guardian . \r\nНейните коментари идват часове след като Асандж е насилствено изгонен от еквадорското посолство в Лондон, задържан от лондонската полиция и обвинен от САЩ в заговор да проникне в тайна компютърна мрежа на Пентагона. \r\nСАЩ потвърдиха, че ще поискат екстрадиция на Асандж от Обединеното кралство, което ще доведе до незабавни опасения за журналистическата защита съгласно първото изменение. \r\n„Мисля, че от обвинителния акт е видно, че не става въпрос за наказване на журналистиката“, заяви Клинтън на събитие в Ню Йорк. \r\nКлинтън заяви, че въпросът не е за свобода на пресата, а „за подпомагане на хакването на военен компютър, за да се краде информация от правителството на САЩ“. \r\n„Виж, ще чакам и ще видя какво ще стане с обвиненията и как ще продължи, но той е пропуснал гаранцията във Великобритания\", каза Клинтън. „В крайна сметка той трябва да отговаря за това, което е направил, поне както е бил обвинен. \r\nКлинтън удари Доналд Тръмп, казвайки: „Мисля, че е малко иронично, че Асанж може би е единственият чужденец, който тази администрация би приветствала в Съединените щати“. \r\nКлинтън отдавна сочи руската намеса в изборите през 2016 г. като основен фактор за нейното поражение срещу Тръмп, като по-специално се позова на въздействието на хакнатите имейли, публикувани на WikiLeaks в ключови моменти от кампанията. \r\nАдвокатът на Асандж, Дженифър Робинсън, заяви, че арестуването му „създава опасен прецедент за всички медийни организации в Европа и по света“. \r\n„Това се нарича конспирация“, добави главният редактор на WikiLeaks Кристин Храфснон. \r\n***  Американският президент Доналд Тръмп заяви, че социализмът е свършил в Америка и заяви, че идеологията е провалила САЩ и народите в региона. \r\nТой направи коментарите, докато се срещаше с крайнодесния бразилски президент Жаир Болсонаро. Президентът Тръмп заяви, че връзките между двете държави процъфтяват. Двамата се обединиха срещу политиката на установяване, основната медийна и социалистическа идеология. \r\nТръмп заяви пред репортери: „Залезът на социализма пристигна в нашето полукълбо“. \r\n„Последното нещо, което искаме в Съединените щати е социализъм“. \r\nНеговото изявление следва обединяването на САЩ с регионални съюзници срещу социалистическия президент на Венецуела Николас Мадуро. \r\nОттогава САЩ и други латиноамерикански държави признаха лидера на Народното събрание Хуан Гуайдо за президент на Венецуела. \r\nПреди това Тръмп заплашваше, че „всички възможности са на масата“, за да свали правителството на Мадуро. \r\nНеговите коментари бяха приветствани от Болсонаро, който обмисля да разреши американска военна база в Бразилия, след като твърди, че руската намеса в региона е в подкрепа на Мадуро. \r\nСамопровъзгласилият се за социалистически сенатор Бърни Сандърс обаче става все по-популярен след избирането на Тръмп, според Newsweek. \r\nДемократичните социалисти Александрия Окасио-Кортес от Ню Йорк и Мичиган Рашида Тлайб също се присъединиха към Камарата на представителите. \r\nТръмп каза пред Breitbart News миналата седмица, че чувства „много силно“, че САЩ никога няма да изберат социалист. \r\nТой каза: „Социализмът е лесен за кампания, но е трудно да се управлява.“ \r\nПрезидентът заяви: „Америка е основана на свобода и независимост - не на правителствена принуда, господство и контрол. Ние сме родени свободни и ще останем свободни“. \r\nВицепрезидентът Майк Пенс каза: „Свободата, а не социализмът беше тази, която сложи край на робството, спечели две световни войни“.", "date": "2019.04.13", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/13/2646120/silyanovska-shte-uvazhavam-dogovora-ot-prespa-do-momenta-na-nyakoya-negova-promyana-moment-koyto-mozhe-da-ne-doyde.html", "text": "Кандидатът за председател на ВМРО-ДПМНЕ Гордана Силяновска Давкова отговори на Пендаровски, че няма да отмени споразумението от Преспа, съобщава електронното издание на македонския „ Фокус “. \r\n„Аз не съм кралица, нито царица за да анулирам споразумение. Просто призовавам за спазване на международното право. Споразумението е реалност и аз ще го уважавам до момента, който може и да не дойде, до негова промяна, каза Силяновска.", "date": "2019.04.13", "title": "Силяновска: Ще уважавам Договора от Преспа до момента на някоя негова промяна, момент, който може да не дойде"}
{"url": "http://www.focus-news.net/news/2019/04/13/2646125/ria-novosti-poroshenko-se-nadyava-da-provede-izbori-v-donbas-do-mart-2020-godina.html", "text": "Президентът на Украйна Петро Порошенко очаква да проведе местни избори в Донбас до март 2020 година, съобщава  РИА Новости . \r\nПо-рано, Порошенко заяви, че лидерите на страните от „нормандския формат“ е вероятно да се срещнат във Франция в началото на лятото след избора на украински президент. \r\nНа 31 март в Украйна бяха проведени президентски избори. Според ЦИК никой от кандидатите не е получил необходимия брой гласове за победа в първия кръг. Вторият кръг ще се проведе на 21 април. В него ще присъстват лидерът на първия тур Владимир Зеленский и настоящият президент Петро Порошенко. Превод и редакция : Калоян Пенков", "date": "2019.04.13", "title": "РИА Новости: Порошенко се надява да проведе избори в Донбас до март 2020 година"}
{"url": "http://www.focus-news.net/news/2019/04/13/2646122/mkd-makedoniya-reka-kade-e-kmetat-na-kichevo-zashto-lipsva-na-sabranietoi.html", "text": "Река, на митинга, говори най-дълго за своята концепция \"За Републиката\", която по същество означава правова държава за всички граждани, независимо от тяхната религиозна, етническа или друга принадлежност, съобщава  МКД . \r\nТой разкритикува кмета на Кичево Фатмир Дехари, защото не присъства на събранието. \r\nКандидатът за президент подчерта, че със своята концепция изисква от всички да бъдат равни. \r\nЛидерът на движението Беса, Билал Касами, подчерта, че албанците ще гласуват с достойнство за концепцията „За Република“, предлагана от Река. Превод и редакция : Калоян Пенков", "date": "2019.04.13", "title": "МКД (Македония): Река: Къде е кметът на Кичево, защо липсва на събранието?"}
{"url": "http://www.focus-news.net/news/2019/04/13/2646105/kanal-5-makedoniya-pendarovski-v-ilinden-zelenikovo-i-petrovets-shte-pobedim-zashtoto-imame-evropeysko-badeshte-neka-prodalzhim-zaedno-napred.html", "text": "Пред жителите на община Петровец, Пендаровски заяви, че след дълъг период държавата се присъединява към развитите страни и сега трябва да продължи още повече напред, съобщава македонският телевизионен „ Канал 5 “. \r\n„НАТО ни даде покана за членство, с това осигурено нашето настояще и бъдеще. Двадесет и девет най-мощни страни сега са с нас, не сме сами. Въпросът не е дали няма да бъде. Затова нека използваме шанса и да продължим напред“, каза Пендаровски. \r\nНа срещите с гражданите на община Илинден и Зелениково, Пендаровски подчерта, че това е избор между две концепции, тази, която води към по-добро бъдеще, и втората, водена от Силяновска, която връща страната в миналото. \r\n„На другата опция, която няма план и визия, нека кажем, че не искаме да се връщаме в тъмното минало. Това, което постигнахме като правителство и отворихме вратите към ЕС и НАТО, е от историческо значение, защото само тогава можем да укрепим икономиката, да продължим да повишаваме заплатите, да насърчаваме младите хора да останат у дома и да изградят бъдеще тук“, добави Стево Пендаровски. \r\nУбеден съм, че ще потвърдим и продължим прогресивните политики и ще спечелим на 21 април и на 5 май, защото носим по-добър живот и европейско бъдеще за всички. Ето защо, отбележете кръг номер 3, за да продължим заедно напред, призова Пендаровски. Превод и редакция : Калоян Пенков", "date": "2019.04.13", "title": "„Канал 5“ (Македония): Пендаровски в Илинден, Зелениково и Петровец: Ще победим, защото имаме европейско бъдеще, нека продължим заедно напред!"}
{"url": "http://www.focus-news.net/news/2019/04/13/2646126/pregled-na-mezhdunarodnite-novini-do-6-chasa-agentsiya-fokus.html", "text": "Президентът Доналд Тръмп определи като „победа“ решението на Международния наказателен съд да не започва разследване за военни престъпления в Афганистан, предава  AFP . \r\n„Това е голяма международна победа не само за тези патриоти, но и за върховенството на закона“, каза Тръмп в изявление. \r\nСъдът по-рано отхвърли искането на главния си прокурор, чиято виза е анулирана от Вашингтон заради случая - за разследване на инциденти в Афганистан с участието на американски и други международни сили, както и афганистанското правителство и талибаните. \r\n***  Земетресение с магнитуд 6,9 удари Индонезия, като властите издадоха предупреждение за цунами, в съответствие с Агенцията по метеорология, климатология и геофизика (BMKG). \r\nСпоред агенцията епицентърът е бил на югоизток от остров Сулавеси, с дълбочина 10 километра. \r\nСлед земетресението е издадено предупреждение за цунами, докато досега няма съобщения за смъртни случаи или наранявания. \r\nНа 28 септември 2018 г. земетресение с магнитуд 7,5 и последвалото от него цунами удариха Палу, Индонезия, убивайки 4340 души. \r\n***  Президентът на Украйна Петро Порошенко заяви, че няма да спре да се бори срещу строителството на газопровода „Северен поток - 2“, съобщава агенция  TACC . \r\n„Ние не сме преустановили нашата борба да спрем строителството, приканвайки германски компании да участват в управлението на украинската газопреносна система“, каза той на брифинг с германския канцлер Ангела Меркел в Берлин. \r\nВ същото време той призна, че засега Украйна и Германия виждат по различен начин механизмите за защита на украинските интереси. \r\n„Нашето стратегическо партньорство предполага, че можем да обсъждаме всички въпроси, и досега позицията на Германия е да защитава Украйна и да гарантира нейната сигурност“, продължи Порошенко. „Но виждаме механизмите за защита на тази сигурност по различен начин“. \r\nОт своя страна Ангела Меркел изрази надежда, че партньорството между Германия и Украйна ще издържи на различията по изпълнението на проекта „Северен поток - 2“. \r\n„Имаме общи цели по отношение на факта, че Украйна трябва да остане транзитна страна за пренос на газ“, заяви канцлерът. Тя подчерта, че Берлин подкрепя тристранните газови преговори между Русия, Украйна и ЕС. „И винаги съм ясно казвала на руския президент, че „Северен поток-2“, за мен, въпреки всичко, означава, че Украйна ще остане транзитна страна“, заяви ръководителят на правителството на ФРГ. \r\n„Нашето стратегическо партньорство ще търпи факта, че не сме съгласни по един въпрос. Въпреки това имаме голям брой общи виждания“, каза Меркел. \r\nПроектът „Северен поток – 2“ включва изграждането на два газопровода с общ капацитет от 55 млрд. куб. м. годишно газ от бреговете на Русия през Балтийско море до Германия. Разходите за строителство се оценяват на 9,5 милиарда евро, пускането на газопровода се очаква до края на тази година. \r\n***  Закупуването на руските отбранителни системи С-400 е въпрос на национална сигурност за Турция, заяви Йомер Челик, говорител на управляващата партия, предава  Anadolu Agency . \r\nВашингтон възропта срещу покупката на руските С-400 от Турция и миналата седмица спря доставките на части за изтребители F-35. \r\nАмерикански официални лица предложиха Турция да купи ракетната система на САЩ Patriot, а не С-400, твърдейки, че тя е несъвместима със системите на НАТО и би изложила F-35 на риск. \r\nТурция отговори, че отказът на САЩ да й продаде Patiots я е накарала да търси други продавачи, добавяйки, че Русия й е предложила по-добра сделка, включително трансфер на технологии. \r\n„САЩ не бива да превръщат конкуренцията си на пазара на оръжия в проблем на НАТО”, каза Йомер Челик. \r\nГоворейки за военния преврат в Судан, той заяви, че Турция очаква исканията на народа на Судан за демокрация да бъдат изпълнени, без да се вкарва страната в гражданска война. \r\n***  Военният съвет на Судан призова за финансова помощ за да се справи с влошаващата се икономическа криза, ден след свалянето на президента Омар ал-Башир. \r\n„Ние искаме вашите дарения, тъй като имаме някои икономически проблеми“, каза ръководителят на политическия комитет на военния съвет, генерал-лейтенант Омар Заин ал-Абдин, на арабски и африкански дипломати по време на телевизионна среща, позовавайки се на „недостиг на основни елементи като брашно и гориво“. \r\n***  Съединените щати затегнаха санкциите срещу Венецуела и поставиха в черен списък четири компании и девет петролни танкера, свързани с Боливарската република. Това се посочва в изявление на министерството на финансите на САЩ, предава агенция  TACC . \r\nОграничения бяха наложени на три корабни компании от Либерия и още една от Италия. Под санкциите попадат и два танкера под италиански флаг, четири - под малтийски, два - под гръцки и един - под панамски. \r\nСпоред министерството на финансите компаниите, добавени в черния списък, „работят в петролния сектор на венецуелската икономика“, а танкерите, които принадлежат към тези фирми, се занимават с транспортиране на петрол от Венецуела до Куба. „Съединените щати продължават да предприемат решителни мерки срещу незаконния режим на бившия президент Николас Мадуро и тези, които подкрепят режима на Мадуро и допринасят за хуманитарната криза във Венецуела“, казаха от ведомството. \r\n***  Турски въздушни удари удариха терористични цели на ПКК в Северен Ирак, обяви турското министерство на отбраната, съобщава  Yeni Safak . \r\nТурските самолети унищожиха оръжейни позиции, убежища и складове за боеприпаси, използвани от терористи от ПКК в регионите Зап и Авасин-Басян, съобщи министерството в Twitter. \r\n***  Силите за сигурност в Тюмен елиминираха двама членове на терористичната организация „Ислямска държава“, които подготвяха терористичен акт, съобщава информационния център на Националната антитерористична комисия. \r\nПо-рано дирекция на ФСБ съобщи, че в една къща в Тюмен са идентифицирани членове на „Ислямска държава“, които планират терористичен акт на обществени места. \r\n„На предложението да свалят оръжията и да се предадат на властите терористите започнаха да стрелят по правоприлагащите органи и в резултат на последвалата престрелка бяха неутрализирани“, се казва в съобщението. \r\n***  Президентите на Франция и Украйна Еманюел Макрон и Петро Порошенко обсъдиха двустранните отношения, конфликта в Донбас и хода на украинските избори в Париж, се казва в изявление на администрацията на френския президент, съобщава  РИА Новости . \r\n„Президентът на Републиката и президентът Порошенко подчертаха динамиката в развитието на отношенията между Франция и Украйна през последните години. Те обсъдиха хода на реформите в Украйна и следващите етапи, определени от украинските власти“, се посочва в документа. \r\nЛидерите се съгласиха, че „уреждането на конфликта в Донбас в рамките на минските споразумения от септември 2014 г. и февруари 2015 г. е приоритет за сигурността на Украйна и Европа“. \r\n„Президентът на Републиката потвърди, че Франция, както и Германия, е готова да продължи участието си в нормандския формат. Той отбеляза, че е важно всички страни в конфликта да предприемат спешни и конкретни мерки за възстановяване на атмосферата на доверие, необходима за успеха на преговорите“, съобщава Елисейският дворец. \r\nСрещата на двамата президенти се проведе в Париж, няколко часа след разговорите на Макрон с втория кандидат за президент на Украйна - Владимир Зеленский.", "date": "2019.04.13", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/13/2646127/yeni-safak-sasht-okazvat-natisk-varhu-turtsiya-zaradi-nezavisima-politika-tvardi-rusiya.html", "text": "Руският външен министър критикува американския натиск върху Турция заради решението си да закупи руска система за противоракетна отбрана С-400, съобщава турският в.  Yeni Safak . \r\nСпоред него Вашингтон използва натиск не само срещу „страни, които водят независима политика“, но и срещу „най-близките си съюзници“. \r\n„Ситуацията със заплахите срещу Турция за решението на Анкара да укрепи отбранителния си капацитет чрез закупуването на руски С-400 е пример, има и много други“, каза той. \r\nВашингтон възропта срещу Турция заради покупката на руската С-400 и миналата седмица спря доставката на части за изтребители F-35. \r\nКонгресмени и вицепрезидентът на САЩ заплашиха да отменят продажбите на F-35 в резултат на сделката С-400. \r\nС-300 - предшественик на сегашната система - се използва от страните от НАТО България, Гърция и Словакия. Сделките им с Русия не предизвикаха критики от Вашингтон. Превод и редакция : Калоян Пенков", "date": "2019.04.13", "title": "Yeni Safak: САЩ оказват натиск върху Турция заради независима политика, твърди Русия"}
{"url": "http://www.focus-news.net/news/2019/04/13/2646128/the-times-of-israel-siriya-saobshti-che-izraelski-iztrebiteli-sa-udarili-voenen-post-v-zapadnata-chast-na-provintsiya-hama.html", "text": "Сирийските държавни медии съобщиха, че израелски самолети са извършили удар в Западна Хама в близост до град Масяф. \r\nДържавната агенция на Сирия SANA заяви, че израелските военновъздушни сили са изстреляли ракети от ливанското въздушно пространство и съобщава, че няколко сгради са били унищожени и трима души са били ранени. \r\nВ репортажа се твърди, че сирийските военновъздушни сили са свалили няколко ракети. \r\nПрез февруари израелска компания за анализ на сателитни изображения каза, че мощната система С-300 е „вероятно функционираща“ в района на Mасяф, където е бил ударът. Системата би била потенциална заплаха за въздушната кампания на Израел срещу Иран в страната. \r\nИзраел заплаши, че ще унищожи системата С-300, ако се използва срещу изтребителите му, независимо от потенциалния ответен удар от страна на Русия, която предостави на Сирия мощна батарея за отбрана. Превод и редакция : Калоян Пенков", "date": "2019.04.13", "title": "The Times Of Israel: Сирия съобщи, че израелски изтребители са ударили военен пост в западната част на провинция Хама"}
{"url": "http://www.focus-news.net/news/2019/04/13/2646129/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nВ страната ще преобладава облачно време. Временни разкъсвания на облачността ще има над Южна България. На много места ще има валежи, след обяд в южните райони с гръмотевици. През нощта значителни валежи се очакват, главно в северната половина от страната, а през деня - в планинските райони. Ще духа слаб до умерен североизточен вятър. Минималните температури ще бъдат между 4° и 9°, а максималните – между 12° и 17°. През нощта срещу неделя валежите ще продължат. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n-\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n-\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n-\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Пловдив: \r\nПоетапно се ограничават пътните връзки на п.в. „Пловдив-изток“ при км 133+112 в района на с. Войводиново поради ремонтни дейности на асфалтовата настилката  \r\nДвижението се осъществява по обходни маршрути: \r\n- Пловдив-София - 16.04.2019, обходен маршрут през с. Войводиново; \r\n- София-Раковски - 17.04.2019, обходен маршрут през Пловдив по п.в. Север на км 126 и през с. \r\nВойводиново; \r\n- Бургас-Пловдив - 18.04.2019, обходен маршрут през гр. Пловдив по п.в. Север на км 126; \r\n- Раковски-София - 19.04.2019, през с. Войводиново и гр. Пловдив. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 28.05.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 18.04.2019 г.; \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 15.04.2019 г. \r\nОбласт Враца: \r\nДвижението в участъка Мездра – Лютидол от км 162+500 до км 173+300 се осъществява с повишено внимание поради планово обрушване на скални окоси. При необходимост е възможно ограничаване на движението. Срок до 15.04.2019 г. \r\nОбласт София: \r\nВъвежда се реверсивно движение по път I-1 София-Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г. \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Шумен: \r\nДвижението в участъка от АМ „Хемус“ до разклона за с. Нови Пазар от км 134+013 до км 146+160 се осъществява в една лента поради облицоване на канавки и частични ремонтни дейности на асфалтовата настилка. Срок до 13.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка граница Македония – с. Раненци от км 1+000 до км 7+000 се осъществява с повишено внимание поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 15.04.2019 г. \r\nДвижението в участъка с. Цървеняно – с. Драгомирово от км 37+000 до км 42+000 се осъществява с повишено внимание и съобразена скорост поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 15.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 15.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 19.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Силистра: \r\nДвижението в участъка Силистра – Шумен от км 0+000 до км 56+120 се осъществява в една лента на определени участъци поради полагане на хоризонтална маркировка. Движението се регулира с конуси. Срок до 15.04.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок до 17.04.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 19.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена на 40 км/ч. Участъкът се регулира от пътни знаци. Срок до 19.04.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-101: Движението по път ІІІ-101 Хайредин – Бутан от км 72+000 до км 81+100 се осъществява с повишено внимание при стеснение на една от лентите за движение поради подмяна на ограничителни системи. Ограничението е сигнализирано с пътни знаци. Срок до 23.04.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 19.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движението по път III-107 Кочериново – Рила в гр. Кочериново от км 2+680 до км 2+700 се осъществява с повишено внимание и съобразена скорост поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано е с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 10+000 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nПът ІІІ-1022: Движението по път ІІІ-1022 с. Бели мел – с. Мартиново от км 0+000 до 15+287 се осъществява в една лента с повишено внимание поради почистване на пътното платно от инертни материали. Движението се регулира от сигналисти. Срок до 15.04.2019 г. \r\nПът ІІІ-1024: Движението по път ІІІ-1024 с. Гаврил Геново – с. Дълги дел от км 0+000 до 19+813 се осъществява в една лента с повишено внимание поради почистване на пътното платно от инертни материали. Движението се регулира от сигналисти. Срок до 15.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът II-84: Движението по път II-84 с. Варвара – Гара Костандово, се извършва в една лента, от км 14+400 до км 30+000, чрез поетапно затваряне на лява лента за движение, поради почистване на изкоп под еластична ограда. Движението се регулира с пътни знаци. Срок до 13.04.2019 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности:  \r\nДвижението по път III-6041 Жедна –Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 15.04.2019 г. \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът II-63: Движението по път II-63 Брезник – Парамун при км 23 се осъществява в една лента поради пропадане на пътя. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Пловдив – Асеновград от км 14+860 до км 25+150 се осъществява с повишено внимание в едно платно поради ремонтни дейности. Поетапно се затварят платната за движение. \r\nДвижението се осъществява в свободното платно в условията на двулентов двупосочен път при ограничаване на скоростта на движение до 40км/час и 60 км/час. Движението се регулира от сигнализация, включваща бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив до елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството се осъществява в условията на неотбито движение. Срок до 25.04.2019 г. \r\nПът II-86: Движението по път II-86 Асеновград – Нареченски бани се осъществява с повишено внимание поради почистване на регулата от паднали камъни. Движението се регулира с пътни знаци и сигналисти. Срок до 24.04.2019 г. \r\nОПУ-Разград: \r\nВременно са въведени следните ограничения за движение на МПС:  \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 22.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-21: Движението по път ІІ-21 Русе – Силистра в участъка от началото на Област Силистра до края на пътя при разклон за с. Калипетрово от км 33+200 до км 115+432 се осъществява в една лента с повишено внимание на определени участъци поради полагане на хоризонтална маркировка. Движението се регулира с пътни знаци и конуси. Срок до 15.04.2019 г. \r\nПът ІІ–23: Движението по път ІІ-23 Исперих – Окорш от км 94+200 до км 116+546 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІ-71: Движението по път ІІ-71 Силистра – Добрич от км 0+000 до км 32+680 се осъществява в една лента на определени участъци поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІІ-205: Движението по път ІІІ-205 Исперих – Стефан Караджа в района на с. Стефан Караджа от км 58+857 до км 59+969 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-207: Движението по път ІІІ-207 Тервел – Алеково – Алфатар в участъка с. Алеково – гр. Алфатар от км 68+930 до км 80+107 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-235: Движението по път ІІІ-235 Окорш – Паисиево – Зафирово в участъка с. Паисиево – с. Сокол от км 8+300 до км 34+391 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2305: Движението по път ІІІ-2305 Зебил – Вълкан в района на с. Зебил от км 11+370 до км 13+000 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2307: Движението по път ІІІ-2307 Руйно – Правда – Главиница в участъка с. Яребица – с. Калугерене от км 7+500 до км 27+750 се осъществява в една лента на определени участъци поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.13", "title": "Актуална пътна обстановка"}
{"url": "http://www.focus-news.net/news/2019/04/13/2646130/gd-granichna-politsiya-normalen-e-trafikat-po-vsichki-granichno-propuskatelni-punktove.html", "text": "Нормален е трафикът по всички гранично-пропускателни пунктове. Това съобщиха от  ГД „Гранична полиция“ . Информацията за трафика на граничните пунктове е към 6.00 часа.", "date": "2019.04.13", "title": "ГД „Гранична полиция“: Нормален е трафикът по всички гранично-пропускателни пунктове"}
{"url": "http://www.focus-news.net/news/2019/04/13/2646131/predstoyashti-sabitiya-v-stranata-za-13-april-agentsiya-fokus.html", "text": "*** \r\nОт 09.30 часа в ПГТ „Макгахан“ (ул. „Кадемлия“ 15, кв. „Редута“) ще се проведе състезанието за „Най-добър водач на МПС“. \r\n*** \r\nОт 10.00 до 16.00 часа граждани ще могат да садят дървета в новата гора на столицата край Суходол. \r\n*** \r\nОт 11.00 часа в магазин на бул. „България“ омбудсманът Мая Манолова ще участва в събирането на хранителни продукти за възрастните хора, които няма да получат надбавка върху великденските си пенсии. \r\n*** \r\nОт 11.00 часа в Националния пресклуб БТА ще бъде представен Инициативен комитет за издигане на Ваня Григорова за независим кандидат за член на Европейския парламент.  \r\n*** \r\nОт 12.30 часа в кино „Люмиер Лидл” ще се състои прожекцията на филма „Хигинботъм, вдъхновяващи гласове“.  \r\n*** \r\nОт 13.00 до 17.30 по бул. „Витоша“ 35 ще се проведе образователна веган акция с излъчване на документални видеа от кланици и ферми. \r\n*** \r\nОт 08.00 часа край Асеновград ще се проведе състезанието по планинско бягане и планинско колоездене „Асеновградски баири”. \r\n*** \r\nОт 14.00 часа в Ритуалната зала на Народно читалище „Св. Св. Кирил и Методий-1927“ Историческият музей организира среща, посветена на дарителите. \r\n*** \r\nОт 11.00 часа в зала „22 септември“ ще се проведе концерт в рамките IV национална инициатива „България пее”.  \r\n*** \r\nОт 14.30 часа Областният съвет на Български Червен кръст – Благоевград организира Трети турнир по Водно спасяване \"Ичко Войвода\".  \r\n*** \r\nОт 09.30 часа ще бъдат поднесени венци и цветя на паметника на патрона на Тракийско дружество „Странджа“ – Капитан Петко войвода. От 10.20 ч. на Морска гара – Бургас ще се проведе възстановка на трагичните събития от 1913 г. – периодът, когато тракийските бежанци пристигат в Бургаския регион. В 10.50 ч. ще започне шествие от Морска гара към храм „Света Богородица“, където ще бъде отслужена заупокойна литургия в памет на загиналите тракийци. Събитията ще продължат с празнична програма от 13.00 ч. в Държавна опера – Бургас. От 17.00 ч. на пл. „Атанас Сиреков“ ще бъде представен „букет“ от най-обичаните тракийски песни и танци. \r\n*** \r\nОт 11.30 часа в Етнографския музей на ул. „Славянска“ 69“ ще се състои лекция на тема „Лазаровден – традиция и съвременност“. \r\n*** \r\n От 10.00 часа на стадион „Младост“ ще се състои Празник на детската лека атлетика.  \r\n*** \r\nОт 9.30 часа в ДКС „Васил Левски“ започва Национален фолклорен фестивал „Болярско надиграване“.  \r\n*** \r\nОт 10.00 часа в Читалище „Зора – 1869“ започва Общински празник на народното певческо изкуство „Сладкопойна чучулига“.  \r\n*** \r\nОт 11.00 часа в Салон на Читалище „Искра“ Театър „Весел“ представя: „Червената шапчица“ – детски куклен спектакъл.  \r\n*** \r\nОт 10.00 часа в Бяла зала на Младежкия дом ще се състои среща разговор за общуването между дете и родител – „Психология и Хюман Дизайн за родители“.  \r\n*** \r\nОт 10.30 часа в Куклената зала на ДКТ ще се играе постановката „Червената шапчица“.  \r\n*** \r\nОт 9.00 часа пред Катедралния храм „Св. Успение Богородично“ ще започне Празник на рециклирането, част от кампанията „Аз вярвам и помагам“ за предаване на пластмасови капачки. \r\n*** \r\nОт 10.00 часа на стадион „Младост“ ще се проведе празник на детската лека атлетика и  откриване на новия клуб за детска лека атлетика на Ваня Стамболова.   \r\n*** \r\nОт 10.30 часа в Икономическия университет ще се състои семинар „Първи стъпки в бизнеса“. \r\n*** \r\nОт 11.30 часа на сцена, вдигната на пл.\"Антон Новак\" до Фестивалния и конгресен център, Представителният духов оркестър на Военноморските сили на Република България по традиция ще даде начало на Варненския карнавал. От 12.00 часа ще започне конкурсната програма. \r\n*** \r\nОт 11.30 часа в търговски обект на ул.„Андрей Сахаров” № 2 и от 12.30 часа в  магазин на ул.„Константин и Фружин” № 41, Общественият посредник на Община Шумен Иван Капралов и деца от Организацията на Българските скаути ще се включат в четвъртата национална кампания на омбудсмана  г-жа Мая Манолова под надслов „Великден за всеки – дари празник на баба и дядо“.   \r\n*** \r\nОт 10.30 часа в парк ДНА ще се състои Световен ден на предизвикателството.  \r\n*** \r\nОт 10.30 ч. в салона на Начално училище „Св. Софроний Врачански“ ще се проведе спортна проява, с която ще се отбележи Световният ден на предизвикателството. \r\n*** \r\nОт 11.00 часа на пл. „Христо Ботев“ ще се състои концерт на народния певец Илия Луков и Танцова формация „Мездра“. \r\n*** \r\nОт 13.30 часа в сградата на СУ „Христо Ботев“ ще се състои събитието Vratsa Goes Digital. \r\n*** \r\nОт 19.00 часа в Градската концертна зала ще се състои концертът „Империи…“. \r\n*** \r\nОт 9.00 часа в сградата на общината ще се проведе брифинг за протестите в града. В брифинга ще участват заместник директорът на ГД „Национална полиция“ ст. комисар Тодор Гребенаров, директорът на Дирекция „Жандармерия“ ст. комисар Красимир Добрев и кметът на Габрово Таня Христова.  \r\n*** \r\nОт 09.30 часа на пешеходна зона м. „Чуруковец“ (пред автосервиз „Полет“) ще се проведе семеен туристически спортен празник.   \r\n*** \r\nОт 10.00 часа ще започне НТК „Танцова въртележка“. \r\n*** \r\nОт 10.00 часа в НЧ „Иван Вазов-1893“ ще се състои IV Детски фолклорен празник „Весел Чичопей“ Първомайци“.  \r\n*** \r\nОт 20.00 часа ще се състои 36-и Пролетни дни на културата.  \r\n*** \r\nОт 10.30 часа в Младежкия център ще се състои изложение на научни проекти, участващи в II Областен научен конкурс „Науката на живо“.  \r\n*** \r\nОт 10.00 часа в Народно читалище „ИСКРА - 1860” ще се състои Национален празник на туристическата песен „Прекрасна си, мила Родино“. \r\n*** \r\nОт 09.00 часа до 15.00 часа АЕЦ „Козлодуй“ организира Ден на отворените врати.  \r\n*** \r\nОт 09.00 часа в Природо-математическата гимназия ще се проведе национално състезание „Питагор”. \r\n*** \r\nОт 09.00 часа кметът Петър Паунов, ръководството на Община Кюстендил и всичките 37 общински съветници организират и лично ще се включат в акция по почистване на замърсени участъци на територията на общината. \r\n*** \r\nОт 19.00 часа в залата на общинския драматичен театър ще бъде представен театралният спектакъл на Арт студио „Трупата” –  „Финтът „Бекенбауер”. \r\n*** \r\nВ 09.00 часа ще започне доброволческа акция под надслов „Да почистим Ловеч заедно“.  \r\n*** \r\nОт 09.00 часа до 14.00 се организира пролетна кампанията за почистване, която тази година поради големия интерес е под наслов „По-чиста, по-зелена и цветна община Пазарджик – 2019”. \r\n*** \r\nОт 11.00 часа на Камерна сцена в ДКТ „К. Величков“ ще се играе детската постановка „Рибарят и златната рибка“. \r\n*** \r\nОт 08.00 часа до 13.00 часа в сградата на СУ „Нешо Бончев“ ще се състои състезателната програма в областта на химията и опазването на околната среда.  \r\n*** \r\nОт 08.30 часа в Малък салон и Галерия „Л. Гайдаров“ в Двореца на културата ще се проведе конкурсен тур от XIV Международен конкурс за млади изпълнители на класически музикални инструменти.  \r\n*** \r\nОт 10.00 часа пред кметството на Район Тракия ще бъде открит Велосезон 2019.  \r\n*** \r\nОт 10.30 часа и от 13.00 часа в Младежкия център на Гребната база ще се проведат две безплатни обучения за ученици и студенти по журналистика и копирайтинг.  \r\n*** \r\nОт 12.00 часа на пистите за бягане на стадион „Пловдив“ ще се проведе благотворително събитие в подкрепа на хора с увреждания. \r\n*** \r\nОт 14.00 часа в 11-а аудитория на Пловдивския университет „Паисий Хилендарски“ ще се проведе международната образователна акция, посветена на руския език: „Тотальный диктант“, с основен организатор фонд „Тотальный диктант“ (Новосибирск) и локален партньор – Центъра за руски език и култура на ПУ. \r\n*** \r\nОт 10.00 часа в Драматично-куклен театър ,,Иван Радоев\" ще се играе постановката за деца ,,Франклин\". \r\n*** \r\nОт 11.30 часа на сцена фоайе в Драматично-куклен театър ,,Иван Радоев\" ще се играе постановката за деца ,,Безценното камъче\".  \r\n*** \r\nОт 19.00 часа  в Драматично-куклен театър ,,Иван Радоев\" ще се играе постановката ,,Вишнева градина\" от А.П.Чехов. \r\n*** \r\nОт 22.30 часа в Драматично-куклен театър ,,Иван Радоев\" гостува проектът ,,Пощенска кутия за приказки\". \r\n*** \r\nОт 10.00 часа на антична и средновековна крепост „Туида“ с откриване на изложба „Вино и фантазия“ на сливенски художници ще започне фестивалът „Вино и творчество“.  \r\n*** \r\nОт 10.30 часа в зала „Май“ в сградата на Община Сливен ще се състои граждански диалог „Европа в нашия дом“ с участието на министъра на образованието и науката Красимир Вълчев.  \r\n*** \r\nОт 08.30 часа в Кукления театър ще се проведе XXVI международен фестивал на ученическия франкофонски театър.  \r\n*** \r\nОт 11.00 часа в Оперния театър ще се състои концерт-спектакъл „Пеперудена магия“.  \r\n*** \r\nОт 11.00 часа ще бъдат отбелязани 90 години от съществуването на НЧ „Миньо Станев 1929“.  \r\n*** \r\nОт 09.30 часа в Драматичния театър ще започне Шести национален конкурс за вокални групи „Хармония“. От 18.00 часа ще се състои награждаването.  \r\n*** \r\nОт 10.00 часа в зала „Арена Шумен“ с концерт, много игри и забавления за децата ще завърши вторият етап от кампанията по безопасност на пътя „С предпазен колана на задната седалка“. \r\n*** \r\nОт 09.30 часа в голямата зала в Младежкия дом „Георги Братанов“ ще започнат лекции от Фестивала „Здравей, здраве!“.", "date": "2019.04.13", "title": "Предстоящи събития в страната за 13 април (Агенция „Фокус“)"}
{"url": "http://www.focus-news.net/news/2019/04/13/2646133/ria-novosti-pompeo-rusiya-se-namesva-v-delata-na-venetsuela-tam-e-nezakonno.html", "text": "Държавният секретар на САЩ Майк Помпео заяви, че Русия се намесва в делата на Венецуела и е там без разрешението на властите. \r\nПомпео обяви, че лидерът на Венецуела е Хуан Гуайдо, а Николас Мадуро вече е бивш лидер. \r\nРуският външен министър Сергей Лавров заяви по-рано, че руските военни експерти са във Венецуела законно, предоставяйки услуги за военно оборудване, доставено на латиноамериканската страна. Превод и редакция: Калоян Пенков", "date": "2019.04.13", "title": "РИА Новости: Помпео: Русия се намесва в делата на Венецуела, там е незаконно"}
{"url": "http://www.focus-news.net/news/2019/04/13/2646124/press-24-makedoniya-podkrepa-ot-harvatiya-i-gartsiya-za-evroatlanticheskata-integratsiya-na-makedoniya.html", "text": "Зоран Заев проведе с министър-председателите на Хърватия и Гърция, Андрей Пленкович и Алексис Ципрас  в рамките на осмата среща на върха на правителствата на страните от ЦИЕ и КНР от процеса 16 + 1 в Дубровник, съобщава скопската електронна медия  Press 24 . \r\nНа съвместната среща Хърватия и Гърция изразиха голяма подкрепа за евроатлантическата интеграция на Македония, за започване на преговори с Европейския съюз през юни и пълното завършване на пълноправното членство в НАТО. \r\nНа тази тристранна среща беше акцентиран ангажиментът от страна на премиерите, че в бъдеще икономическите отношения и връзки между трите страни ще бъдат засилени, за да се насърчи международната търговия и свързаността на инфраструктурата, което ще има положителен ефект върху вътрешните икономики, каква полза гражданите ще се чувстват във всичките три страни - Северна Македония, Хърватия и Гърция. Превод и редакция : Калоян Пенков", "date": "2019.04.13", "title": "Press 24 (Македония): Подкрепа от Хърватия и Гърция за евроатлантическата интеграция на Македония"}
{"url": "http://www.focus-news.net/news/2019/04/13/2646123/press-24-makedoniya-zaev-radvam-se-che-gartsiya-uchastva-v-protsesa-na-satrudnichestvo-mezhdu-kitayskata-narodna-republika-i-stranite-ot-tsentralna-i-iztochna-evropa.html", "text": "Доволен съм, че Гърция се присъединява към процеса на сътрудничество между КНР и страните от Централна и Източна Европа, което прави инициативата 17 + 1, пише премиерът Зоран Заев, съобщава скопската електронна медия  Press 24 . \r\nМинистър-председателят Зоран Заев в рамките на осмата среща на върха на правителствата на страните от ЦИЕ и КНР от процеса 16 + 1 в Дубровник, проведе среща с премиерите на Хърватия и Гърция, Андрей Пленкович и Алексис Ципрас .", "date": "2019.04.13", "title": "Press 24 (Македония): Заев: Радвам се, че Гърция участва в процеса на сътрудничество между Китайската народна република и страните от Централна и Източна Европа"}
{"url": "http://www.focus-news.net/news/2019/04/13/2646137/sofiya-grazhdani-shte-mogat-da-sadyat-darveta-v-novata-gora-na-stolitsata-kray-suhodol.html", "text": "И този уикенд столичани ще могат да садят дървета в Новата гора на София край Суходол. Това съобщиха от пресцентъра на  Столична община . Новият залесителен сезон стартира на 6 април, когато доброволците посадиха нови 3000 фиданки. С тях засадените дървета в гората вече са 31 800. През този сезон засажданията ще се провеждат всяка събота и неделя от 10.00 до 16.00 часа и ще продължат, докато времето позволява, с изключение на празничните уикенди покрай Великден и Гергьовден, когато засаждането ще бъде преустановено. \r\nНовата гора на София край Суходол е един от най-мащабните проекти, който Столична община реализира вече трета година. Той е насочен към трансформация на пустеещ общински терен в зелен филтър край града. За реализацията му, Столична община осигурява фиданките от вида акация и дъб, уредите за засаждане и ръкавиците, като за самото засаждане се разчита изяло на доброволци.  \r\nЗа  улеснение на всички, желаещи да засадят дръвчета в Новата гора на София край Суходол, Столична община разкрива извънредна автобусна линия в рамките на градския транспорт, с номер 56A. Началната спирка на линията е метростанция „Вардар“, а последната спирка е Новата гора на София. Рейсът обслужва граждани между 9.00 и 16.00 часа, с интервал от час и половина. Повече информация за инициативата на Столична община – www.novatagora.bg", "date": "2019.04.13", "title": "София: Граждани ще могат да садят дървета в Новата гора на столицата край Суходол"}
{"url": "http://www.focus-news.net/news/2019/04/13/2646134/predstoyashti-mezhdunarodni-sabitiya-za-13-april-agentsiya-fokus.html", "text": "Сръбската опозиция организира мащабен протест срещу правителството.  \r\n***  Партията на Найджъл Фарадж ще проведе първи публичен митинг. \r\n***  Изтича срокът на действие на извънредното положение в страната, въведено през 2017 година. \r\n***  Държавният секретар на САЩ Майк Помпео продължава обиколката си в Латинска Америка с посещение в Перу. \r\n***  Държавният секретар на САЩ Майк Помпео продължава обиколката си в Латинска Америка с посещение в Парагвай. \r\n***", "date": "2019.04.13", "title": "Предстоящи международни събития за 13 април (Агенция \"Фокус\")"}
{"url": "http://www.focus-news.net/news/2019/04/13/2646135/ombudsmanat-maya-manolova-shte-uchastva-v-sabiraneto-na-hranitelni-produkti-za-vazrastnite-hora-v-ramkite-na-kampaniyata-kupi-i-spodeli.html", "text": "От 11.00 часа в столичния магазин на търговската верига „Билла“ на бул. „България“ омбудсманът Мая Манолова ще участва в събирането на хранителни продукти за възрастните хора, които няма да получат надбавка върху великденските си пенсии. Това съобщиха от  пресофиса на омбудсмана . \r\nИнициативата цели да набере трайни пакетирани храни (олио, брашно, захар, ориз, макарони, консерви, боб, леща, бисквити, сухи пасти и др.) за възрастни хора и е част от Националната кампания „Великден за всеки – дари празник на баба и дядо“, която омбудсманът организира за четвърта поредна година.  \r\nКлиентите на магазина ще могат да оставят купените продукти като дарение в специално поставените за целта на изхода колички, брандирани с логото на кампанията.  \r\n41 магазина в 13 града на страната се включват в благотворителната  кауза – това са най-големите търговски вериги в страната „Билла“, „Кауфланд“ и „Лидл“, като към тях се присъединяват и регионални супермаркети -  „Т маркет“, „Bulmag“, „Слънчеви лъчи“, „Вилтон“, „Славекс“, „Вирея Лом“, „Боруна“ и „Тик-Так“. Магазините, които участват в инициативата „Купи и сподели“ по градове и часове, са публикувани  . \r\nДоброволците на „Великден за всеки“ са: от Софийски университет „Св. Климент Охридски“, Национален алианс за работа с доброволци (гр. Пловдив, гр. Кюстендил и гр. Стара Загора), Национално сдружение „Младежки глас“ (гр. Бургас, гр. Стара Загора), 50 деца - членовете на „Организацията на Българските скаути“ (гр. Варна и гр. Шумен), ЕГ „Васил Карагьозов“ от гр. Ямбол, Фондация П.У.Л.С. (гр. Перник), Общински ученически клуб „Екология и опазване на околната среда“ (гр. Лом) и младежи от група „отГОворните“ (гр. Горна Оряховица) оказват съдействие на всички, решили да подкрепят инициативата. Като доброволци в „Купи и сподели“ се включват и местните обществени посредници от гр. Шумен - Иван Капралов и от гр. Стара Загора - Надежда Чакърова - Николова. \r\nКампанията „Великден за всеки – дари празник на баба и дядо“ може да бъде подкрепена и с финансови средства по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст: IBAN: BG53UNCR70001522802795 \r\nБанков код: UNCRBGSF \r\nИли със SMS 1255 -  на стойност 1 лев, освободен от ДДС \r\nЧрез on-line дарения от България и чужбина на", "date": "2019.04.13", "title": "Омбудсманът Мая Манолова ще участва в събирането на хранителни продукти за възрастните хора в рамките на кампанията „Купи и сподели“"}
{"url": "http://www.focus-news.net/news/2019/04/13/2646139/denyat-13-april-v-balgarskata-istoriya.html", "text": "На този ден през 971 г. византийската войска, предвождана от император Йоан Цимисхий, успява да завземе Външния град на Преслав, където е пленен цар Борис II. На този ден през 1871 г. Църковно-народният събор в Цариград решава Варненската и Преславската епархия да се обединят в една Варненско-Преславска епархия. През 2005 г. Европейският парламент гласува с абсолютно мнозинство в подкрепа на подписването на Договора за присъединяване на България към ЕС на 1 януари 2007 г. Подписването на Договора за присъединяване е подкрепено с 522 гласа “за”, 70 гласа “против” и 69 “въздържали се”. На тази дата е роден Максим Наимович – български литературен критик и публицист. На 13 април умират: хан Крум - родоначалник на нова ханска династия; Христо Максимов - български писател, учител и журналист.  2018 г.   \r\nПътнически автобус, пътуващ от Бургас за София се преобръща. При инцидента загиват 6 души, а 23, сред които и дете, са ранени. Повече от 14 линейки извозват ранените до различни столични болници. 2005 г. \r\nЕвропейският парламент гласува с абсолютно мнозинство в подкрепа на подписването на Договора за присъединяване на България към ЕС на 1 януари 2007 г. Подписването на Договора за присъединяване е подкрепено с 522 гласа “за”, 70 гласа “против” и 69 “въздържали се”. \r\nДо последно положителният вот е под въпрос, тъй като най-голямата политическа група в Европарламента - Европейската народна партия, решава да предложи отлагане на гласуването на договора за следващата сесия, която е на 27 и 28 април. Причина са вътрешни спорове между институциите и по-конкретно изключването на Европарламента от бюджетната процедура за определяне на финансовата рамка за България и Румъния. Гласуването става възможно благодарение на постигнато в последните минути преди вота споразумение между Европарламента, Съвета на министрите и Еврокомисията. На 25 април 2005 г. по време на тържествена церемония в Люксембург България и Румъния подписват Договори за присъединяване към Европейския съюз от 1 януари 2007 г. От българска страна Договорът за присъединяване е подписан от президента Георги Първанов, министър-председателя Симеон Сакскобургготски, министърът на външните работи Соломон Паси и министърът по европейските въпроси Меглена Кунева. 2004 г.  \r\nПрезидентът на Република България Георги Първанов присъжда Орден „Стара планина“ първа степен на акад. Кирил Серафимов, акад. Цветан Цветков, акад. Димитър Мишев и Николай Рукавишников. 1994 г. \r\nВ Скопие българският министър на просветата Марко Тодоров не подписва двустранните споразумения поради несъгласие с формулировката за македонския език. Марко Тодоров е роден на 26 февруари 1944 г. в град Мюнхен, ФРГ. Завършва гимназия в Русе и корабостроене във Технически факултет към Университета в гр. Росток, ФРГ. През 1978 г. получава задочна аспирантура в университета в Магдебург. През 1981 г. е на специализация в Техническия университет Виена, Австрия, Институт по съпротивление на материалите. В периода 1968 –1969 г. е конструктор в Института по корабостроене – Русе, след което става стажант - асистент по висша математика във ВИММЕСС - Русе. През 1982 г. Тодоров става доцент по математика. Няколко години е ръководител на сектор \"Информатика\" към Центъра по математика на ВТУ \"А. Кънчев\" – Русе. В периода 1984-1987 г. е директор на Учебния изчислителен център към ВТУ \"А. Кънчев\" – Русе. Две години по-късно е ръководител на катедра \"Техническа механика\". През 1990-1991 г. Тодоров е народен представител в VII Велико народно събрание. През 1993 г. е ректор на Висшето техническо училище Русе. От 1993 до 1995 г. е Министър на науката и образованието. През 1997 г. е назначен за Директор на Центъра за информационно и компютърно обслужване на Русенския университет. През 2003 г. става ректор на Русенския университет. 1967 г. \r\nПолитбюро на ЦК на БКП приема решение \"За отношенията на НРБ със СФР Югославия\". В него е записано, че българската страна трябва да продължи \"тактично, но настъпателно\" да разяснява и защитава своята позиция пред ръководителите на СФРЮ и СР Македония и да се стреми да постигне с тях \"единно становище\", като настоява и двете страни да избягват всякакви поводи за изостряне споровете по македонския въпрос и \"да не позволим на реакционните кръгове на Запада да използват тези спорове, за да атакуват и нас, и Югославия\". 1962 г. \r\nВ София се провежда Първи международен турнир по свободна борба \"Дан Колов\", който става традиционен. \r\nДанчо Колев (Д. К. Данев; Дан Колов) е български спортист, състезател по свободна борба (американска борба). Той е роден на 27 декември 1892 г. в с. Чадърлии (днес с. Сенник) Севлиевско. На 17-годишна възраст се изселва в Америка, където работи като докер, миньор, железопътен работник и металург. През 1914 г. за първи път побеждава професионален борец, а през 1925-а самият той става професионалист. На 6 април 1936 г. побеждава в Париж Анри Деглан и получава титлата европейски шампион по свободна борба. Дан Колов има над 1500 срещи, от които губи само три. През целия си живот Дан Колов запазва българско гражданство и се бори като български борец. След завръщането си в България организира състезания по борба с благотворителна цел в София, Пловдив, Стара Загора, Русе и на други места. Умира на 26 март 1940 г. в родното си село. 1945 г. \r\nМинистерският съвет приема наредба-закон за трудовокооперативните земеделски стопанства (ТКЗС). 1941 г. \r\nВ Скопие с активното участие на дейци на ВМРО е създаден \"Български централен акционен комитет на Македония\" (ЦБАК), със секретар Васил Хаджикимов. \r\nКомитетът си поставя за задача да поеме властта до идването на българските войски, да се грижи за изхранването на населението, да възстанови българското просветно дело и пр. Неговата политическа линия е присъединяването на Македония към България. През следващите дни дейците на ЦБАК и най-вече неговият секретар Васил Хаджикимов започват енергична публична дейност, като се изграждат комитети по градовете и селата на цяла Македония. Такива са създадени във Велес, Ресен, Дебър, Св. Никола, Кочани, Тетово, Гостивар, Струга, Лерин, Гюмендже, Воден, Енидже вардар и др. Създаването на Българските акционни комитети в Югозападна Македония се затруднява поради силно изменения от гръцките власти етнически характер на населението, противодействието на германските и италианските окупационни власти, както и на запазената гръцка администрация и националистически организации. Секретарят на ЦБАК В. Хаджикимов пристига и в Солун, за да създаде български акционен комитет. Тук той заварва вече образуван Български клуб. ЦБАК се обръща с меморандум до българското правителство, в който изразява желанието на македонските българи да се обединят с България. Комитетът изпраща представител в София, който лично да помоли министър-председателя Богдан Филов за изпращане на български войски и да го информира, че германските военни власти имат намерение да обявяват \"автономна Македония\" по подобие на \"независимо Хърватско\", както и да го помоли за по-скорошното изпращане на български войски в Македония. 1941 г. \r\nПо време на Втората световна война е извършена първата британска бомбардировка над София. Акцията на британската авиация е отговор на присъединяването на България към Хитлеристка Германия. Бомбардировки над българската столица са извършени и през следващите два дни. При нападенията са нанесени само материални щети, без човешки жертви. 1924 г. \r\nКъм Министерския съвет е създаден Комитет по социални реформи с председател Илия Янулов и членове: Стойчо Мошанов, Димитър Николов, д-р Ненов и инж. Гъдев. 1871 г. \r\nЦърковно-народният събор в Цариград решава Варненската и Преславската епархия да се обединят в една Варненско-Преславска епархия. 1835 г. \r\nВ Търново са обесени водачите на Велчовата завера. Начело на заговора за организиране на въстание против османското владичество застават Велчо Атанасов - Джамджията и капитан Г. Мамарчов. В заговора са привлечени дейци от Търново и близките до него градове Елена, Горна Оряховица, Лясковец, Трявна, Габрово, Дряново и др. Г. Мамарчов е определен за военен ръководител, а негов помощник става Д. Софиянлията. Игуменът на Плаковския манастир, където заседава комитетът - Отец Сергий, Н. Гайтанджията и Хаджи Йордан Брадата са привлечени за членове на въстаническия щаб. Според изработения план въстанието трябва да се подготви и обяви най-напред в Търновско, а след това да се разпростре и върху останалите български земи. Предвижда се Велчо Атанасов да бъде провъзгласен за български княз. Под предлог, че набира работници за поправката на Варненската крепост Д. Софиянлията трябва да събере над 2000 въстаници от Търновско, Габровско и Еленско, които да образуват ядрото на бъдещата въстаническа армия. Взети са мерки и за укрепване на старопланинските проходи. Подготовката започва през пролетта на 1835 г., а самия бунт се предвижда да избухне през май същата година. Вследствие на предателство в началото на април османските власти успяват да заловят главните заговорници. В. Атанасов, Д. Софиянлията, Хаджи Йордан Брадата и други са обесени, а останалите - между които и Г. Мамарчов, са изпратени на заточение. На тази дата са родени: 1979 г. \r\nРоден е Велизар Димитров - български футболист, нападател. Започва кариерата си в \"Миньор\", преминава през \"Металург\", \"Локомотив\" - София и \"Литекс\". Налага се в отбора на \"Марек\" - Дупница (футболист № 3 в \"А\" ПФГ за сезона 2001/2002 г.). През есента на 2002 г. е купен от ЦСКА. В края на 2002 г. 14-те специалисти на отборите във Висшата лига го класират в идеалния отбор на първенството. Шампион на България с ЦСКА за сезон 2002/2003 г. Футболист на футболистите за 2003 г. Футболист на годината за играещите в България за 2003 г.Футболист на ЦСКА за 2003 г. Награда \"Екзекутор\" на радио Спорт за отбелязани решаващи голове за 2003 г. Най-добър халф на България за 2003 г. 1921 г. \r\nРоден е Максим Наимович – български литературен критик и публицист. През 1945 г. завършва право в Софийския университет “Св. Климент Охридски”. Наимович е един от основателите на в-к \"Народна младеж\". След 9 септември 1944 г. работи като редактор в литературния печат. Пише очерци, разкази и повести. Някои от съчиненията му са: \"С въдица и кошче\" (1957 г.), \"Девойката от фургона\" (1960 г.), \"По пътищата на съвременността\" (1966 г.), \"Едно поколение\" (1966 г.), \"Срещи с поезията\" (1971 г.) и др. На тази дата умират:   1902 г. \r\nУмира Христо Максимов - български писател, учител и журналист. Учителства от 18-годишна възраст, а след като е уволнен, се отдава на журналистическа дейност. Издава сп. “Целина” (1892-1896 г.), в-к “Учител” (1893 г.), сп. “Просвета” (1901 г.). Радетел за широка народна просвета. Съставител и редактор на “Училищен алманах” (год. I, 1900 г.). Автор е на книга с “очерци и разкази из народния живот” “Тъмен свят” (1895 г.); на известния “Учителски марш”. 1985 г. \r\nУмира Петя Герганова (Петя Георгиева Стаматова) - българска драматична артистка. Постъпва в Народния театър - София през 1923 г. Под режисурата на Хрисан Цанков и Н. Масалитинов изиграва ролите на: Хайтанг (в \"Тебеширен кръг\" от Клабунд), Агнес (в \"Авантюристът пред вратата\" от М. Бегович), Оллан Стивънс (в \"Бялата смърт\" от Д. Шчеглов), Вера Зитхоф (в \"Перлите\" от Бруно Франк) и др. Съпруга е на Георги Стаматов. \r\n1921 г. \r\nУмира генерал-майор Миленко Балкански. През 1889 г. той завършва Военното училище в София. По време на Първата световна война е началник на Военносъдебната част при щаба на действащата армия. 1871 г. \r\nУмира Стефан Захариев - български възрожденски книжовник и общественик. Той е участник в борбата за църковна независимост на Българската православна църква. Инициира създаването на Женско ученолюбиво дружество през 1870 г. и читалище \"Виделина\" през 1862 г. в Пазарджик. Захариев сътрудничи на сп. \"Български книжици\" (1858-1862 г.), в-к \"Съветник\" и др. Има богата и разностранна книжовна дейност. Той е един от първите български самоуки историци, археолози, географи и статистици. Превежда и побългарява няколко повести от руски език, събира стари ръкописи, предмети и др. Захариев публикува книгата \"Географико-историко-статистическо описание на Татар-Пазарджишката кааза с една карта и таблица на различни стари памятници\" (Виена, 1870 г.) - разказ на поп М. Драгинов за насилствената ислямизация на родопските българи. Тази книга е важен извор и ценен документ за епохата. 814 г. \r\nУмира хан Крум - родоначалник на нова ханска династия. Първоначално води политика на мир с Византия и насочва своето внимание към северозападните граници на българската държава, които са застрашени от франките. През 803 г. Карл Велики разгромява Аварския хаганат и завзема западната му половина. През 805 г. хан Крум ликвидира държавата на аварите и присъединява техните земи към България. Разширяването на българските владения на запад предизвиква сериозно безпокойство в Цариград и през 807 г. император Никифор I Геник предприема поход, като стига с войските си до Одрин. Хан Крум се възползва от нарушаването на добросъседските отношения и на свой ред потегля на юг. През 808 г. се насочва по долината на р. Струма и разгромява посрещналите го там византийски войски. На следващата година превзема Сердика (днес София). Изплашен от неговите успехи, през 811 г. византийският император нахлува в пределите на България с голяма войска. Като отхвърля предложения му от хан Крум мир, Никифор I Геник преминава старопланинските проходи и стига до столицата Плиска. След като взема със себе си съкровищата на българския владетел, той я опожарява и потегля назад. По пътя неговите войници ограбват и опустошавали българските земи. Хан Крум успява да организира голяма войска и да привлече на помощ аварите. Той посреща византийския император при Върбишкия проход. В сражението, станало на 26 юли 811 г., византийските войски са напълно разбити. Никифор I Геник загива заедно със своите военачалници. След сражението хан Крум заповядва да отрежат главата на Никифор I Геник, която няколко дни е държана на показ, набита на кол. След това, пак по негова заповед, черепът на императора е обкован със сребро. От него хан Крум пие в чест на своята победа. През следващата година българският хан предприема нови действия против Византия. Тъй като не разполага с достатъчно сили, за да се разправи окончателно с нея, той предлага на новия византийски император Михаил I Рангаве мир, като за целта бъде възобновен мирният договор, сключен между Тервел и Теодосий през 716 г. От Цариград последва отказ. Византийският владетел потегля на поход против България, но при Версиникия, близо до Одрин, на 22 юни 813 г. ромелийските войски претърпяват поражение. След тази победа хан Крум стига безпрепятствено до Цариград. Той отново предлага на византийския император мир. След като разбира, че византийците подготвят заговор за убийството му, ханът се оттегля и започва да се готви за окончателното завладяване на византийската столица. По време на тази усилена подготовка обаче внезапно умира. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.13", "title": "Денят 13 април в българската история"}
{"url": "http://www.focus-news.net/news/2019/04/13/2646111/the-guardian-asandzh-tryabva-da-otgovarya-za-tova-koeto-napravi.html", "text": "Хилари Клинтън заяви, че основателят на WikiLeaks Джулиан Асандж, чийто уебсайт публикува хакнати имейли от президентската й кампания през 2016 г., трябва да „отговоря за това, което направи“, съобщава британският в.  The Guardian . \r\nНейните коментари идват часове след като Асандж е насилствено изгонен от еквадорското посолство в Лондон, задържан от лондонската полиция и обвинен от САЩ в заговор да проникне в тайна компютърна мрежа на Пентагона. \r\nСАЩ потвърдиха, че ще поискат екстрадиция на Асандж от Обединеното кралство, което ще доведе до незабавни опасения за журналистическата защита съгласно първото изменение. \r\n„Мисля, че от обвинителния акт е видно, че не става въпрос за наказване на журналистиката“, заяви Клинтън на събитие в Ню Йорк. \r\nКлинтън заяви, че въпросът не е за свобода на пресата, а „за подпомагане на хакването на военен компютър, за да се краде информация от правителството на САЩ“. \r\n„Виж, ще чакам и ще видя какво ще стане с обвиненията и как ще продължи, но той е пропуснал гаранцията във Великобритания\", каза Клинтън. „В крайна сметка той трябва да отговаря за това, което е направил, поне както е бил обвинен. \r\nКлинтън удари Доналд Тръмп, казвайки: „Мисля, че е малко иронично, че Асанж може би е единственият чужденец, който тази администрация би приветствала в Съединените щати“. \r\nКлинтън отдавна сочи руската намеса в изборите през 2016 г. като основен фактор за нейното поражение срещу Тръмп, като по-специално се позова на въздействието на хакнатите имейли, публикувани на WikiLeaks в ключови моменти от кампанията. \r\nАдвокатът на Асандж, Дженифър Робинсън, заяви, че арестуването му „създава опасен прецедент за всички медийни организации в Европа и по света“. \r\n„Това се нарича конспирация“, добави главният редактор на WikiLeaks Кристин Храфснон. Превод и редакция : Калоян Пенков", "date": "2019.04.13", "title": "The Guardian: Асандж трябва да „отговаря за това, което направи“"}
{"url": "http://www.focus-news.net/news/2019/04/13/2646142/blagoevgrad-v-pluvniya-baseyn-na-sk-pirin-shte-se-provede-3-tiyat-turnir-po-vodno-spasyavane-ichko-boychev.html", "text": "В плувния басейн на СК „Пирин“ ще се проведе 3-тият турнир по водно спасяване „Ичко Бойчев“. Това съобщиха от пресцентъра на  Община Благоевград . Той е организиран от Областния съвет на Български червен кръст, със съдействието на Община Благоевград, „Водноспасителна служба“ при Национален съвет на БЧК, „Дружество на водните спасители при БЧК и „Speedo” – България.  \r\nСпортното събитие ще се проведе от 14.30 часа и ще продължи от 9.00 часа на 14 април. Участие в турнира ще вземат 155 участници от 15 отбора от плувни клубове от Благоевград, Сандански, София, Велико Търново, Смолян, Севлиево, Академия на МВР, Русе и Струмица – Македония.", "date": "2019.04.13", "title": "Благоевград: В плувния басейн на СК „Пирин“ ще се проведе 3-тият турнир по водно спасяване „Ичко Бойчев“"}
{"url": "http://www.focus-news.net/news/2019/04/13/2646140/sofiya-vavezhda-se-vremenna-organizatsiya-na-dvizhenieto-zaradi-profilaktika-na-relsoviya-pat-po-marshruta-na-tramvayna-liniya-nomer-7.html", "text": "Въвежда се временна организация на движението заради профилактика на релсовия път по маршрута на трамвайна линия номер 7. Това съобщиха от пресцентъра на  Столична община . За времето от 08.00 часа до 16.00 часа на 13 април 2019 г. и 14 април 2019 г. „Трансремонтстрой” ЕАД ще извърши профилактика на трамвайния път и контактната мрежа по бул. „България” в участъка от бул. „Витоша” до ул. „Тодор Каблешков“. За времето от 04.30 часа до 16.00 часа на 13 април и 14 април 2019 г. трамваите от линия  №7 ще се движат от метростанция „Хан Кубрат” по маршрута си до кръстовището между бул. „България” и бул. „Витоша” и направо по бул. „Витоша“ и ул. „Краище” по маршрута на трамвайни линии №1 и №6 до ж.к. „Иван Вазов“ двупосочно \r\nСлед 16.00 часа на 13 април и 14 април 2019 г. трамвайна линия №7 ще се движи по постоянния си маршрут. \r\nРазкрива се временна автобусна линия №7-ТМ с маршрут: начална спирка - с код 1464 „НИМ” на околовръстния път, от околовръстния път наляво по бул. „България”, бул. „Витоша”, надясно по бул. „Пенчо Славейков”, бул. „България”, обратен завой на кръстовището с бул. „Черни връх” и обратно по бул. „България” по маршрута до Национален исторически музей. \r\nАвтобусите да се установяват на спирки: \r\n- начална с код 1464 „НИМ” на Околовръстен път за автобусни линии № 63 и 111; \r\n- двупосочно на спирка „Кв. „Манастирски ливади” с кодове 0866 и 0868; \r\n- двупосочно на спирка „Ж.к. „Бокар” с кодове 2688 и 2689; \r\n- двупосочно на спирка с кодове 2206 и 2213 „Ул. „Тодор Каблешков”; \r\n- двупосочно на временна спирка с кодове 6223 и 6226 „Ж.к. „Мотописта” в района на трамвайната спирка; \r\n- двупосочно на спирка „Бул. „Гоце Делчев” с кодове 0308 и 0314; \r\n- двупосочно на спирка „Площад „Ручей” с кодове 1301 и 1306; \r\n- двупосочно на спирка „Бул. „Акад. Иван Ев. Гешов” с кодове 0268 и 0275; \r\n- двупосочно на спирка „ПГ Текстил и моден дизайн” с кодове 1736 и 1739; \r\n- на временна спирка с код 6229 „Бул. „Пенчо Славейков” на бул. „Пенчо Славейков” на 30.00 метра след десния завой от бул. „България” в посока бул. „Черни връх”; \r\n- на трамвайната спирка с код 0356 „Бул. „Пенчо Славейков” на бул. „Витоша” в посока НИМ; \r\n- на спирка с код 0395 „Бул. „Черни връх” на бул. „България” – крайна и начална; \r\n- на спирка с код 2458 „НИМ” – крайна, за автобусна линия № 304 на паркинга пред НИМ.", "date": "2019.04.13", "title": "София: Въвежда се временна организация на движението заради профилактика на релсовия път по маршрута на трамвайна линия номер 7"}
{"url": "http://www.focus-news.net/news/2019/04/13/2646138/radio-svobodna-evropa-makedoniya-silyanovska-davkova-e-poharchila-163-hilyadi-evro-za-kampaniya.html", "text": "Кандидатът за президент на ВМРО-ДПМНЕ, Гордана Силяновска Давкова, похарчи почти 163 хиляди евро през първата половина на президентската кампания и отчете 203 000 евро приходи като дарения. Това се посочва във финансовия отчет, публикуван на интернет страницата на Държавната избирателна комисия. Този доклад все още не е публикуван на страницата на Комисията за борба с корупцията. \r\nСпоред този доклад в сметка на кандидата за президент, има дарения от 250 граждани, от които вицепрезидентът на ВМРО-ДПМНЕ Александър Николовски е платил 3 хил. евро, депутатът Антонио Милошоски две и половина хиляди евро, а бившият кмет на Скопие Коце Траяновски я подкрепи със 100 хил. денара, т.е. хиляда и 600 евро. Сред дарителите са бившият председател на парламента Трайко Веляновски със 70 хил. денара и бивш министър на финансите Трайко Славски с 90 хил. денари, т.е. хиляди и петстотин евро. \r\nПо-рано, според доклади, публикувани на уебсайта на Комисията за борба с корупцията, беше посочено, че кандидатът, подкрепян от управляващата коалиция Стево Пендаровски, е похарчил 484 хиляди евро, докато опонентът му, подкрепен от албанската опозиция Беса и Алианса за албанците, е похарчил 25 хиляди евро. Пендаровски съобщи, че досега е спечелил 504 хиляди евро, от които 163 хиляди са от членски внос от СДСМ, а неговият съперник Река е отчел приходи от 18 хиляди евро, които е получил като дарения от „БЕСА“ и „Алианс за албанците“.", "date": "2019.04.13", "title": "Радио „Свободна Европа“ (Македония): Силяновска Давкова е похарчила 163 хиляди евро за кампания"}
{"url": "http://www.focus-news.net/news/2019/04/13/2646141/pravoslavnata-tsarkva-otbelyazva-akatistova-sabota.html", "text": "Православната  църква отбелязва Акатистова събота, предаде репортер на  Агенция \"Фокус\" . На този ден се чества празника на чудотворната икона \"Св. Богородица - Златна ябълка\".  По този повод на 13 април, събота от 9.00 часа, Негово Високопреосвещенство Пловдивският митрополит Николай ще оглави архиерейска света Литургия в храм „Успение Богородично” в кв. ”Горни Воден” в гр. Асеновград.  \r\nНикола ПЕТКОВ", "date": "2019.04.13", "title": "Православната църква отбелязва Акатистова събота"}
{"url": "http://www.focus-news.net/news/2019/04/13/2646132/nimh-shte-preobladava-oblachno-vreme-s-valezhi-na-mnogo-mesta.html", "text": "През следващите 36-48 часа времето ще се определя от преминаващи през Южна България и Егейско море плитки средиземноморски циклони. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология.  Днес ще преобладава облачно време. Временни разкъсвания на облачността ще има над Южна България. На много места ще има валежи, след обяд в южните райони с гръмотевици. Главно в планинските райони валежите ще са значителни. Ще духа слаб до умерен североизточен вятър. Максимални температури – между 12° и 17°. През нощта срещу неделя валежите ще продължат. Атмосферното налягане е и ще се задържи по-ниско от средното за април.   \r\nНад Черноморието ще бъде предимно облачно, на много места с валежи от дъжд. Ще духа до умерен североизточен вятър. Максимални температури на въздуха: 15°-16°. Температурата на морската вода е 11°-13°. Вълнението на морето ще бъде 2-3 бала. \r\nНад планините ще бъде предимно облачно, временни разкъсвания на облачността ще има преди обяд над Рило-Родопската област. На много места ще има валежи от дъжд, над 1800 метра – от сняг. В отделни райони валежите ще са значителни, придружени с гръмотевици. В ниските части ще духа до умерен североизточен, а по билата силен югозападен вятър. Максимална температура на височина 1200 метра около 6°, над 2000 метра – около 1°.", "date": "2019.04.13", "title": "НИМХ: Ще преобладава облачно време с валежи на много места"}
{"url": "http://www.focus-news.net/news/2019/04/13/2646143/aets-kozloduy-organizira-den-na-otvoreni-vrati.html", "text": "АЕЦ „Козлодуй” организира ден на отворени врати на 13 април. Посещенията за разглеждане на хилядамегаватовите енергийни блокове – 5-и или 6-и, ще се извършват само срещу предварително записване. Ще се сформират групи от 20 души до запълване на местата в тях. Часовете за влизане в АЕЦ са от 09.00 до 15.00 часа през половин час. Това съобщиха от  АЕЦ „Козлодуй”. \r\nПосещенията започват от Информационния център на АЕЦ „Козлодуй”, намиращ се на площадката на атомната централа. В програмата за деня, наред с разглеждането на командна и машинна зала на хилядамегаватовите 5 или 6 блок, където водачи ще бъдат експерти от АЕЦ, са включени демонстрации на работа с противопожарна техника и на измервания с мобилната лаборатория за мониторинг на околната среда. \r\nЕдин час преди часа за посещение, посетителите, които са се записали, трябва да се регистрират с документ за самоличност на определеното за целта място в Информационния център. Това се отнася и за членовете на техните семейства, като децата до 16-годишна възраст трябва да са с пълнолетен придружител. Получената информация е необходима за осигуряване на достъп до площадката на атомната централа и ще се ползва само за тази цел от АЕЦ „Козлодуй”, в съответствие с изискванията за защита на личните данни. \r\nПосрещането и регистрацията в Деня на отворени врати започват в 8.00 часа.  \r\nДостигането до Информационния център ще става чрез използването на осигурения безплатен автобусен транспорт, както следва: \r\n- от гр. Козлодуй – на всеки кръгъл час от 8.00 до 14.00 часа, с начална спирка “Бриз”; \r\n- от паркинга на Контролно-пропускателния пункт на АЕЦ от страната на гр. Козлодуй (за пристигналите с лични автомобили) от 8:00 до 15:00 часа. \r\nТелефони за допълнителна информация: 0973 7 21 00 и 0973 7 27 68.", "date": "2019.04.13", "title": "АЕЦ „Козлодуй” организира ден на отворени врати"}
{"url": "http://www.focus-news.net/news/2019/04/13/2646145/pazardzhik-istoricheskiyat-muzey-v-belovo-organizira-sreshta-posvetena-na-daritelite.html", "text": "Организираме тържествена среща, посветена на дарителите на Исторически музей-Белово, каза за  Радио „Фокус“ – Пазарджик  Севдалина Попова, старши експерт „Музейно дело“ в Община Белово. Тя обясни, че срещата ще се проведе от 14.00 часа в Ритуалната зала на Народно читалище „Св. Св. Кирил и Методий-1927“ в град Белово.  \r\n„Каним дарителите, приятелите на музея и граждани. Нека припомня, че едно от последните дарения на музея бе направено от Лиляна Ковачева. Получихме 14 карнавални костюма – на „феята от Белово“, костюмите на Шах Джахан и любимата му съпруга Мумтаз Махал, царски одежди и такива на градски кокони и палячовци“, обясни Попова. Тя допълни, че дарителите на музея се увеличават, което е положително. „Надяваме се те са стават все повече и във фонда на музея да постъпват интересни и ценни експонати, които да обогатят неговите експозиции“, допълни Попова. \r\nВаня НИКОЛОВА", "date": "2019.04.13", "title": "Пазарджик: Историческият музей в Белово организира среща, посветена на дарителите"}
{"url": "http://www.focus-news.net/news/2019/04/13/2646144/sliven-festival-na-vinarite-shte-se-sastoi-na-krepostta-tuida.html", "text": "Фестивал на винарите „Вино и творчество 2019” ще се проведе на Антична и средновековна крепост „Туида“. Това съобщиха от пресцентъра на  Община Сливен . Общината организира за втори път фестивала в партньорство с Фондация „Обществен дарителски фонд Сливен”. Той е част от Програмата за развитие на туризма на Община Сливен за 2019 г. В събитието ще участват винопроизводители от Сливен и региона, които ще представят своето производство. Всеки посетител ще има възможност да дегустира различните видове вина, както и да си купи от бутилираните продукти на избите. \r\nВ програмата на фестивала са включени още изложба „Вино и фантазия”, на която ще бъдат представени рисувани бутилки от сливенските художници Пеньо Иванов и Веселин Дамянов-Вес, живописно изрисувани дъна на бъчви от Антон Иванов, стойки за вино от бъчви на Пеньо Иванов и Антон Иванов, кукерска маска, направена от бъчви и изработена от Крикор Папазян, и др., концерти на певческа група „Трапокловска китка” при НЧ „Отец Паисий - 1928”, а при добро време на сцената ще излязат МТА „Браво” при НЧ „Хаджи Димитър”, ДФГ „Шарено коланче” и ДФГ „Българчета” при НЧ „Хаджи Димитър” и ОУ „Христо Ботев”. Посетителите ще могат да се включат и разгледат благотворителни творчески работилници в полза на проект „Социално кафе „Мило сърце” на фондация „Милосърдие”. \r\n„В Къщата на виното на крепостта, ще бъде открита за пръв път постоянна енотека с вина на винопроизводители от региона. Ще бъде представен Пътеводител на виното в сливенския край. Всеки посетител ще може да дегустира различните вина от региона, както и да получи карта „Пътят на виното в сливенския регион“. В програмата ще има и конкурс, в който ще бъдат отличени от посетителите най-добрите вина от региона на участващите винопроизводители“, съобщи заместник-кметът Стоян Марков. \r\n„Със събития като този фестивал, както и с всички останали реализирани и предстоящи концерти, събори, възстановки, състезания, маратони на „Туида\" искаме да популяризираме крепостта като място, към което да привлечем вниманието на туристите от страната и чужбина, гостите и гражданите на Сливен. Всички тези събития доставят радост на много хора\", посочи Марков. „Крепостта е сред основните ни обекти, с които популяризираме град Сливен. Наградите, които получихме през последните три години, е нормално да радват всички ни, но те също ни задължават, да поддържаме и развиваме изграденото до този момент. Тези награди са признание за усърдието, за постоянството и всеотдайността, с които работим. Това доказва, че посоката, която нашият екип следва, е правилната. Предстои ни още много работа! Наградите не са цел и смисъл на живота ни, но са безкрайно ценни като ориентири за свършена работа. Подготвяме нови проекти, с които и други културни и исторически обекти като „Туида“ да бъдат ремонтирани, достъпни и атрактивни за туристите и гостите, които посещават Сливен“, допълни заместник-кметът.", "date": "2019.04.13", "title": "Сливен: Фестивал на винарите ще се състои на крепостта „Туида“"}
{"url": "http://www.focus-news.net/news/2019/04/13/2646146/denyat-13-april-v-svetovnata-istoriya.html", "text": "През този ден 1598 г. френският крал Анри IV подписва Нантския едикт, с който гарантира правата на френските хугеноти. Чрез указа протестантството се обявява за равнопоставено с католицизма. През 1919 г. е провъзгласена Баварската съветска република. На тази дата през 1941 г. в Москва е подписан съветско-японският пакт за неутралитет. На 5 април 1945 г. той е денонсиран от правителството на СССР. На 13 април са родени: Щефан Хермлин - германски писател и преводач; Самюел Бекет - ирландски писател драматург. На тази дата умират: Жан дьо Лафонтен - френски поет; Борис Годунов - руски цар.  2018 г.   \r\nМеждународната морска организация обявява споразумения за намаляване на емисиите от корабоплаването с 50% от нивата от 2008 г. до 2050 г. и за забрана на тежкото гориво от Арктика. 2017 г.  \r\nДемократична република Конго прекратява военното си сътрудничество с Белгия. 2017 г.  \r\nНАСА обявява, че луната на Сатурн - Енцелад, има условия за живот в своя глобален подземен океан. 2016 г.  \r\nВ Скопие народът се вдигна на спонтанен протест срещу президента на Р. Македония. Поводът бе решението му да прекрати криминалното разследване за корупция и злоупотреба с положение срещу правителството. 2016 г. \r\nВ Сирия се провеждат парламентарни избори, които голяма част от опозицията бойкотира. 2016 г. \r\nЮжна Корея провежда парламентарни избори. 2015 г.  \r\nРусия вдига забраната за доставка на ракетни системи за противовъздушна отбрана С-300 на Иран. 2014 г.  \r\nОвик Абрамян става новият министър-председател на Армения. 2014 г.  \r\nВ Гвинея-Бисау се провеждат парламентарни и президентски избори. 2014 г.  \r\nВ Македония се провеждат президентски избори, които печели Георге Иванов преподавател по право и политология в Скопския университет. Той става четвърти президент на Република Македония. 2013 г.  \r\nПрезидентът на палестинската автономия Махмуд Абас приема оставката на Салям Фаяд. 2013 г.  \r\nВ Кайро започва ново преглеждане на делото срещу бившия президент на Египет Хосни Мубарак. 2012 г.  \r\nБританският министър председател Дейвид Камерън е на посещение в Бирма. За първи път британски министър председател посещава тази страна. 2012 г.  \r\nВ Гвинея-Бисау военните извършват военен преврат и щурмуват резиденцията на министър-председателя на страната. 2012 г.  \r\nОпитът за извеждане на изкуствен спътник от страна на Северна Корея е неуспешен. Останките от ракетата носител и спътника на борда падат в морето минута след изстрелването. 2012 г.  \r\nВ Улан Батор е арестуван бившия президент на Монголия Намбарин Енхбаяр. 2012 г.  \r\nАмерикански астрономи от Центъра по астрофизика „Харвард-Смитсониън“ откриват свръхмасивния галактичен клъстер SPT-CLJ2106-5844 който е най-масивния известен обект в далечния космос. Масата му е 1000 пъти по-голяма от тази на Млечния път, т.е. 1300 трилиона слънчеви маси и се намира на разстояние от 7,5 милиарда светлинни години. 2011 г.  \r\nПроучване на „Левада-център“ показва, че 71% от руснаците имат доверие на тандема Медведев-Путин, с очакване на втори президентски мандат за Медведев. 2001 г.  \r\nВ Египет археолози откриват 22 позлатени мумии. \r\nПрез декември 2004 г. е обявено откриването на други 20 мумии, покрити със злато. Те са открити при разкопки в “пресъхналото корито на златните мумии” в оазиса Бахрия на около 300 км югозападно от Кайро. Тогава министърът на културата на Египет Фарук Хусни съобщава, че общият брой на откритите позлатени мумии в този район е достигнал 234. 1980 г.  \r\nСлед 101 часа игра завършва най-дългия в историята мач по тенис на маса. 1970 г.  \r\nАмериканският космически кораб “Аполо-13” получава сериозна повреда, поради което мисията му към Луната е прекратена. Два дни по-късно тримата астронавти успяват да се завърнат благополучно на Земята. Полетът продължава 142 ч и 55 мин. Полетът започва на 11 април. Екипажът се състои от Ф. Хейс, Дж. Ловъл и Дж. Суиджърт. 1964 г.  \r\nСидни Поатие става първият афроамерикански актьор получил “Оскар” за най-добра мъжка роля. Той играе на сцената на негърския театър в Ню Йорк. Участва във филмите \"Училищна джунгла\" (1955 г.), \"Дръзките\" (1958 г.), \"Порги и Бес\" (1959 г.), \"Без изход\" (1960 г.), \"В горещината на нощта\" (1967 г.), \"На учителя с любов\" (1967 г.), \"Наричат ме \"министър” Тибс\" (1970 г.), \"Бък и проповедникът\" (1971 г.), \"Конспирацията “Уилби\" (1974 г.) и др. 1960 г.  \r\nВ алжирската част на Сахара Франция извършва първото изпитание на атомна бомба. 1945 г.  \r\nПо време на Втората световна война (1939-1945 г.) войски от 2-ри руски и 3-ти украински фронт превземат Виена. 1943 г.  \r\nВъв Вашингтон е открит мемориал на Томас Джеферсън. 1941 г.  \r\nВ Москва е подписан съветско-японският пакт за неутралитет. На 5 април 1945 г. той е денонсиран от правителството на СССР. 1939 г.  \r\nАнглия и Франция дават гаранции за независимостта и териториалната цялост на Гърция и Румъния. На 6 април 1941 г. обаче Германия напада Югославия и Гърция и чрез обход на отбранителната линия \"Метаксас\" на 9 април достига Солун. На 17 април германските армии навлизат в Тесалия. На 20 април генералите Чолакоглу, Бакапулос и Демистихис, без съгласието на правителство, подписват капитулацията на гръцката армия. 1925 г.  \r\nЖените в Нюфаундленд (Канада) получават право да гласуват. 1919 г.  \r\nПровъзгласена е Баварската съветска република. Образувано е правителство от комунисти и независими социалдемократи - Е. Левине и др. Национализирани са банките, въведен е работнически контрол в предприятията, сформирана е Червена армия. През май 1919 г. републиката е разгромена от войските на правителството на Ф. Еберт и Ф. Шайдеман, след което Левине е разстрелян. 1904 г.  \r\nПо време на Руско-японската война (1904-1905 г.), след като руската тихоокеанска ескадра излиза на рейд пред Порт Артур, флагманският крайцер \"Петропавловск\" се натъква на японски мини и потъва за по-малко от две минути. Загива почти целият екипаж, включително и командващият ескадрата адмирал Степан Макаров. На борда на \"Петропавловск\" загива и големият руски художник баталист Василий Верешчагин. \r\nВасилий Верешчагин е роден на 26 октомври 1842 г. Учи в Петербургската художествена академия (1860-1863 г.) и в Париж (1864-1865 г.). Пътешества в Русия, Западна Европа, Сирия, Палестина, Индия, Япония и САЩ. Взема участие в Руско-турската война (1877-1878 г.), в която е ранен. Автор е на исторически, битови и военни картини, между които най-известни са: \"На Шипка всичко е спокойно\" (триптих), \"Шипка - Шейново\", \"Апотеоз на войната\", \"Обсадата на Плевен\", \"Трофеи\", \"Пътят към Плевен\", \"Панихида\", \"Потушаването на индийското въстание от англичаните\" и др. Цялото творчество на Верешчагин е насочено срещу войната, заради което към края на живота си е наричан \"апостол на мира\". 1886 г.  \r\nУчреден е почетен знак \"Червен кръст\" по предложение на Настоятелството на дружество \"Червен кръст\". Знакът е за заслуги към дружеството по време на война (Голям кръст). От 1908 г. се дава и в мирно време (Малък кръст). За мъже се носи с лента на лявата петлица или без лента - под лявата гръд, а за жените - на лента на лявото рамо. 1870 г.  \r\nВ Ню Йорк е открит Музеят на изкуствата “Метрополитън”. 1848 г.  \r\nСицилия провъзгласява независимостта си от Неаполитанското кралство. \r\nСицилия e административeн регион в Италия, който се ползва със специален автономен статут, а също така и най-големият остров в Средиземно море с площ от 25 708 км². Има население от 5 милиона жители. Най-големият град на острова е Палермо. Други големи центрове са Сиракуза и Катания. 1841 г.  \r\nПод командването на нишкия мютесариф Мустафа Сабри паша турската войска настъпва срещу въстаниците в Нишко. Селата Каменица и Горни Матеевац са разрушени, а повечето от защитниците им са избити. През следващите няколко дни въстанието е напълно потушено. 1829 г.  \r\nАнглийският парламент гарантира свобода на вероизповеданието за католиците. 1814 г.  \r\nНемският математик Карл Вите получава докторска степен по философия на 12-годишна възраст. 1771 г.  \r\nРуската императрица Екатерина II заповядва да започнат тайни медицински експерименти с безнадеждно болни от чума с цел откриване на лечение. 1742 г.  \r\nВ Дъблин се състои премиерата на ораторията на Хендел “Месия”. Георг Фридрих Хендел е германски композитор. Написва над 40 опери в жанра опера сериа. Създава класически тип оратория като монументален епико-драматичен жанр, като съчетава английската и немската песенност. Автор е на 32 оратории, сред които \"Саул\", \"Самсон\", \"Месия\", на 6 кончерти гроси, концерти за струнни инструменти, за орган, сонати, сюити, фантазии и др. 1598 г.  \r\nФренският крал Анри IV подписва Нантския едикт, с който гарантира правата на френските хугеноти. Чрез указа протестантството се обявява за равнопоставено с католицизма. Разрешава се изповядването му в цяла Франция с изключение на кралския двор, тъй като членовете на кралското семейство трябва да бъдат само католици. На протестантите се дава право да заемат държавните постове. Едиктът е отменен през 1685 г. от Луи ХIV. В резултат много французи-протестанти се изселват в Прусия и други европейски страни. 1204 г.  \r\nРицарите от Четвъртия кръстоносен поход завладяват Константинопол. Многовековната Византийска империя рухва. Започва разграбването на събираното в продължение на векове богатство, а след това и окупацията на балканските й владения. Върху руините на Византия се създава Латинската империя, за чиито император е избран Балдуин, граф на Фландрия и Ено. Още преди щурма на Константинопол участниците разделят територията на Византия между императора, рицарите и Венеция и след победата над Византия се чувстват техни законни господари. 971 г.  \r\nВизантийската войска, предвождана от император Йоан Цимисхий, успява да завземе Външния град на Преслав, където е пленен българския цар Борис II. Въпреки уверенията на Йоан Цимисхий, че ромеите идват като съюзници сюзеренната власт на Борис II не е възстановена и реално статутът му е на почетен пленник. На 16 април Йоан Цимисхий празнува Великден в българската столица, преименувана в чест на императорската победа на Йоанопол. На тази дата са родени:   1915 г.  \r\nРоден е Щефан Хермлин - германски писател и преводач, член на германската Академията за изкуства (1950 г.). Работи като типограф. През 1936-1945 г. е в емиграция. Някои от първите му стихосбирки са “Дванайсет балади за големите градове” (1945 г.); “Ние няма да замлъкнем” (1945 г., публикуван в Швейцария). Автор е на сборника “22 балади” (1947 г.), поемата “Мансфелдска оратория” (1950 г.) и поетичният сборник “Полетът на гълъба” (1952 г.). Пише още разкази, критически есета, преводач на творби от френски, унгарски, американски и латиноамерикански поети. Член е на управителния съвет на Съюза на писателите на ГДР. Лауреат на Националната премия на ГДР (1950 г., 1954 г.) и наградата “Х. Хайне” (1948 г., 1972 г.). 1906 г.  \r\nРоден е Самюел Бекет - ирландски писател драматург. Той превежда Дж. Джойс и работи като преподавател в Дъблин и Париж. От 1937 г. живее в Париж. Пише за театъра, радиото и телевизията. Има четири романа: \"Мърфи\", \"Молой\", \"Мелон умира\" и \"Това няма название\". През 1969 г. получава Нобелова награда за литература. Премията от наградата раздава на бедстващи творци интелектуалци. Той е един от известните автори на абсурдни драми: \"В очакване на Годо\", \"Последната лента на Крап\", \"Всичко, което пада\", \"Краят на играта\", \"О, щастливи дни\", \"Не аз\", \"Пиесата\" и др. 1904 г.  \r\nРоден е Джон Френк Шерер - американски геолог. През 1925 г. завършва Йейлския университет. От 1928 г. е доктор по философия в Йейл. От 1927 г. е физико-химик в геофизичната лаборатория в института Карнеги. Основните му трудове са в областта на минералогията, геохимията и физическата химия. Бил е вицепрезидент на Международната асоциация по вулканология и химия на земните недра (1957-1960 г.), президент на Минералогичното (1943 г.), Геологичното (1944 г.) и Геохимичното (1960 г.) общества в Америка. 1889 г.  \r\nРоден е Оскар Фонтана - австрийски писател. Той учи във Виенския университет. Взема участие в Първата световна война. Пиесите му “Приказка за безмълвието” (1910 г.) и “Млечни братя” (1912 г.) са в основата на австрийския експресионизъм. Романите “Събуждане” (1919 г.), “Пленница на земята” (1928 г.), “Път през планината” (1936 г.), “Милосърдният ангел” (1950 г.), “Огнено дихание” (1954 г.) бележат социално-критическото направление в неговото творчество. Автор е на много очерци - литературни портрети на съвременни австрийски театрални деятели. 1885 г.  \r\nРоден е Дьорд Лукач - унгарски философ и литературен критик. Два пъти е лауреат на наградата \"Л. Кошут\" (1948 г. и 1955 г.). Учи философия в Будапеща, Берлин и Хайделберг. Влияние върху изграждането на философските му възгледи оказва класическата немска философия на Г. Зимел и М. Вебер, с които дружи. Най-значителните му трудове от този период са: \"Душа и форма\" (1910 г.), \"История на развитието на съвременната драма\" (1912 г.) и \"Теория на романа\" (1920 г.). По време на Първата световна война Лукач скъсва с кръжока на Вебер и застава на интернационални позиции. През 1918 г. е приет в Комунистическата партия на Унгария, а през 1919 г. е народен комисар по културата на Унгарската съветска република. След разгрома на републиката емигрира във Виена, където участва активно в нелегалната дейност на Унгарската комунистическа партия. Живее и работи в Москва от 1930 г. до 1945 г. Трудовете му от този период са събрани в сборник \"Литературните теории на ХIХ в. и марксизмът\" (1937 г.) и \"Към историята на реализма\" (1939 г.), \"Историческият роман\", \"Гьоте и неговата епоха\", \"Младият Хегел\" и др. През 1945 г. Лукач се завръща в Унгария и става активен участник в движението за мир - член е на Световния съвет за мир. Издава съчинения, в които критикува съвременните буржоазни философски теории (\"Разрушаването на разума\", 1954 г.). През 50-те години работи над систематизирано изложение на марксистката естетика (\"Специфика на естетическото\", 1963 г.). Последните му трудове са посветени на онтологията на общественото битие. 1878 г.  \r\nРоден е Пьотр Лазарев - руски физик, академик в Академията на науките на СССР от 1917 г. През 1901 г. завършва Медицинския факултет на Московския университет. Директор е на Института по физика и геофизика. Лазарев е автор на значителни проучвания в областта на молекулярната физика и на фотохимията. Той създава йонната теория. От 1918 г. ръководи изследванията на Курската магнитна аномалия. Автор е на теории за океанските течения и за измененията на климата на земята през геологическите епохи. 1769 г.  \r\nРоден е Томас Лорънс - английски живописец. Работи изключително като портретист. От 1792 г. е придворен художник в кралския дворец, а от 1820 г. е президент на Художествената академия. Автор е на портрети на кралица Шарлота (1789 г.), мис Е. Фарън (1790 г.), на политически и военни дейци от Европа (1814-1819 г.). 1743 г.  \r\nРоден е Томас Джеферсън - американски държавник, политик, философ. През 1762 г. завършва право в колежа \"Уилям и Мери\", а през 1767 г. е приет в адвокатската колегия на щата Вирджиния. През 1769 г. е избран в Камарата на представителите в Сената на САЩ. През 1775 г. е избран за делегат на I континентален конгрес, а през 1776 г. - на II континентален конгрес, където е определен да състави текста на Декларацията за независимост. Джеферсън заема постовете губернатор на щат Вирджиния (1779-1781 г.), посланик на САЩ във Франция (1785-1789 г.) и държавен секретар в първата администрация на Дж. Вашингтон (1790-1793 г.). През 1796 г. се кандидатира за президент от името на създадената от самия него Демократическо-републиканска партия, но е победен от Дж. Адамс. На изборите през 1800 г. Джеферсън става третият президент на САЩ (1801-1809 г.). Той оказва огромно влияние върху политическата история на САЩ. Неговите съчинения и писма са издадени в 20 тома. 1593 г.  \r\nРоден е граф Томас Страфорд - английски държавник. Той е избран в парламента през 1614 г., като един от лидерите на опозицията. През 1621 г. преминава на страната на краля. Става един от най-близките съветници на Карл I, който му дава огромна власт. От 1632 г. Страфорд е лорд-наместник на Ирландия. През 1641 г. е обвинен в държавна измяна, арестуван е и е екзекутиран. На тази дата умират: 2012 г.  \r\nУмира архиепископ Марио Рици, ватикански дипломат и бивш нунций в Република България в периода 1991 - 1996 г. \r\nРоден е на 3 март 1926 г. в Сан Джовани ин Персичето, Италия. \r\nТой е първият дипломатически представител на Ватикана след падането на комунистическата диктатура в България. Ръкоположен е за свещеник на 3 октомври 1948 г. от кард. Джовани Батиста Назали Рока ди Корнелиано. 1945 г.  \r\nУмира Ернст Касирер - немски философ. Той е един от водещите представители на Марбургската школа на неокантианството. Учи в Берлин, Лайпциг, Хайделберг. От 1896 г. е асистент на Коен в Марбург. Преподава философия в Берлинския (1908-1919 г.) и в Хамбургския университет (1919-1933 г.). Когато Хитлер идва на власт, Касирер емигрира и става преподавател отначало в Оксфордския университет в Англия, а после в университета в Гьотеборг, Швеция (1935-1941 г.). През 1941 г. заминава за САЩ. Работи като преподавател в Йейлския, а по-късно и в Колумбийския университет. Още в първите му трудове по история на философията и философия на науката са свързани с “марбургската” интерпретация на Кантовия критицизъм. 1904 г.  \r\nУмира Степан Макаров - руски океанограф, вицеадмирал от 1896 г. Той е ръководител на две околосветски плавания - през 1886-1889 г. на “Витяз” и през 1894-1896 г. През 1865 г. Макаров завършва Морско щурманско училище в Николаевск на Амур и Морски кадетски корпус през 1869 г. Той предлага идеята и ръководи строежа на ледоразбивача “Ермак”, с който извършва пътуване в Арктика през 1899 г. и 1901 г. Разработва тактиката на броненосния флот. Макаров изследва проблемите за непотопяемостта и по-дългия живот на корабите. В началото на Руско-японската война командва Тихоокеанската ескадра в Порт Артур. Загива на броненосеца “Петропавловск”, който попада на мина. 1903 г.  \r\nУмира Мориц Лацарус - германски философ-идеалист, един от основателите на т. нар. философия на народите. \"Народният дух\" според него е производен от психологията на индивида. Професор в Берн (1860 г.) и Берлин (1873-1896 г.). Лацарус принадлежи към философската школа на Ф. Хербарт. Заедно с Х. Щайнтал през 1859 г. основава сп. \"Zeitschrift fur Völkerphsichologie und Sprachwissenschaft\". Неговата концепция за \"психологията на народите\" е продължена на друга основа от В. Вунд. 1827 г.  \r\nУмира Хю Клапертън - английски изследовател на Африка. Заедно с английските пътешественици У. Аудни и Д. Денъм през 1822-1823 г. той пресича Сахара от Триполи до езерото Чад и достига гр. Сокото. В резултат на това пътешествие е установено, че р. Нигер не е свързана с езерото Чад. На връщане през 1824 г. Клапертън пресича за втори път Сахара. През 1825 г. достига до Сокото от страна на Гвинейския залив, от гр. Лагос. 1695 г.  \r\nУмира Жан дьо Лафонтен - френски поет. Той е автор на басни, трагедии, комедии, оди, послания, романи, епиграми, песни. От 1684 г. е член на Френската академия. Известно време учи право. Започва да пише сравнително късно - през 1654 г. публикува комедията \"Евнух\", плод на неговия прочит на Теренций. С помощта на влиятелния министър Фуке Лафонтен се премества на постоянно местожителство в Париж, където се сближава с Боало, Молиер и Расин. Тук създава романа \"Любовните приключения на Психея\" (1669 г.), \"Стихотворни приказки и разкази\" (1665 г.), лирическата трагедия \"Астрея\" (1691 г.), драматическата еклога \"Климена\" (1658 г.), поемата \"Адонис\" (1658 г.) и др. От 1668 г. Лафонтен издава своите \"Басни\" (кн. 1-6, 1669 г.; кн. 7-11, 1678-1679 г.; кн. 12, 1694 г.) в стихове. 1605 г.  \r\nУмира Борис Годунов - руски цар (от 17 февруари 1598 г.), син на болярина Фьодор Годунов. Издига се по време на Опричнината. Фактически управлява от 1584 г. Около 1574 г. сестрата на Борис Годунов - Ирина се омъжва за царския син Фьодор. С възцаряването му става член на правителството. През 1587 г., след ожесточени дворцови борби, се превръща в едноличен владетел на държавата. На Земския събор (17 февруари 1598 г.) е избран за цар. Вътрешната му политика през 80-90-те години е насочена към консолидация на аристокрацията и преодоляване на стопанската разруха чрез засилване на крепостното право. Осъществява активна правителствена колонизация на Сибир с южните райони на страната. Укрепва руските позиции в Кавказ; нараства търговията през Архангелск и по р. Волга. Масовият глад през 1601-1603 г. изостря противоречията в обществото, които довеждат до селска война. В разгара на борбата си с Лъже-Дмитрий I Борис Годунов умира. За цар е провъзгласен малолетният му син Фьодор. 1538 г. \r\nУмира Елена Василевна Глинская - руска велика княгиня от 1526 г. Тя е дъщеря на княз Василий Лвович и княгиня Анна Глинская, втора жена на великия княз Василий III Иванович. През 1533-1538 г. Елена е регент на Руската държава по време на непълнолетието на своя син Иван IV Грозни. В управлението й голяма роля в държавните дела играят нейният фаворит княз И. Ф. Овчин-Телепньов-Оболенски и митрополит Даниил. Нейното управление е период на успешна борба със сепаратизма на отделни князе и боляри. По време на управлението й е проведена парична реформа, въведена е единна монетна система, укрепват се градовете, особено в западните райони. През 1536 г. Елена сключва примирие с Литва, а Швеция е неутрализирана. Според някои автори великата княгиня е отровена. \r\nУмира Павел Дякон - историк на лангобардите. Той произхожда от знатен лангобардски род. Като младеж служи в двора на лангобардските крале, по-късно става монах в манастира Монте Касино, Италия. Известно време живее в двора на Карл Велики и става член на неговата Академия. Основно съчинение на Павел Дякон е \"История на лангобардите\", източник за историята на лангобардите от древността до 744 г. За написването авторът използва устни предания, писмени източници и свидетелства на съвременници. Павел Дякон дава интересни данни за прабългарите, особено за групата на Алцековите българи в Италия. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.13", "title": "Денят 13 април в световната история"}
{"url": "http://www.focus-news.net/news/2019/04/13/2646147/blagoevgrad-v-bansko-zapochva-detskiyat-festival-na-izkustvata-planinski-perli.html", "text": "На 13 април започва детският фестивал на изкуствата „Планински перли“. Това каза за  Радио „Фокус“ - Пирин  Георги Икономов, кмет на Община Банско. „Това е един фестивал, който много се доближава до фестивала „Утринна звезда“. Това е фестивал за изкуството на млади хора до 16 години. Ще се проведе в 5 различни категории в 3 направления – пеене, танци и изобразително изкуство. Има си награда и жури, което да оценява тези прояви“, коментира той. Икономов отбеляза, че това събитие дава трибуна и сцена за изява за младежките таланти и ги насърчава по някакъв начин. По думите му фестивалът приключва с гала-концерт на 14 април. \r\nНатали СТЕФАНОВА", "date": "2019.04.13", "title": "Благоевград: В Банско започва детският фестивал на изкуствата „Планински перли“"}
{"url": "http://www.focus-news.net/news/2019/04/13/2646150/pazardzhik-kampaniyata-pazardzhik-obicha-shte-provede-porednata-si-proyava.html", "text": "Кампанията „Пазарджик обича“ ще проведе поредната си проява на 13 април, съобщиха за  Радио „Фокус“ – Пазарджик  организаторите. Металното сърце в центъра на Пазарджик, където се събират пластмасови капачки, ще бъде изпразнено. Призовават се всички граждани, които имат отношение към кампанията, да донесат пластмасови капачки и шишета, алуминиеви кенчета и хартиени отпадъци. Те ще бъдат предадени за рециклиране, а събраните средства ще бъдат дарени на микропедиатричното отделение на МБАЛ – Пазарджик. Проявата започна в 10.00 часа и ще продължи до 12.00 часа до статуята на “Лъва” – между Младежкия дом и сградата на Общината в Пазарджик.", "date": "2019.04.13", "title": "Пазарджик: Кампанията „Пазарджик обича“ ще проведе поредната си проява"}
{"url": "http://www.focus-news.net/news/2019/04/13/2646148/burgas-10-ta-natsionalna-sreshta-zavrashtane-kam-korenite-shte-se-provede-v-grada.html", "text": "С богата програма в Бургас ще бъде отбелязана Десетата национална среща на тракийците под надслов „Завръщане към корените“. Това съобщиха от пресцентъра на  Община Бургас . Тракийско дружество „Странджа“ – Бургас е организатор на големия родолюбив събор, които ще събере участници от всички краища на страната. В района на Бургас има най-много потомци на тракийски бежанци на глава на населението – от Одринска и Егейска Тракия, както и от Мала Азия. Апелът на тракийската среща ще е да бъдат загърбени различията и всеки, който се чувства част от общността, да заповяда и да се потопи в тържествената атмосфера. Събитията ще започнат в 09.30 ч. с поднасяне на венци и цветя на паметника на патрона на Тракийско дружество „Странджа“ – Капитан Петко войвода. От 10.20 ч. на Морска гара – Бургас ще се проведе възстановка на трагичните събития от 1913 г. – периодът, когато тракийските бежанци пристигат в Бургаския регион. В 10.50 ч. ще започне шествие от Морска гара към храм „Света Богородица“, където ще бъде отслужена заупокойна литургия в памет на загиналите тракийци. Събитията ще продължат с празнична програма от 13.00 ч. в Държавна опера – Бургас. От 17.00 ч. на пл. „Атанас Сиреков“ ще бъде представен „букет“ от най-обичаните тракийски песни и танци. Събитието се организира с помощта на Община Бургас, Съюза на тракийските дружества в България и Тракийския научен институт.", "date": "2019.04.13", "title": "Бургас: 10-та Национална среща „Завръщане към корените“ ще се проведе в града"}
{"url": "http://www.focus-news.net/news/2019/04/13/2646151/kyustendil-kmetat-petar-paunov-i-obshtinskite-savetnitsi-organizirat-aktsiya-za-pochistvane-na-zamarseni-rayoni-v-obshtinata.html", "text": "От 9.00 часа кметът Петър Паунов, ръководството на Община Кюстендил и всичките 37 общински съветници организират и лично ще се включат в акция по почистване на замърсени участъци на територията на общината, съобщиха от пресцентъра на  Община Кюстендил . Организаторите любезно уведомяват, че всеки съгражданин и гост е добре дошъл като участник и партньор в съботното начинание.  \r\nЖелаещите да се включат в кампанията, могат да го направят с предварително записване на телефон 0882972011 или на kmetavichuva@kustendil.bg. Сборен пункт за участниците в почистването е паркингът на Общинския плаж на ул. „Георги С. Раковски“, където ще бъдат предоставени чували, ръкавици и необходимите технически пособия. На място ще бъде организиран транспортът до различните участъци за почистване. \r\nПредвидените локации са:  \r\n- мост на ул. „Хаджи Димитър“ – мост на ул. „Овощарска – уборка на бермите и почистване на коритото от единични отпадъци; \r\n- сметище под моста на ул. „Хаджи Димитър“; \r\n- КЗК – Околовръстно шосе – терените между шосето и реката; \r\n- почистване на реката от отпадъци – Околовръстен път – с. Ябълково; \r\n- почистване на сметище в коритото на реката зад мотел „Сайма“; \r\n- почистване на сметище – дере от двете страни на пътя с. Граница – с. Слокощица. \r\nЖителите на Кюстендил, които имат желание да изчистят околоблоковото пространство или градинка, трябва да оставят събраната смет до най-близкия контейнер за битови отпадъци и да се обадят на телефон: 0882 972 011; 0882 972 025. Отпадъците, събрани по време на кампанията, ще се извозят от ОП „ЧИСТОТА“.", "date": "2019.04.13", "title": "Кюстендил: Кметът Петър Паунов и общинските съветници организират акция за почистване на замърсени райони в общината"}
{"url": "http://www.focus-news.net/news/2019/04/13/2646149/plovdiv-kray-asenovgrad-shte-se-provede-sastezanieto-po-planinsko-byagane-i-koloezdene-asenovgradski-bairi.html", "text": "На 13 и 14 април край Асеновград ще се проведе състезанието по планинско бягане и планинско колоездене „Асеновградски баири”. Началото ще бъде от 08.00 часа Това съобщиха за  Радио „Фокус“ - Пловдив  от Общината. Вече няколко години поред, спортен клуб „Тритон Екстрийм“ с подкрепата на Община Асеновград организират събитието, което е съпътствано от фестивал, сцена на открито, много забавления и игри за малки и големи. \r\nЩе има възможност за лагер с палатки в местността около старт-финала в кв. „Изток” до Изравнителния басейн. Там ще е позициониран и бюфет с храна и напитки през двата дни.", "date": "2019.04.13", "title": "Пловдив: Край Асеновград ще се проведе състезанието по планинско бягане и колоездене „Асеновградски баири”"}
{"url": "http://www.focus-news.net/news/2019/04/13/2646153/burgas-lektsiya-na-tema-lazarovden-traditsiya-i-savremennost-shte-se-provede-v-etnografskiya-muzey.html", "text": "Лекция на тема „Лазаровден – традиция и съвременност“ ще се проведе на 13 април в Етнографския музей в Бургас. Това съобщиха от пресцентъра на  Община Бургас . На предпоследната събота преди Великден православните християни отбелязват Лазаровден. През 2019 година празникът се пада на 20 април. Това е един от най-жизнерадостните, най-поетичните и най-масово протичащи български народни обичаи. На Лазаровден младите момичета огласят дворовете с напева: „Отвори чемшир порти, невястооо, че да влязат лазарки!“. Те слагат гиздави премени, завиват върбова клонка на венче и обикалят селището. В Бургаско, поради наличието на няколко етнографски групи, лазаруването е разнообразно и пъстро, както са пъстри моминските премени. „Как се е лазарувало в миналото, как и дали се лазарува днес, ще разберете на 13 април, от 11.30 часа, в Етнографския музей на ул. „Славянска“ 69“, посочиха още от Общината.  \r\nАвтор на лекцията „Лазаровден – традиция и съвременност“ е Пламена Кирова – гл. уредник на отдел „Етнография“ в Бургаския музей. Входната такса за лекцията е преференциална – за възрастни 2 лв., а за учащи и пенсионери – 1 лв.", "date": "2019.04.13", "title": "Бургас: Лекция на тема „Лазаровден – традиция и съвременност“ ще се проведе в Етнографския музей"}
{"url": "http://www.focus-news.net/news/2019/04/13/2646156/kyustendil-v-prirodo-matematicheskata-gimnaziya-shte-se-provede-natsionalno-sastezanie-pitagor.html", "text": "В Природо-математическата гимназия в Кюстендил ще се проведе национално състезание „Питагор”. Това съобщиха за  Радио „Фокус” – Кюстендил  от Регионално управление на образованието. Националното състезание ще се състои от 9.00 часа в учебното заведение. То е за всички ученици от четвъртите класове в област Кюстендил. Състезанието ще се проведе в рамките на 120 минути. Състезанието е анонимно. По време на състезанието учениците не може да използват калкулатори, мобилна техника, други технически средства или математическа литература. \r\nВенцеслав ИЛЧЕВ", "date": "2019.04.13", "title": "Кюстендил: В Природо-математическата гимназия ще се проведе национално състезание „Питагор”"}
{"url": "http://www.focus-news.net/news/2019/04/13/2646136/gabrovo-v-sgradata-na-obshtinata-shte-se-provede-brifing-po-povod-protestite-v-grada.html", "text": "От 9.00 часа в сградата на Община Габрово ще се проведе брифинг по повод протестите в града. Това съобщиха от пресцентъра на  МВР . В брифинга ще участват заместник-директорът на ГД „Национална полиция“ ст. комисар Тодор Гребенаров, директорът на Дирекция „Жандармерия“ ст. комисар Красимир Добрев и кметът на Габрово Таня Христова.", "date": "2019.04.13", "title": "Габрово: В сградата на Общината ще се проведе брифинг по повод протестите в града"}
{"url": "http://www.focus-news.net/news/2019/04/13/2646154/tacc-kim-chen-un-e-izrazil-gotovnost-za-nova-sreshta-s-donald-tramp.html", "text": "Председателят на Държавния съвет на Северна Корея Ким Чен-ун изрази готовността си да проведе трета среща с американския президент Доналд Тръмп, въпреки неуспешната среща на върха в Ханой. Това съобщи в събота Централната телеграфна агенция на Корея KCNA, от  TACC . \r\n\"Ако Съединените щати намерят решение, което да споделим с тях и с правилната позиция да предложат провеждането на третата среща на върха и преговорите между ръководителите на КНДР и САЩ, ние сме готови отново да се съгласим с това,\" цитира агенцията Ким Чен-ун. Според агенцията лидерът на Северна Корея е призовал САЩ да преразгледат отношението си към преговорите за денуклеаризация на Корейския полуостров, тъй като счита, че е необходимо Вашингтон да разработи \"справедливо и взаимно приемливо\" решение. \r\n\"Няма да се поколебая да подпиша споразумението, само ако е написано така, че да отговаря на интересите на Северна Корея и САЩ и то да бъде справедливо и взаимно приемливо\", подчерта Ким Чен-ун. \"И това ще зависи изцяло от това, каква е позицията на САЩ.\" \r\nВ изказването си пред Върховното народно събрание лидерът на КНДР обясни своята гледна точка относно причините за провала на срещата на върха между двете страни в Ханой, отбелязвайки, че тази среща \"ни накара силно да се съмняваме в правилността на предприетите стъпки", "date": "2019.04.13", "title": "TACC: Ким Чен-ун е изразил готовност за нова среща с Доналд Тръмп"}
{"url": "http://www.focus-news.net/news/2019/04/13/2646158/sport-pilotat-na-toro-roso-aleks-alban-katastrofira-tezhko-v-kitay.html", "text": "Формула 1: Третата свободна тренировка на пистата край Шанхай преди Гран При на Китай бе прекратена преждевременно, след като пилотът на Торо Росо Алекс Албън катастрофира тежко на стартфиналната права. Не е ясно дали ще е възможно участието на Албън в квалификацията за Гран При на Китай.  \r\nПилотът на Мерцедес Валтери Ботас даде най-бързо време в третата свободна тренировка преди квалификацията.", "date": "2019.04.13", "title": "Спорт: Пилотът на Торо Росо Алекс Албън катастрофира тежко в Китай"}
{"url": "http://www.focus-news.net/news/2019/04/13/2646152/negovo-visokopreosveshtenstvo-lovchanskiyat-mitropolit-gavriil-shte-oglavi-arhiereyska-sveta-liturgiya-v-lovchanskiya-hram-sv-troitsa-na-akatistova-sabota.html", "text": "На днешната Акатистова събота, когато Православната църква чества Пресвета Богородица - Златна ябълка, Негово високопреосвещенство Ловчанският митрополит Гавриил ще оглави Архиерейска света Литургия в  ловчанския храм \"Св. Троица\", предаде репортер на  Агенция \"Фокус\" . Началото е от 9.00 часа. \r\nНикола ПЕТКОВ", "date": "2019.04.13", "title": "Негово високопреосвещенство Ловчанският митрополит Гавриил ще оглави Архиерейска света Литургия в ловчанския храм \"Св. Троица\" на Акатистова събота"}
{"url": "http://www.focus-news.net/news/2019/04/13/2646155/nimh-za-19-oblasti-e-v-sila-zhalt-kod-za-obilni-valezhi-ot-dazhd.html", "text": "За 19 области е в сила жълт код за обилни валежи от дъжд. Това сочи справка на сайта на  Националния институт по метеорология и хидрология (НИМХ) . Областите, за които важи предупреждението са: Видин, Монтана, Враца, София-област, София-град, Ловеч, Габрово, Велико Търново, Търговище, Сливен, Стара Загора, Пловдив, Пазарджик, Перник, Кюстендил, Благоевград, Смолян, Кърджали, Хасково. Очакват се количествата валежи да варират от 15 до 35 л/кв. м.  \r\nПри тази степен на опасност от НИМХ предупреждават хората да бъдат внимателни за възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг.", "date": "2019.04.13", "title": "НИМХ: За 19 области е в сила жълт код за обилни валежи от дъжд"}
{"url": "http://www.focus-news.net/news/2019/04/13/2646157/prof-plamen-pavlov-han-krum-vodi-politika-spryamo-makedoniya-i-belomorieto-koyato-se-prevrashta-v-edin-ot-osnovnite-vektori-na-balgarskata-aktivnost.html", "text": "Хан Крум води политика спрямо Македония и Беломорието, която се превръща в един от основните вектори на българската активност през следващите векове. Това каза историкът проф. Пламен Павлов в интервю за  Агенция „Фокус“  по повод кончината на хан Крум на 13 април 814 г. По думите му ориентацията към Македония, към югозападните балкански земи е нещо, което започва да се следва като политическа линия именно при Крум. „То дава много големи резултати. Една от най-големите победи на Крум е завладяването на Сердика, на днешната ни столица София. Това става през 809 г. и е в отговор на агресивната политика на Византия. Със завземането на Сердика и включването й в българските предели този град вече най-често е наричан Средец със своето старобългарско име. Това дава още по-сериозни възможности за действие към Македония, Беломорието, въобще един обширен район на запад и на юг. Крум изключително много държи на тази придобивка“, каза още проф. Павлов. Той посочи, че ханът на практика успява да създаде един от центровете на българската власт в бъдеще. Според него има и някаква друга причина за ориентацията на Крум към Македония. Той отчете, че е трудно тя да бъде установена със сигурност. „Самият произход на Крум е забулен в неяснота. Някои учени приемат, че той произхожда от Панония, че е представител на панонските българи. Едно мнение, което не може да бъде доказано с конкретни доказателства. Има разбира се, мнения, че той вероятно е наследник на Кардам, което най-вероятно не е вярно. Това, което беше предложено, независимо от двама български учени, независими един от друг, е тезата, че той произхожда от Куберовите българи от Македония. Тази теза беше изказана от проф. Иван Андреев и от проф. Станислав Станилов. За това има някои основания. След кризата в България в средата на 8 век и честата смяна на владетели ясно се търси представител на стария харизматичен род Дуло. Това е родът на Аспарух, на Кубер, на техния баща хан Кубрат. Такъв е открит в лицето на Крум. За това становище могат да се приведат някои косвени аргументи от по-късно време“, обясни още проф. Павлов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.13", "title": "Проф. Пламен Павлов: Хан Крум води политика спрямо Македония и Беломорието, която се превръща в един от основните вектори на българската активност"}
{"url": "http://www.focus-news.net/news/2019/04/13/2646163/blagoevgrad-v-grada-shte-se-sastoyat-kontserti-ot-chetvartata-natsionalna-initsiativa-balgariya-pee.html", "text": "От 19 до 21 април 2019 година в цялата страна се провежда Четвъртата национална инициатива „България пее”. Това съобщиха от пресцентъра на  Община Благоевград . В рамките на тези три дни на българските сцени, в 15 градове – домакини, ще запеят  над 200 певчески формации, над 3500 певци от страната. Благоевград е един от градовете-домакини на инициативата. Концертите ще се проведат в зала „22 септември“. По програмата те ще се състоят на 13 април от 11.00 часа, на 19 април от 18.30 часа и на 20 април 2019 г. от 16.00 часа. \r\nТази година в концертите ще вземат участие всички пеещи състави на града: Смесен хор „Ален мак”, Градски детски хор, Вокален ансамбъл „Езерец“, Детска формация „Джумайчета”, Група за автентичен фолклор, Група за стари градски песни „Нежни звуци” при НЧ „Никола Вапцаров 1866“; Фолклорна група „Веселина“, Школа по народно пеене при ДЮФА „Пиринска китка\", Детска вокална формация „Мая”, фолклорна група „Бисери“ при ЦЛТРДБ; Вокална формация към ВС „Фа диез“; Фолклорна група „Надежда“; Хор към Туристическо дружество „Айгидик”; Вокална формация при НХГ „Св. св. Кирил и Методий\" и специалния ни гост от Дупница – Мъжки хор „Св. Иван Рилски“.  \r\nКампанията има за цел да покаже принадлежността на хиляди българи към това достъпно и въздействащо изкуство, да представи красотата, богатството и колорита на вокалното ансамблово майсторство в България по нов начин и в голям мащаб.  \r\nКонцертите се осъществяват с подкрепата на Община Благоевград и на кмета д-р Атанас Камбитов, НЧ „Никола Вапцаров 1866” и с партньорството на Радио Благоевград.", "date": "2019.04.13", "title": "Благоевград: В града ще се състоят концерти от Четвъртата национална инициатива „България пее”"}
{"url": "http://www.focus-news.net/news/2019/04/13/2646160/plovdiv-v-grada-shte-se-provede-blagotvoritelno-sabitie-v-podkrepa-na-detsa-s-uvrezhdaniya.html", "text": "Благотворително събитие ще се проведе от 12.00 часа на пистите за бягане на стадион „Пловдив“, съобщиха за  Радио „Фокус“ - Пловдив  от Общината. То е организирано от Община Пловдив в партньорство с Humanity First за подкрепа на децата и младежите с увреждания, които са настанени в Центрове за настаняване от семеен тип към Комплекс за социални услуги „Св. св. Константин и Елена” – Пловдив. Целта на събитието е да се създаде осведоменост за децата и младежите със специфични потребности в България. \r\nЩе бъде организирана арт работилници за деца, благотворителни базари, игри и танци, както и маратон с награди за първите финиширали.", "date": "2019.04.13", "title": "Пловдив: В града ще се проведе благотворително събитие в подкрепа на деца с увреждания"}
{"url": "http://www.focus-news.net/news/2019/04/13/2646164/burgas-patishtata-v-oblastta-sa-mokri-na-mesta-ima-magla.html", "text": "Пътищата в областта са мокри, на места има лека мъгла. Това съобщиха за  Радио „Фокус“ - Бургас  от Областно пътно управление. В цялата област вали дъжд, пътищата се обработват. До 31 май движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.  Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срокът за двете ограничения е до 21.12.2019 г. Безпроблемно се осъществява движението на моторни превозни средства както по пътищата в областта, така и по основните пътни артерии на град Бургас. Няма образувани колони от автомобили по входно-изходните артерии на града. Движението в централна градска част се осъществява без забавяне. \r\nДеница ДИМИТРОВА", "date": "2019.04.13", "title": "Бургас: Пътищата в областта са мокри, на места има мъгла"}
{"url": "http://www.focus-news.net/news/2019/04/13/2646165/pazardzhik-organizira-se-proletna-kampaniyata-za-pochistvane-pod-naslov-po-chista-po-zelena-i-tsvetna-obshtina.html", "text": "За пета поредна година в Пазарджик се организира пролетна кампанията за почистване, която тази година поради големия интерес е под наслов „По-чиста, по-зелена и цветна община Пазарджик – 2019”, съобщиха от  общинската администрация.  Акцията ще се проведе от 9.00 до 14.00 часа. Всички заинтересовани ще имат възможността да предадат отпадъци от излязло от употреба електрическо и електронно оборудване, хартия, пластмаса, стъкло, излезли от употреба батерии и акумулатори. Срещу предаден отпадък, всеки гражданин ще може да получи цветя, декоративни храсти или дървета. Ще бъдат обособени познатите вече 6 пункта на територията на града: \r\n– Пресечката на ул.”Цанко Церковски” и ул.”Петър Бонев”; \r\n– Пресечката на ул.”Стоян Василев” и ул.”Кочо Честименски” – до входа на ЕГ ”Бертолд Брехт”; \r\n– Пресечката на ул.”Пловдивска” с ул.”Стефан Караджа” – зад аптеката; \r\n– ул.”Патриарх Евтимий” – до ЦДГ „Дъга”; \r\n– ул.”Панайот Волов” – до СОУ ”Любен Каравелов”; \r\n– Пресечката на ул.”Александър Стамболийски” и ул.”Славянска”. \r\nНа пунктовете ще бъдат разположени цветни контейнери за хартия, пластмаса и стъкло, контейнер тип „Бобър” за битов отпадък и автомобили за едрогабаритни отпадъци и излязло от употреба електрическо и електронно оборудване. Община Пазарджик ще осигури 5 400 бр. цветя и 360 броя млади фиданки.  За включилите се в кампанията 20 села (Априлци, Величково, Гелеменово, Главиница, Дебръщица, Драгор, Звъничево, Ивайло, Крали Марко, Мало Конаре, Мирянци, Сарая, Синитово, Тополи дол, Овчеполци, Пищигово, Росен, Хаджиево, Црънча, Юнаците) са предвидени 7 300 бр. цветя и 600 бр. фиданки.  Контейнерите ще останат на разположение по пунктовете до 14.00 часа, но практиката показва, че посадъчния материал се изчерпва доста по-рано, затова приканваме гражданите да не чакат последния момент.", "date": "2019.04.13", "title": "Пазарджик: Организира се пролетна кампанията за почистване под наслов „По-чиста, по-зелена и цветна община“"}
{"url": "http://www.focus-news.net/news/2019/04/13/2646166/faktor-makedoniya-edin-ot-uchastnitsite-v-napadenieto-sreshtu-parlamenta-na-27-april-2017-godina-e-arestuvan-v-stokholm-sled-polet-ot-sofiya.html", "text": "Деян Давидовски, един от укриващите се нападатели като част от множеството, което влезе в парламента на 27 април, бе арестуван на летище Стокхолм. В началото на януари 2018 г. МВР на Македония е издала международна заповед за арест.  Той е бил арестуван на 7 април и в момента се представят доказателства, необходими за  екстрадицията му, информира македонското електронно издание  “Фактор“ . \r\n„Деян Давидовски бе арестуван на летище Стокхолм по искане от македонските власти съгласно заповед на Интерпол за събитията в Събранието на 27 април, потвърдиха  от прокуратурата. \r\nДавидовски  е пристигнал в Стокхолм от София, където според информации от други медии се е легитимирал с български паспорт. Тъй като за него има вече издадена заповед за арест, ако бъде екстрадиран, той ще отиде директно в затвора в Шуто Оризари. \r\nДавидовски е бил в групата на маскираните лица, нападнали парламента и е обвинен в престъпление по чл. 313 от Наказателния кодекс. \r\nИнтерпол е издала заповед за арест на Давидовски заедно с четирима други обвиняеми за събитията в парламента - Никола Митревски, Младен Додевски, Александър Василевски - Нинджа и Митре Питроповски.  Юлиян Марков", "date": "2019.04.13", "title": "„Фактор“ (Македония): Един от участниците в нападението срещу парламента на 27 април 2017 година е арестуван в Стокхолм след полет от София"}
{"url": "http://www.focus-news.net/news/2019/04/13/2646162/tass-sasht-i-tehnite-mezhdunarodni-partnyori-planirat-da-zasilyat-izolatsiyata-na-nikolas-maduro.html", "text": "САЩ планират заедно с чуждестранните си съюзници и партньори да засилят изолацията на венецуелския президент Николас Мадуро. Това съобщи в петък американският държавен секретар Майкъл Помпео в чилийската столица Сантяго, като речта му беше излъчена от сайта на Държавния департамент на САЩ, цитирана от  TACC . \r\n„Не се заблуждавайте: САЩ ще продължат да изолират Мадуро заедно с всички коалиционни партньори. Към днешна дата САЩ са отменили визите за 718 сътрудници на Мадуро и са наложили санкции на повече от 150 венуцуелски фирми и орагнизации,” каза Помпео. Под коалиция той има предвид 54-те страни, включително САЩ, които призовават Мадуро да напусне политическата сцена в Каракас. \r\nПомпео припомни, че само няколко часа по-рано американските власти отново затегнаха санкциите срещу венецуелските власти и петролния сектор на страната. \r\nПопадналите под новите  ограничителни мерки танкери доставяха венецуелски петрол  на Куба, обясни Помпео.  Юлиян Марков", "date": "2019.04.13", "title": "ТАСС: САЩ и техните международни партньори планират да засилят изолацията на Николас Мадуро"}
{"url": "http://www.focus-news.net/news/2019/04/13/2646159/za-dvayseti-poreden-pat-kazanlak-shte-bade-domakin-na-natsionalniya-praznik-na-turisticheskata-pesen-prekrasna-si-mila-rodino.html", "text": "За двайсети пореден път Казанлък ще бъде домакин на Националния празник на туристическата песен „Прекрасна си, мила Родино“, каза за  Радио „Фокус”  Валентин Узунов, един от организаторите. Той поясни, че туристическият празник ще се състои на 13 април от 10 часа в Народно читалище „ИСКРА - 1860”, като входът е свободен. Във фестивала ще вземат участие хорови състави и вокални групи от Казанлък, Стара Загора, Габрово, София, Пловдив, Петрич, Перущица и Асеновград. На сцената на читалище „Искра“ ще бъдат представени туристически песни от цялата страна. Казанлък ще бъде представен от Вокална група „Ехо” към Туристическо дружество „Орлово гнездо”. \r\nОрганизатори на песенния празник са Община Казанлък, Туристическо дружество „Орлово гнездо”, Вокална група „Ехо” и Военният клуб в Казанлък. \r\nСлавяна ГАЙДАРОВА", "date": "2019.04.13", "title": "За двайсети пореден път Казанлък ще бъде домакин на Националния празник на туристическата песен „Прекрасна си, мила Родино“"}
{"url": "http://www.focus-news.net/news/2019/04/13/2646168/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Времето навсякъде е влажно, има умерени ветрове. В най-високите части е мъгливо и типично зимно. От ПСС препоръчват на туристите, ако излизат днес в планините, да бъдат облечени като за зимно време и с повишено внимание по стръмните склонове, тъй като има голяма вероятност от подхлъзване. Лифтовите съоръжения в курортите не работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.13", "title": "ПСС: Лоши са условията за туризъм в планините"}
{"url": "http://www.focus-news.net/news/2019/04/13/2646172/kyustendil-dvizhenieto-po-glaven-pat-e-79-v-uchastaka-granitsa-makedoniya-selo-ranentsi-da-se-izvarshva-s-povisheno-vnimanie-poradi-profilirane-na-banketi-i-pochistvane-na-zemni-okopi.html", "text": "Движението по главен път Е-79 в участъка граница Македония – село Раненци от км 1+000 до км 7+000 трябва да се осъществява с повишено внимание поради профилиране на банкети и почистване на земни окопи. Това съобщи за  Радио „Фокус” – Кюстендил  дежурният в Областно пътно управление – Кюстендил. Преминаването се извършва в свободните ленти съобразно създадената организация на движение. Отново по главния път, но в участъка между селата Цървеняно и Драгомирово от км 37+000 до км 42+000 преминаването трябва да е с повишено внимание и съобразена скорост поради профилиране на банкети и почистване на земни окопи. Движението и там се осъществява в свободните ленти съобразно създадената организация на движение. И двете ограничения са в сила до 15 април. Освен това движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Поради свличане на земна маса е въведена временна организация на движението в участък от пътя Бобов дол – Жедна. Преминаването при 15 км от пътя трябва да се извършва само в една лента. Мястото е сигнализирано с пътни знаци. А движението по третокласен път-6222 Смоличано – Пелатиково от км 10+000 до км 14+000 продължава да е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно. Движението по автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nЛивия НИНОВА", "date": "2019.04.13", "title": "Кюстендил: Движението по главен път Е-79 в участъка граница Македония – село Раненци да се извършва с повишено внимание поради профилиране на банкети и почистване на земни окопи"}
{"url": "http://www.focus-news.net/news/2019/04/13/2646167/varna-remontni-deynosti-se-izvarshvat-po-dvete-avtomagistralitehemus-i-cherno-more-na-teritoriyata-na-oblastta.html", "text": "Ремонтни дейности се извършват по двете автомагистрали на територията на областта – „Хемус“ и „Черно море“. Това съобщиха за  Радио „Фокус“ – Варна  от Агенция „Пътна инфраструктура“. По автомагистрала „Хемус“ движението в участъка Неофит Рилски – Девня от км 389 до км 400 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока столицата. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е и слизането от аутобана на този пътен възел, като движението е пренасочено по път I-2 Шумен – Варна. Двупосочно в платното посока Варна се извършва и преминаването в участъка от пътен възел „Повеляново“ до пътен възел „Слънчево“ от км 406 до км 416 по автомагистралата. Ограничено е движението в платно посока София. Движението се отбива при км 416 до км 406 по път I-2 Русе – Варна. Ограничено е качването и слизането при пътен възел „Слънчево“ в посока Слънчево и Тополи, като отново превозните средства се пренасочват по път I-2 Русе – Варна. Срокът за приключване на ремонтите на двата участъка на аутобана е 24 май. Движението от км 0 до км 8 по автомагистрала „Черно море“ се осъществява двупосочно в едно платно посока Варна – Бургас поради ремонтни дейности. Забранено е преминаването на моторни превозни средства над 10 тона по път I-9 в участъка Кранево – Варна при км 83. Осигуреният обходен маршрут е през Кичево и Оброчище. Движението по път III-2902 Панорама — Куманово при км 11 се осъществява с повишено внимание и ограничение на скоростта до 30 км/ч поради неравности на асфалтовата настилка. Пътните настилки на територията на областта са предимно мокри. Видимостта е добра в сутрешните часове на деня. \r\nБояна АТАНАСОВА", "date": "2019.04.13", "title": "Варна: Ремонтни дейности се извършват по двете автомагистралите„Хемус“ и „Черно море“ на територията на областта"}
{"url": "http://www.focus-news.net/news/2019/04/13/2646169/varna-bazar-na-maystori-zanayatchii-shte-sapatstva-varnenskiya-karnaval.html", "text": "Пети Варненски карнавал предстои да се проведе на 13 април. Този път всички събития от програмата ще са концентрирани на една голяма сцена на Входа на Морската градина. Карнавалът ще бъде съпътстван и от изложба на майстори-занаятчии. Това каза в интервю за  Радио „Фокус“ – Варна , един от организаторите Кристин Спасов, главен експерт в направление празници и чествания в Дирекция „Култура и духовно развитие“. По думите му над 30 маси ще се представят традиционни занаяти на площад „Антон Новак“. Изложбата ще бъде открита в 10 часа, а през целия ден гражданите и гостите на Варна ще имат възможност да разгледат интересни произведения на изкуството и занаятите. От 11.30 часа на голямата сцена по традиция ще свири Представителният духов оркестър на Военноморските сили и с това ще бъде даден официален старт на карнавалната програма. От 12 часа започва конкурсната програма с участниците по номера. От 14 до 16 часа ще се представят едни от най-атрактивните кукерски и сурвакарски групи от България, както и състав от Северна Македония. Те ще представят характерни ритуали от различните етнографски области. След това програмата ще продължи с голям празничен концерт на Стенли и новата му група, заедно с Теди Генев и ансамбъл „Варна“. Вечерта между 19 и 20 часа ще бъде награждаването на победителите. Варненският карнавал е празник на всякакви видове маски и маскарадни облекла. На събитието се представят и униформи, народни носии, детски карнавални костюми, както и облекла на герои от приказки, филми и сериали. „Много деца участват при нас, което е различно от други големи маскарадни фестивали, като тези в Перник и Ямбол, например. Важно е да отбележим, че състезанието е в 10 категории. Има голям награден фонд, който и тази година ще раздадем. Има и много поощрителни награди, под формата на ваучери за книги“, обясни още Кристин Спасов. \r\nДиана СТОЕВА", "date": "2019.04.13", "title": "Варна: Базар на майстори-занаятчии ще съпътства Варненския карнавал"}
{"url": "http://www.focus-news.net/news/2019/04/13/2646173/ministar-vladislav-goranov-podpisa-sporazumenie-sas-svetovnata-banka-za-otkrivaneto-na-ofis-za-spodeleni-uslugi-v-sofiya.html", "text": "Министърът на финансите Владислав Горанов в качеството му на управител на Групата на Световната банка за България и управляващият и главен административен директор на Групата на Световната банка Шаолин Янг подписаха във Вашингон Споразумение за предоставяне на подкрепа за установяването и функционирането на Офис на Световната банка за споделени услуги и други функции в София. Това съобщиха от  пресцентъра на министерството. \r\nОфисът ще функционира като център за споделени услуги с технологична насоченост, който ще отговаря за вътрешните корпоративни и ИТ операции на Групата на Световната банка, като във времето се предвижда да се структурират и други звена за предоставяне на финансови и административни услуги. Структурата ще осигури възможност за непрекъсваемост на дейностите по предоставяне на вътрешни услуги в областта на информационните технологии, финансовия мениджмънт и управлението на човешките ресурси. Предвижда се в нея да бъдат ангажирани голям брой ИТ специалисти и други висококвалифицирани и мотивирани експерти, които ще заменят и разширят услугите, предоставяни от централата на Световната банка към нейните звена в целия свят, като служителите в България ще бъдат ангажирани и с разработването на продукти с висока добавена стойност.  \r\nБългария се открои сред държавите-кандидатки за разполагане на центъра поради стратегическото си местоположение, стабилната политическа и икономическа среда, наличието на висококвалифицирана работна ръка, добрата инфраструктура и съотношение разходи-качество на живот, както други изисквания, оказващи съществено влияние за функционирането на подобен вид изнесени дейности на международната финансова институция.  \r\nОткриването на офиса в България ще има положително влияние върху икономическата среда в страната – ще способства за осигуряването на работни места за високотехнологични специалисти и за надграждането на потенциал в сектори с висока добавена стойност. Присъствието в България на авторитетна организация като Групата на Световната банка ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции. Реализацията на проекта ще се осъществява поетапно. Началната фаза се очаква да стартира през юли 2019 г. Пълният капацитет от над 300 заети места се планира да бъде достигнат в петгодишен срок. \r\nСпоразумението между Република България и Световната банка беше подписано по време на Пролетните срещи на Групата на Световната банка и на Международния валутен фонд (МВФ), които се провеждат тази седмица в американската столица.", "date": "2019.04.13", "title": "Министър Владислав Горанов подписа споразумение със Световната банка за откриването на Офис за споделени услуги в София"}
{"url": "http://www.focus-news.net/news/2019/04/13/2646171/mrrb-1669-sgradi-sa-obnoveni-po-natsionalnata-programa-za-energiyna-efektivnost.html", "text": "1669 многофамилни жилищни сгради вече са обновени по Националната програма за енергийна ефективност от нейния старт до края на март тази година. Общо 2022 сгради в цялата страна имат сключени договори за целево финансиране с Българската банка за развитие (ББР). Това съобщиха от  пресцентъра на Министерството на регионалното развитие и благоустройството. \r\nВ момента се извършват строително-монтажни дейности по 138 сгради. 91 са на етап техническо обследване, за 7 е обявена обществена поръчка за техническо обследване и обследване за енергийна ефективност, а още 100 са с обявена обществена поръчка за строително-монтажни дейности. По 17 сгради няма започнати дейности. \r\nВ общините Бургас, Благоевград и Пазарджик са обновени и с въведени мерки за енергийна ефективност всички жилищни блокове със сключени договори за целево финансиране. В Бургас завършените сгради са 205, в Благоевград – 143, а в Пазарджик 41.  \r\nСред останалите общини, където има сключени договори за целево финансиране с ББР по програмата, с най-много въведени в експлоатация блокове са Хасково – 82, Стара Загора – 72, София – 55, Пловдив – 50 и Перник 40.   \r\nВ община Хасково от 110-те сгради с договори за финансиране с ББР по 6 се работи, 10 са на етап техническо обследване, а за 12 сгради е обявена обществена поръчка за строително-монтажни работи. \r\nВ процес на обновителни дейности са последните 3 сгради с договори в община Стара Загора, както и последната сграда в община Перник. \r\nВ София 166 сгради имат договори с ББР за целево финансиране, като от тях се работи по 42, 32 са с обявена обществена поръчка за строително-монтажни работи, а 30 са  в техническо обследване. \r\nРеновират се 13 сгради в Пловдив от общо 73 с договори за целево финансиране с ББР. 4 жилищни сгради в общината са на етап техническо обследване, а за пет има обществена поръчка за строителни дейности. По една сграда не са започнати дейности, в това число и обследвания.", "date": "2019.04.13", "title": "МРРБ: 1669 сгради са обновени по Националната програма за енергийна ефективност"}
{"url": "http://www.focus-news.net/news/2019/04/13/2646170/blagoevgrad-normalno-se-osashtestvyava-trafikat-v-oblastta.html", "text": "Добри са условията за шофиране в Благоевградска област, трафикът по основните пътни направление е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. Преминаването по автомагистрала „Струма“, главен път Е-79 и второкласен път – 19 Симитли – Гоце Делчев се извършва с нормалната интензивност за съботен ден. До този момент няма регистрирани тежки пътни инциденти, които да за затруднявали движението по републиканската пътна мрежа. В сила за областта е само едно ограничение за преминаването. То е наложено по третокласен път-108 автомагистрала „Струма“ – село Рибник и е само за товарни автомобили с тегло над 12 тона, на които е забранено да преминават по пътя поради извършване аварийни ремонтни дейности за срок до 31 юли. Въведен е обходен маршрут, който преминава по третокласен път-198 село Дрангово – село Ръждак – град Петрич и обратно. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Пътищата в региона са мокри и хлъзгави, затова е необходимо шофьорите да карат с повишено внимание. \r\nЛивия НИНОВА", "date": "2019.04.13", "title": "Благоевград: Нормално се осъществява трафикът в областта"}
{"url": "http://www.focus-news.net/news/2019/04/13/2646176/dimitar-margaritov-kzp-potrebitelite-doprinasyat-za-ogranichavaneto-na-neloyalnite-targovski-praktiki.html", "text": "Да поставят цени или информация върху етикета на стоките в съответствие с изискванията на закона са задължения, които някои от търговците не спазват. Друга група от случаи, които могат да имат по-сериозно отражение върху потребителското поведение, това са т. нар. нелоялни търговски практики: търговецът умишлено запазва важна информация за потребителя или предоставя информация, която не отговоря на истината, казва пред в. „Шуменска заря“ председателят на Комисията за защита на потребителите (КЗП) Димитър Маргаритов, съобщиха от  пресцентъра на КЗП. \r\n„Например, кампании, на които се предлагат стоки на по-ниски цени. Оказва се, че този процент не е верен или е калкулиран неправилно. Или отивате в търговския обект и стоката от рекламната брошура я няма. Вече сте там и пазарувате стоки на по-високи цени. Резултатът е, че харчите повече, отколкото сте планирали. От това се възползва търговецът“, обяснява Маргаритов. \r\nПри въпрос на журналиста има ли злонамерени действия на потребители срещу търговците, председателят на КЗП изразява мнение, че това по-скоро е екзотика. Но добавя, че когато става въпрос за лични отношения между хора, всичко е възможно. „Спомням си един случай в семейството беше възникнал скандал, защото съпругата не е издала касов бон на съпруга си, продавайки му нещо от семейния магазин. Това са забавни случаи, които не са масова практика“, дава пример той. И обобщава: „хората не са склонни да злоупотребяват с правата си. По-скоро се търси справедливост за нанесена щета на основата на пазарно общуване.“ \r\n„Изследване показва, че половината от анкетираните в България са заявили, че знаят правата си. На фона на останалите държави от ЕС сме в средата. Хубаво е, че се активизират българите. Осъзнават се като хора с права на пазара и трябва да си ги отстояват. Тази тенденция ние трябва да я поощряваме с ефективен контрол на пазара, но и с действия за превенция“, посочва още Маргаритов. \r\nЧрез сайта на КЗП потребителите могат да се запознават с конкретни казуси и решенията във връзка с тях. „Хубавото е, че хората независимо къде живеят, биха могли да направят справка в нашия сайт, където има регистър на нелоялните търговски практики. Чрез търсачка могат да търсят конкретен търговец и да видят какви са нашите произнасяния, в какво се състои нарушението. Това да им помогне и да бъдат по-неуязвими от такъв тип нарушения. Ако видят, че нещо подобно се случва, да сигнализират. Когато сме се произнесли веднъж и  - ако същият търговец в рамките на една година направи същото нарушение, санкцията става почти двойна“, разяснява председателят. \r\nДимитър Маргаритов признава, че има случаи, в които Комисията не може да доведе докрай битката за възстановяване на справедливостта, но изградената комуникация с всички държавни институции и с неправителствения сектор способства за това. „Имаме съвместни действия с Агенция „Митници“ по направление безопасност на стоки, с Българската агенция по безопасност на храните и др. Значително са по-редки случаите, в които не можем да направим нищо. При всички положения, ние можем да ориентираме хората към кого да се обърнат или как да процедират, за да си помогнат“, посочва той. \r\nНо има и големи спечелени битки. Например, в резултат и на активната дейност на КЗП за определени сектори на пазара в закона вече е изрично посочено, че не може шрифтовете да са различни. „Ако говорим за проблем в договорите, това, което се среща, и ние продължаваме да се борим, е неясни текстове, обтекаеми формулировки, подробности, които имат за цел да „изгубят“ потребителя в необятната материя от клаузи, норми, условия и т.н. Смятам, че трябва да продължим системните усилия - на потребителя да се дава ясна, точна и по възможност максимално кратка информация, с която те да вземат решение въз основа на обективни обстоятелства“, завършва Маргаритов.", "date": "2019.04.13", "title": "Димитър Маргаритов, КЗП: Потребителите допринасят за ограничаването на нелоялните търговски практики"}
{"url": "http://www.focus-news.net/news/2019/04/13/2646181/prof-plamen-pavlov-prozvishteto-na-krum-strashni-se-poyavyava-prez-vazrazhdaneto-i-ne-e-avtentichno.html", "text": "Прозвището на Крум Страшни се появява през Възраждането и не е автентично. Това каза историкът проф. Пламен Павлов в интервю за  Агенция „Фокус“  по повод кончината на хан Крум на 13 април 814 г. По думите му прозвището Крум Страшни е по-скоро като един отглас на името, с което е наричан руския цар Иван Грозни. Проф. Павлов отчете, че Страшни не е автентично прозвище. По думите му Крум е бил наричан Справедливия. „Големият познавач на този период от българската история и най-добрия тълкувател на надписите оставени от Крум и Омуртаг е чл. кор. Веселин Бешевлиев. Той предложи навремето този владетел да бъде наричан Крум Велики. Това не беше възприето или по-скоро не срещна някакъв особен отзвук. Мисля си, че той е напълно прав, тъй като става дума за един от владетелите, които поставят трайна основа на българската държава и осигуряват нейното развитие за векове напред. Още повече, че с него свързваме династията, която управлява Първото българско царство до самата му гибел през 1018 г. Наричаме я Крумовата династия“, обясни проф. Павлов. Той се спря и на възрастта на хан Крум. „Ние си представяме този владетел като един сравнително възрастен човек. Така е представен и в романи - с богат житейски опит. Той такъв опит е имал, но най-вероятно е бил твърде млад. Дошъл е на престола също твърде млад. Крум умира изненадващо на 13 април 814 г. от инсулт. Изобщо от някакъв кръвоизлив. Дори се срещат мнения, че има сакрално цареубийство, че е посечен от невидима ръка. Това са обичайни метафори в такива случаи. Той тогава е бил на не повече от 35 години, ако не и по-млад. В своя Хамбарлийски надпис, където съобщава за една военна реформа, за организацията на военните сили в южна България в две крила, казва за старика император, който нападнал България. Знаем, че Никифор по същото време е бил на около 50 години. Това показва, че Крум е бил значително по-млад от Никифор. Повече от едно десетилетие. След смъртта на Крум неговият наследник Омуртаг явно е бил малолетен, затова между Крум и Омуртаг някои учени допускат на базата на средновековни извори, че има един или двама владетели или регенти“, коментира проф. Павлов. Според него за младата възраст на Крум може да се разбере и от условията, които поставя на Византия, когато е пред стените на Цариград. „Той иска да му дадат отбрани девици за неговия дворец, което показва, че става въпрос за един млад човек със сексуална сила. Става дума за един млад, енергичен човек, обаче с много богат опит на военачалник и държавник и с качествата на визионер. На човек, който вижда далече напред в бъдещето, което е най-доброто съчетание за един владетел“, допълни още историкът.  \r\nДеница КИТАНОВА Пълния текст на интервюто четете в „Мнение”", "date": "2019.04.13", "title": "Проф. Пламен Павлов: Прозвището на Крум Страшни се появява през Възраждането и не е автентично"}
{"url": "http://www.focus-news.net/news/2019/04/13/2646178/lovech-vazstanoveno-e-dvizhenieto-po-pat-iii-301-lovech-levski.html", "text": "Възстановено е движението по път III-301 Ловеч - Левски в района на гр. Ловеч. Това съобщиха от  пресцентъра на Агенция \"Пътна инфраструктура\" . Шофьорите е необходимо да карат с повишено внимание поради почистване от кал на участъци от пътя.", "date": "2019.04.13", "title": "Ловеч: Възстановено е движението по път III-301 Ловеч - Левски"}
{"url": "http://www.focus-news.net/news/2019/04/13/2646183/voa-amerikanskiyat-prezident-obmislya-da-izprashta-nelegalnite-imigranti-v-taka-narechenite-gradove-ubezhishta.html", "text": "Американският президент Доналд Тръмп заяви в петък, че обмисля да изпрати задържани нелегални имигранти в така наречените „градове-убежища“, които се противопоставят на строгата му имиграционна политика, предава  The Voice of America . \r\nТръмп обяви за намерението си часове, след като представители на Белия дом и Агенция „Вътрешна сигурност“ настояха, че идеята е отхвърлена. \r\nТой каза пред репортерите в Белия дом, че неговата администрация \"сериозно разглежда тази  възможност\". \r\nПо-рано в петък той написа в социалната мрежа \"Тиутър\": \"Поради факта, че демократите не желаят да променят много опасните ни имиграционни закони, ние, както съобщихме, имаме сериозни съображения за настаняването на незаконни имигранти в градовете-убежища.\" \r\n\"Радикалната левица провежда политика на отворени граници, отворени обятия - така че това трябва да ги направи много щастливи!\" добави той. \r\n„Градовете-убежища“ са местни юрисдикции - често управлявани от демократи - които отказват да предават незаконни имигранти на федералните власти за евентуално депортиране.  Юлиян Марков", "date": "2019.04.13", "title": "VOA: Американският президент обмисля да изпраща нелегалните имигранти в така наречените „градове-убежища“"}
{"url": "http://www.focus-news.net/news/2019/04/13/2646179/blagoevgrad-v-grada-prodalzhava-kampaniyata-chist-i-zelen-blagoevgrad-ot-nas-zavisi.html", "text": "Днес и утре кампанията „Чист и зелен Благоевград! От нас зависи!“ ще продължи да се провежда в града. Това каза за  Радио „Фокус“ - Пирин  Диана Стефанова, главен еколог на Община Благоевград. Тя уточни, че кампанията е започна на 6 април, като е продължила и на следващия ден – 7 април, а тази събота и неделя ще бъде поставен нейният финал. Инициатива е част от най-голямата кампания за пролетно почистване на Благоевград и се провежда под егидата на кмета д-р Атанас Камбитов и с подкрепата на  организацията за разделно събиране на отпадъци от опаковки – Еко Партнърс. „Необходимите материали за почистването Община Благоевград ще раздава на шатри, обособени във всеки квартал – „Еленово“, „Струмско“, „Грамада“, както и в Централна градска част на площад „Македония“, като за всички желаещи ще има осигурени черни чували, в които призоваваме гражданите да събират разделно смесения битов отпадък; зелени чували, в които би следвало да се събират опаковките от стъкло; жълти чували, предназначени за събиране на опаковки от хартия, картон, пластмаса и метал“, добави главният еколог. По думите ѝ извозването на отпадъка ще става тогава, когато чувалите бъдат оставени до съдовете за отпадъци. \r\nЛивия НИНОВА", "date": "2019.04.13", "title": "Благоевград: В града продължава кампанията „Чист и зелен Благоевград! От нас зависи!“"}
{"url": "http://www.focus-news.net/news/2019/04/13/2646177/stevo-pendarovski-s-otvoreni-vrati-za-integratsiya-prodalzhavame-napred.html", "text": "Моята концепция за бъдещ президент е да се помирим като общество - сложни отвътре с отворени врати за европейска интеграция, нека продължим с големи стъпки напред , заяви кандидатът за президент Стево Пендаровски снощи на митинг в община Гази Баба. \r\n„Знаете, че няма страна, която да може да реши проблемите си, които са предимно социално-икономически, ако не е част от Европа. Затова поехме отговорност и взехме трудни решения. Тъй като не мислехме за политическия рейтинг, ние се погрижихме за по-добро бъдеще за Република Северна Македония и затова ще продължим, каза Пендаровски. \r\nТой заяви, че Гордана Силяновска и ВМРО-ДПМНЕ нямат никакви планове, освен да се върнат обратно заради криминалното богатство на отделни личности и затова, казва Пендаровски, трябва да оставят тези, които работят в полза на гражданите, да продължат напред. \r\nВ отговор на въпросите на гражданите, Пендаровски подчерта, че той, като президент, ще представлява интересите на всички граждани, независимо от тяхната етническа, религиозна, национална или политическа принадлежност. \r\n\"Във всяко мое действие, изявление и политическо решение ще се отразява многоетническата реалност на страната ни. Защото наистина възнамерявам да бъда президент на всички граждани, независимо от това към коя религия, нация или политическа партия принадлежат. Така че нека да вървим напред заедно, призова Пендаровски.  Юлиян Марков", "date": "2019.04.13", "title": "Стево Пендаровски: С отворени врати за интеграция продължаваме напред"}
{"url": "http://www.focus-news.net/news/2019/04/13/2646184/rumen-petkov-abv-bitkata-ni-za-evroizborite-ne-e-s-bsp-a-s-koalitsiyata-mezhdu-gerb-i-sds.html", "text": "Битката ни за евроизборите не е с БСП, а с коалицията между ГЕРБ и СДС. Това каза лидерът на АБВ Румен Петков е интервю за предаването „Денят започва“ по  БНТ . \"БСП предпочете самотата и това е проблем, който тя сама си постави\", заяви лидерът на АБВ. Румен Петков изтъкна, че неколкократно формированието на АБВ „Коалиция за България“ е отправяло предложение към БСП за съвместно явяване на европейските избори през май. \"Идеята за „Коалиция за България“ не е на АБВ, а на Обединения блок на труда\", заяви Петков и добави, че въпросът с името на коалицията е решен от ЦИК. \"Това не е нашата битка - битката ни не е с БСП, а с ГЕРБ и СДС, защото ГЕРБ легитимира престъпна към България политика. Битките на това ръководство на БСП е в самата партия и в левицата, но не се занимава с големите проблеми на страната\", допълни Петков.", "date": "2019.04.13", "title": "Румен Петков, АБВ: Битката ни за евроизборите не е с БСП, а с коалицията между ГЕРБ и СДС"}
{"url": "http://www.focus-news.net/news/2019/04/13/2646187/sport-frantsuzoyka-specheli-svetovnata-kupa-po-moderen-petoboy-v-sofiya.html", "text": "Модерен Петобой: В доста трудните метео условия на дъждовно, хладно и ветровито време, златото при жените спечели Мари Отеиз от Франция с 1352 т., пред Лаура Асадаускайте от Литва с 1337, Алис Сотеро от Италия с 1332 т. и др. Сред финалистките нямаше наши представителки. Днес състезанията за Световната купа продължават с индивидуалните надпревари при мъжете, а в неделя турнирът завършва с щафетите. За втора поредна година гостите изтъкват перфектната организация на състезанията.", "date": "2019.04.13", "title": "Спорт: Французойка спечели Световната купа по модерен петобой в София"}
{"url": "http://www.focus-news.net/news/2019/04/13/2646182/varna-kampaniyata-az-vyarvam-i-pomagam-za-sabirane-na-plastmasovi-kapachki-se-provezhda-v-grada.html", "text": "Във Варна се провежда кампанията „Аз Вярвам и Помагам“ за събиране на пластмасови капачки. Събраната пластмаса ще бъде предаде за рециклиране, а със събраните средства ще бъдат закупени и дарени медицински апарати за СБАГАЛ „Проф. Д-р Димитър Стаматов“ и МБАЛ „Св. Анна“ във Варна. Това съобщи за  Радио „Фокус“ – Варна  председателят на сдружение „Аз Вярвам и Помагам“ Владислав Николов. Събитието се провежда от 09.00 до 16.00 часа пред Катедрален храм „Св. Успение Богородично“. Владислав Николов обясни, че организаторите на инициативата очакват над 25 000 души от цяла Североизточна България, които ще донесат капачките си в помощ на инициативата. В кампанията ще се включат и над 25 общини, които са съпричастни към нея. „Миналата година само за няколко часа на същото това място събрахме 21 тона. Очакваме много, дори повече от миналогодишното събиране на капачки. Имаме заявка за близо 20 000 души, които ще преминат през събитието. Близо 25 общини ни подкрепят много активно. Заедно с нас те ще предадат своите капачки. Така че цяла Североизточна България ще бъде много обединена този път и ще постигнем много добри и нови добрини“, съобщи Владислав Николов. Той допълни, че част от активните общини са Белослав, Провадия, Каварна, Долни чифлик, Бяла, Шумен, Разград, Попово, Каспичан, Търговище, Дългопол, Две могили, село Българево, Генерал Тошево и други. Само във Варненска област за няколко години от основаването на кампанията „Аз Вярвам и Помагам“ са събрани и предадени за рециклиране над 69 тона пластмасови капачки. Със събраните средства са направени 5 дарения на нова аспирационна система за торакален дренаж при пневмоторакс и мобилен бебешки реанимационен кът с отоплител в родилното отделение на Специализирана болница по акушерство и гинекология за активно лечение „Проф. Д-р Димитър Стаматов“. Дарени са и прецизен неонатален веноскоп в отделението по неонатология в болница „Св. Анна“ и два японски кувьоза от най-ново поколение за болницата. „Още от самото създаване на кампанията преди години ние избрахме едно от най-значимите отделения в цяла Североизточна България, което е най-голямото отделение по неонатология в АГ болница тук, във Варна. От миналата година сме приканени да помогнем на отделението по детска хирургия в Окръжна болница, което е най-голямото отделение за детска хирургия в Североизточна България и се лекуват между 800 и 1000 деца от цяла Североизточна България годишно. Така че продължаваме в тази насока“, посочи Владислав Николов. Той обясни, че преди закупуването на апаратурата ще бъдат проведени срещи с лекари-специалисти и представители на болничните заведения, които да споделят какво е най-важно и нужно за детските отделения. „Всички знаем, че капачките са отпадък, те са нефтен продукт. Тяхната цена постоянно варира и трябва да видим на каква цена ще успеем да ги договорим и да ги предадем този път“, каза още председателят на сдружението. Владислав Николов посочи, че освен животоспасяващата апаратура, която е закупена с помощта на кампанията, тя е важна и защото възпитава поколения деца. „Не на последно място, нещо което за нас е много важно – ние възпитаваме поколения. Аз в момента се срещам с деца, които са VIII- IX клас, а ние се познаваме с тях, когато са били IV- V клас. Това означава, че тези деца израстват с мисълта за рециклирането. Вече мислят по какъв начин да опазят природата. Нека да възпитаваме децата си. Нека те да обръщат внимание на тези малки неща, които в последно време ги бяхме позабравили“, каза още Владислав Николов. Той допълни, че природата и човека са взаимно свързани, поради което не трябва да забравяме нашата роля в нейното опазване и за бъдещите поколения. \r\nБояна АТАНАСОВА", "date": "2019.04.13", "title": "Варна: Кампанията „Аз Вярвам и Помагам“ за събиране на пластмасови капачки се провежда в града"}
{"url": "http://www.focus-news.net/news/2019/04/13/2646188/mvr-chetirima-dushi-sa-zaginali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а други 23 са ранени при 17 тежки катастрофи в страната през изминалото денонощие. Това съобщиха от пресцентъра на  МВР . В София са станали 24 леки и 3 тежки пътнотранспортни произшествия, при които има трима пострадали. От началото на годината в страната са се случили 1476 катастрофи, при които има 125 загинали и 1864 ранени.", "date": "2019.04.13", "title": "МВР: Четирима души са загинали при катастрофи в страната през изминалото денонощие"}
{"url": "http://www.focus-news.net/news/2019/04/13/2646174/st-komisar-krasimir-dobrev-direktsiya-zhandarmeriya-vcherashnoto-shestvie-v-gabrovo-mina-bez-intsidenti-i-grubi-huliganski-proyavi.html", "text": "Вчерашното шествие в Габрово мина без инциденти и груби хулигански прояви. Това каза на брифинг директорът на Дирекция „Жандармерия“ ст. комисар Красимир Добрев, предаде репортер на  Агенция „Фокус“ . „Вчера – 12 април, имахме информация от социалните мрежи, че към 18.00 часа в Габрово на пл. „Възраждане“ се готви мирен протест, за който полицията и жандармерията трябваше да вземат всички необходими охранителни мерки. Беше изготвен план-възстановка, бяха ангажирани сили от Дирекция „Жандармерия“, специализирани полицейски сили и от ОДМВР – Габрово. Бяха взети мерки най-напред да се обезпечи сигурността на гражданите“, заяви ст. комисар Добрев. \r\nТой посочи, че към 18.00 ч. са били изградени КПП-та, за да се установяват лица, които носят забранени предмети или обемисти багажи. „В следствие на тези проверки бяха установени 7 лица, които нямаха документи за самоличност, в себе си носеха боксове и две метални палки. Бяха заведени в районното управление, съставени са им актове за административно нарушение, след което са освободени“, обясни директорът на жандармерията. \r\nСт. комисар Добрев посочи, че на площада е имало около 700-800 граждани. „Това мнозинство пое по улиците на града в мирно шествие, като органите на полицията и жандармерията го съпровождаха. При движението на шествието нямаше никакви ексцесии и хулигански прояви с изключение на две-три запалени димки и малки пиротехнически средства. Насочвайки се шествието към една от къщите на роми, полицията я прегради, след което започна да ескалира напрежението. Взехме решение да свалим щитовете и каските, при което напрежението започна да се успокоява, дори протестиращите започнаха да ни аплодират. Ние показахме знак на толерантност, че не сме тук да създаваме напрежение, а да осигурим сигурност“, каза още той. По думите му шествието е завършило без инциденти.", "date": "2019.04.13", "title": "Ст. комисар Красимир Добрев, Дирекция „Жандармерия“: Вчерашното шествие в Габрово мина без инциденти и груби хулигански прояви"}
{"url": "http://www.focus-news.net/news/2019/04/13/2646185/daniel-kolev-zam-kmet-na-obshtina-lovech-patyat-lovech-levski-e-prohodim-v-momenta-pochistvame-dazhdopriemnite-chasti-i-kanalizatsiyata.html", "text": "Пътят Ловеч-Левски е проходим, в момента почистваме дъждоприемните части и канализацията. Това каза за  Агенция „Фокус“  зам.-кметът на Община Ловеч по строителство, архитектура, градоустройство и екология Даниел Колев относно излязлата вода и кална маса на пътя на изхода на Ловеч, при град Левски. „В мента сме тук с всички, които са към звеното на спасителната система на Община Ловеч - полиция, гражданска защита към Общината, Агенция \"Пътна инфраструктура\". В момента работим с техника и пътят вече е отворен. Той е проходим и е ограничено само движението, за да може да преминават хората“, заяви зам.- кметът на Община Ловеч. Той посочи, че в момента измиват пътя, като имат и водоноска. „Пътят е проходим и работим с техника на място, затова предполагам, че в рамките на 2 часа, вече понамаля и дъждът, и пътят ще бъде и измит дори“, отбеляза Даниел Колев. \r\nПо думите му все още работят на място на пътя вече няма вода, а само остатъчни наноси от кал. „Тук няма нито язовир, нито бара, река или каквото и да е. Дъждът е толкова силен и токова обилен, че нивите и имотите, които са отстрани, са земеделски и не могат да поемат дъждовната вода. Именно за това през нивите се изнася вода и кал на самото платно“, каза още той. \r\nИрина ИВАНОВА", "date": "2019.04.13", "title": "Даниел Колев, зам.-кмет на Община Ловеч: Пътят Ловеч-Левски е проходим, в момента почистваме дъждоприемните части и канализацията"}
{"url": "http://www.focus-news.net/news/2019/04/13/2646189/mvr-normalno-se-osashtestvyava-trafikat-na-vsichki-granichni-kontrolno-propuskatelni-punktove.html", "text": "На българо-сръбската, българо-македонската, българо-гръцката, българо-турската и българо-румънската граница трафикът е нормален на всички гранични контролно-пропускателни пунктове. Това съобщиха от пресцентъра на  МВР . Данните са към 10.00 ч.", "date": "2019.04.13", "title": "МВР: Нормално се осъществява трафикът на всички гранични контролно-пропускателни пунктове"}
{"url": "http://www.focus-news.net/news/2019/04/13/2646190/daniel-kolev-zam-kmet-na-obshtina-lovech-nyama-shteti-na-na-patya-lovech-levski.html", "text": "Щети няма на пътя Ловеч-Левски, дори на самото платно и на самата настилка, просто върху нея е изнесена пръст и кална маса. Това каза за  Агенция „Фокус“  зам.-кметът на Община Ловеч по строителство, архитектура, градоустройство и екология Даниел Колев относно излязлата вода и кална маса на пътя на изхода на Ловеч, при град Левски. „Има малко клони, които в момента почистваме. Щети, освен продукцията на някои от земеделските производители на една от нивите, която е тук в посредствена близост, няма“, заяви зам.-кметът на Община Ловеч. Той посочи, че няма и пострадали и закъсали автомобили, както и сигнали за инциденти.  \r\n„На някои от автомобилите, които на тяхна отговорност са преминали през пътя, без да спазват указанията на органите, са им паднали регистрационните табели. Намерени са две и са изпратени на подразделението на МВР в Ловеч, затова могат да бъдат потърсени от собствениците им“, каза Даниел Колев. \r\nНа въпрос каква част от пътя Ловеч-Левски е била наводнена, той коментира, че е било наводнено цялото платно и е бил спрян от движение този участък от пътя. „Беше направен обходен маршрут през съседното село Горан. Движението беше пренасочено от там от патрулите на полицията, които работеха цяла нощ. В момента вече е отворено движението, като се минава с по-ниска скорост покрай техниката, която работи на място“, отбеляза още той. \r\n„Канализацията в участъка Ловеч-Левски е достатъчно добре почистена и работеща, но предвид обилните валежи от дъжд, това са ситуации, които няма как да предвидим и да спрем. Канализацията е с достатъчен дебит тук, но поради обилният дъжд и изнесената пръст и кал, няма как да спрем. Може само да реагираме по възможно най-адекватния начин“, посочи Колев. \r\nИрина ИВАНОВА", "date": "2019.04.13", "title": "Даниел Колев, зам.-кмет на Община Ловеч: Няма щети на на пътя Ловеч-Левски"}
{"url": "http://www.focus-news.net/news/2019/04/13/2646193/nap-novi-sluchai-na-nereglamentiran-prevoz-po-marshruta-sofiya-pernik-razkriha-inspektori.html", "text": "Нови случаи на нерегламентиран превоз по маршрута София- Перник разкриха инспекторите на „Фискален контрол“ вечерта в петък, съобщиха от  НАП . Те са установили, че леки автомобили превозват пътници на цената на автобусния билет, като правят това непрекъснато в рамките на деня. Данъчните в ролята на тайни клиенти са се качили в няколко автомобила от спирки на градския транспорт, заплащайки цена от 3 лв.   Всички превозвачи без изключение не са издавали фискални документи за парите, които получават от пътниците, като всеки нарушител - физическо лице, установен по време на проверките ще бъде санкциониран с до 500 лв., а превозното средство ще бъде запечатано за срок от 30 дни, допълват от НАП. От приходната агенция отново ще сезират ИА“ Автомобилна администрация“ за констатациите си. \r\nАкцията на НАП срещу нелегалните превози започна преди 10 дни и ще продължи в следващите месеци. В приходната агенция има сигнали за над 100 превозни средства, които осъществяват нерегламентиран превоз в страната и чужбина без да отчитат приходите си.  \r\nПаралелно с проверките на пътя вече текат и инспекции за съответствие на имущество и доходи на 172 собственици на микробуси, които системно преминават през ГКПП. Информация за потенциално нерегламентирани превози е подадена в НАП от „Гранична полиция“, като има физически лица, притежаващи десетки микробуси, движещи се към Западна Европа поне веднъж седмично. Някои от собствениците не са декларирали никакви доходи в последните 5 години, а притежават солиден автопарк и недвижими имоти. Недекларираните доходи ще бъдат обложени с данък, заедно с изтеклите лихви, допълват от НАП.", "date": "2019.04.13", "title": "НАП: Нови случаи на нерегламентиран превоз по маршрута София- Перник разкриха инспектори"}
{"url": "http://www.focus-news.net/news/2019/04/13/2646194/nad-140-profesionalni-gimnazii-v-stranata-shte-badat-modernizirani-po-op-regioni-v-rastezh-stana-yasno-po-vreme-na-grazhdanskiya-dialog-evropa-v-nashiya-dom.html", "text": "Материалната база на над 140 професионални гимназии в цялата страна ще бъде модернизирана със средства по ОП „Региони в растеж“. Проектите за ремонт и обновяване на образователна инфраструктура по ОПРР 2014-2020 за област Бургас са на стойност 16 594 380 лв. Това стана ясно по време на Граждански диалог на тема образование, който се проведе в Бургас, съобщиха от  пресцентъра на ПП ГЕРБ.  Над 250 представители на висши учебни заведения, училища, детски градини и други институции взеха участие във форума в експозиционен център „Флора“. Той бе част от Платформата за граждански диалог \"Европа в нашия дом\". На срещата присъстваха министърът на образованието и науката Красимир Вълчев, народният представител Ася Пеева, член на Комисията по образование и наука в 44-тото Народно събрание, депутатите от ГЕРБ-Бургас, евродепутатът от групата на ЕНП/ГЕРБ Асим Адемов. Събитието уважи кметът на община Бургас Димитър Николов, началникът на Регионалното управление на образованието Виолета Илиева, зам.областните управители Севдалина Турманова и Владо Крумов.  \r\n„Днес чертаем посоките на работа. Изправени сме и пред предизвикателството за дигитализация на съвременното общество, което започва още от училищата. Благодарение на кмета Николов, на неговия екип и на учителския капацитет, Бургас може да се гордее, че е първенец по отношение на иновативните училища в страната“, коментира Ася Пеева, която бе и модератор на събитието. \r\nКметът Димитър Николов подчерта, че през последните години община Бургас се опитва трайно да поставя в центъра на своите програми образованието. „За следващия програмен период трябва да се отделят много повече средства в сектор образование. Ако България иска да бъде конкурентна и да задържа младите, да бъде държава с перспектива – то шансът ни е да инвестираме в образование”, заяви той.  \r\nНародният представител Ивелина Василева сподели, че в Бургас е първата Професионална гимназия по компютърно програмиране и иновации. „Най-малкият математик със златен медал от международна олимпиада е бургазлия. Градът получи и преди броени дни приза „Град на знанието“. През 2019 г. за първи път средната брутна учителска работна заплата изпреварва средната за страната. Наскоро проведох и ползотворна среща с министър Вълчев посока на идеята ми за по-широко навлизане на екологичното обучение и възпитание на децата от най-ранна възраст. В Бургас са въведени добри практики в тази посока“, заяви Василева.  \r\nЕвродепутатът от ГЕРБ/ЕНП Асим Адемов коментира, че с помощта на Европейската солидарност България се променя с видими резултати в различните сфери. „Образованието претърпя голяма промяна не само на думи, а и на дела. Посещавам непрекъснато училища с всички необходими условия за качествено образование. Важно е да се мисли в перспектива, защото резултатите в този сектор се виждат след време“, заяви Адемов.  \r\nМинистър Вълчев обобщи, че учителите са най-важният фактор, като предвиденото двойно увеличение на възнагражденията им в края на мандата на правителството, спрямо нивата от началото му, са доказателство за това. „Бургас е пример за цялата страна по отношение на иновативни и ефективни политики в сферата на образованието. В бъдеще учениците ще трябва да бъдат не само дигитални ползватели, но и да умеят да създават и да работят с машини с изкуствен интелект. Тази година ще финансираме закупуване на права за електронни дневници от всички училища. Изискването ни ще е да са с модул за сигнализация на родителите при отсъствия на детето“, каза просветният министър. \r\nВ рамките на дискусията присъстващите изразиха задоволство от провежданите политики на МОН, видими и в област Бургас. Поставен бе въпросът за предстоящата акредитация на Факултета по медицина към университет \"Проф.д-р Асен Златаров\", използването на облачни системи, програми за обмен на иновации и др, водещата роля на детските градини и др.", "date": "2019.04.13", "title": "Над 140 професионални гимназии в страната ще бъдат модернизирани по ОП „Региони в растеж“, стана ясно по време на гражданския диалог „Европа в нашия дом“"}
{"url": "http://www.focus-news.net/news/2019/04/13/2646191/sdsm-predizbornite-prouchvaniya-pokazvat-pobeda-za-stevo-pendarovski.html", "text": "Всички предизборни проучвания показват сигурна победа на Стево Пендаровски на президентските избори и сериозно предимство в първия тур, заявяват от СДСМ, цитирани от македонското електронно издание  “24 Инфо“ . \r\n„Сред гражданите нараства подкрепата на Стево Пендаровски. Много важно е, че  подкрепата за Стево е очевидна във всички етнически общности. \r\nКонцепцията и положителната кампания на Пендаровски, посветена на визията за напредък, за сигурно бъдеще, членство в НАТО и ЕС и по-добър живот, се признават от всички граждани. \r\nОт една страна е Пендаровски, който говори за напредък, сигурно и стабилно бъдеще, за единство, а от другата страна е Гордана Силяновска, която защитава престъпленията на Никола Груевски и говори за връщане назад. \r\nГражданите не искат да се връщат назад, към несигурността и нестабилността, гражданите искат бъдеще, сигурност и стабилност, искат напредък и затова Стево Пендаровски е фаворит на тези избори. Напред!“ – завършва изявлението на СДСМ  Юлиян Марков", "date": "2019.04.13", "title": "СДСМ:  Предизборните проучвания показват победа за Стево Пендаровски"}
{"url": "http://www.focus-news.net/news/2019/04/13/2646175/radio-v92-sarbiya-srabskite-kmetove-shte-spechelyat-v-severno-kosovo-i-sled-izborite-shte-podadat-ostavka.html", "text": "Албанският вестник Koha Ditore , издаван в Прищина, коментира, че „Сръбска листа“ ще участва в изборите за кметове в четирите сръбски общини - но избраните по този начин кметове \"ще подадат оставка веднага след изборите \", съобщи сръбското радио  ”B92” . \r\nВестникът описва този предполагаем план като \"нова игра\" на партията „Сръбска листа“. \r\nКосовският президент Хашим Тачи по-рано тази седмица насрочи изборите за 19 май. Ръководителите на четирите общини подадоха оставка през ноември в отговор на това, че Прищина въведе стопроцентови мита върху продукти от Сърбия, а също и след арестуването на четирима сърби от Прищина, заподозрени в убийството на сръбския политик Оливер Иванович. \r\nПредставители на „Сръбска листа“ бяха в Белград в сряда, където се срещнаха със сръбския президент Александър Вучич, когато решиха да участват в изборите. \r\nВучич каза след срещата, че е казал на сърбите да не позволяват на албанците да избират свои представители с малко над един процент от гласовете, и добави, че що се отнася до решението да се напуснат институциите на Прищина, те трябва да изчакат до срещите му в Берлин на 29 и 30 април, когато ще разговаря с германския канцлер Ангела Меркел и френския президент Еманюел Макрон. \r\n\"Предпочитам те да участват (в изборите), но не съм им казал да напускат\", каза Вучич, добавяйки, че сръбските представители ще вземат собствено решение.  Юлиян Марков", "date": "2019.04.13", "title": "Радио „В92“ (Сърбия): Сръбските кметове ще спечелят в Северно Косово и след изборите ще подадат оставка"}
{"url": "http://www.focus-news.net/news/2019/04/13/2646161/the-daily-telegraph-ideyata-za-vtori-referendum-prechi-na-pregovorite-mezhdu-konservatorite-i-leybaristite.html", "text": "Идеята за провеждане на втори референдум в Обединеното кралство за по-нататъшното членство в ЕС се превърна в пречка за успеха на преговорите между управляващата Консервативна и опозиционна Лейбъристка партия тези дни, превръщайки ситуацията около Брекзит в политическа безизходица, пише британското издание  The Daily Telegraph   \r\nИзданието уверява, позовавайки се на източниците, участващи в междупартийните преговори, че основният \"идеолог\" в опозицията, който защитава идеята за нов референдум и възпрепятства сближаването на позициите на партиите, е министърът в сянка за Брекзит Киър Стармър. \r\nСпоред източници, позицията на Лейбъристката партия в диалога с Торите далеч не се счита за консолидирана. Пример за това е противоречието в преговорите между Стармър и министърът в сянка  на бизнеса, енергетиката и индустриалната стратегия“ Ребека Лонг-Бейли, която не подкрепя предложението на колегата си за втори референдум.  \r\nВ същото време източник от Лейбъристката партия снощи обвини торите в \"невъзможност да предложат нещо съвсем ново\" в допълнение към споразумението, което министър-председателят Тереза Мей постигна с ЕС и което Камарата на общините на британския парламент вече отхвърли три път. \r\nМеждувременно финансовият министър на британското правителство Филип Хамънд, който беше във Вашингтон в петък, не се съгласи с редица публикации, че Европейският съюз на извънредната среща на върха на тази седмица, е решил да отложи Брекзит до 31 октомври, като по този начин даде възможност на Лондон да повтори референдума. Според Хамънд, технически тази идея не изглежда осъществима. Министърът добави, че ако Брюксел действително има такава цел, органите на ЕС биха отделили много повече време за неговото прилагане.  Юлиян Марков", "date": "2019.04.13", "title": "The Daily Telegraph: Идеята за втори референдум пречи на преговорите между консерваторите и лейбъристите"}
{"url": "http://www.focus-news.net/news/2019/04/13/2646196/prof-aleksandar-marinov-politolog-evroizborite-prez-may-shte-protekat-pod-silen-protestno-nakazatelen-vot.html", "text": "Под силен протестно-наказателен вот на фона на висок емоционален градус ще протекат евроизборите през май. Това каза за седмичното обзорно предаване „Метроном“ на  Радио „Фокус“  политологът проф. Александър Маринов. По думите му предизборната кампания е жестока не защото използваните средства са грозни, а защото обществото вече мери с друг аршин. Лавината от скандали може да повиши активността на европейските избори и да я насочи срещу тези, които обществото смята за виновни, обясни политологът. БСП е партията, която разчита много повече на наказателния вот, отколкото на набирането на собствена убедителна позиция, уточни той, като добави, че това може да донесе тактически, но не и стратегически резултат на левицата. „Ако просто само се разобличават безобразията, това ще има временен ефект. Предполагам, че ще се наблюдава отлив от ГЕРБ и ще има прилив към БСП. Ако допуснем, че левицата спечели както европейските, така и вероятните предсрочни парламентарни избори. Какво обаче следва после? Какво ще промени БСП в цялата уредба, така че тя да не позволява подобна масова злоупотреба с власт? Сега има общи декларации – ще посмени закона и ръководителите. Нужни са конкретни мерки, не само смяна на ръководителите на антикорупционната комисия. Това е болест, която е засегнала цялата държава и тя се нуждае от комплексно, радикално хирургично лечение“, обясни проф. Александър Маринов. Той припомни, че отдавна предсрочните избори изглеждат неизбежни, защото сривът на доверието в управлението се задълбочава. Колкото повече време минава, толкова по-тежки ще бъдат резултатите за управляващите, добави политологът.  \r\nРосица АНЛЕГОВА", "date": "2019.04.13", "title": "Проф. Александър Маринов, политолог: Евроизборите през май ще протекат под силен протестно-наказателен вот"}
{"url": "http://www.focus-news.net/news/2019/04/13/2646195/emil-radev-ot-gerbenp-e-parviyat-balgarski-evrodeputat-podpisal-sporazumenieto-glasuvay-za-zhivotnite.html", "text": "Емил Радев от ГЕРБ/ЕНП е първият български евродепутат, подписал споразумението „Гласувай за животните\", което за съвсем кратко време беше подкрепено със стотици подписи. Това съобщиха от пресцентъра на  ПП ГЕРБ . „Гласувай за животните\" е споразумение между редица неправителствени организации и кандидатите за членове на Европейския парламент. Инициативата на интерпарламентарната група за защита на животните в ЕП цели да ангажира повече евродепутати да работят през следващия мандат по теми, свързани с опазването и благосъстоянието на животните в ЕС. Със своя глас в Европарламента Емил Радев се обяви за въвеждането на по-високи стандарти за защита на животните в европейското законoдателство. Българският евродепутат апелира Европейската комисия да осигури ефикасно приложение и изпълнение на приетото до момента европейско законодателство във всички държави-членки. Като своя лична мисия Радев определи и въвеждането на интегрирани и съвместими общоевропейски системи за регистрация и идентификация на домашни животни (кучета и котки). Целта е да се гарантира тяхната по-добра защита и проследимост в условията на свободно движение в рамките на единния пазар и с грижа за опазване на общественото здраве.  \r\nСамо преди месец Емил Радев бе отличен и със специална нагрaда за активни дейности за защита на животните в периода 2014-2019 г. \r\nЗа изминалите пет години интерпарламентарната група, на която е член, успя да реализира редица инициативи, сред които кампанията за ограничаване на транспортирането на живи животни, мерки срещу нелегалната търговия с домашни любимци и много други. С общите усилия на всички свои представители интергрупата за защита на животните се превърна в основно място за дебати по теми от обществено значение като необходимостта от регистрация и идентификация на домашните животни, предотвратяване трафика на диви животни и гарантиране качеството на местните и млечни продукти достигащи до европейските потребители.", "date": "2019.04.13", "title": "Емил Радев от ГЕРБ/ЕНП е първият български евродепутат, подписал споразумението \"Гласувай за животните\""}
{"url": "http://www.focus-news.net/news/2019/04/13/2646199/sport-balgarkite-vtori-v-otbornoto-klasirane-na-evropeyskoto-v-bukuresht.html", "text": "Борба: Българките са втори в отборното класиране на европейското в Букурещ. Нашите момичета приключиха първенството със 112 точки, като Тайбе Юсеин и Биляна Дудова защитиха титлите си, сребро добавиха Миглена Селишка и Евелина Николова, а Мими Христова се нареди пета.  \r\nТрофеят бе връчен на старши треньора Петър Касабов. \r\nПърви е тимът на Украйна със 168 точки , трети е съставът на Турция с 98. На четвърто място са азерките с 96, а отборът на Русия е  пети с 89 точки.", "date": "2019.04.13", "title": "Спорт: Българките втори в отборното класиране на европейското в Букурещ"}
{"url": "http://www.focus-news.net/news/2019/04/13/2646201/narodniyat-predstavitel-svetlana-angelova-i-ministarat-na-truda-i-sotsialnata-politika-biser-petkov-posetiha-ruse.html", "text": "Заместник – председателят на Комисията по труда, социалната и демографската политика и народен представител от ГЕРБ – Русе Светлана Ангелова и министърът на труда и социалната политика Бисер Петков посетиха гр. Русе. Това съобщиха от пресцентъра на  ПП ГЕРБ . Кметът на Община Русе Пламен Стоилов, заместник–кметът по хуманитарни дейности Иван Григоров и екипът им представиха текущите проекти на общината в сферата на социалната политика, както и някои от предизвикателствата при изпълнението им. Стоилов благодари на министъра за подкрепата и заяви, че развитието на социалните дейности е сред основните приоритети на Общината. Към момента в Русе функционират над 42 услуги, като инфраструктурата продължава да се развива. Най-новият проект е свързан с разкриването на два нови центъра за социални услуги в сградата на закрития Дом за деца, лишени от родителски грижи \"Св. Димитър Басарбовски\" в квартал \"Възраждане\". \r\nПо–късно министърът и Светлана Ангелова участваха в събитие от цикъла MASTЕRCLASS WORK 4.0., организирано от Конфедерацията на независимите синдикати в България и РУ “Ангел Кънчев“ - Русе. То се състоя пред близо 200 присъстващи в аула 2.101. Форумът бе уважен от президента на КНСБ Пламен Димитров, Петър Николов – заместник-министър на образованието и науката, чл. кор. проф. д.т.н. Христо Белоев – ректор на Русенския университет, представители на синдикални и работодателски организации, преподаватели, студенти и др. Целта бе да бъдат обсъдени предизвикателствата, които поставя дигитализацията пред пазара на труда - изчезването на цели професии, подпомагането на по-лесния преход от студентската скамейка до работното място и бързо променящите се технологии, които са на път да изместят човека в някои сфери на пазара на труда. \r\n„Уменията на работната сила ще са конвертируемата валута на пазара на труда в бъдеще. Младежите, които сега започват своя професионален път, се очаква да сменят 6-7 работни места. Новите тенденции изискват насърчаване на ученето през целия живот, за да се гарантира, че хората ще придобиват нови умения, които отговарят на динамично променящите се изисквания в света на труда и ще намират заетост“, подчерта в експозето си министърът. Петков представи и политиките на МТСП за повишаване на квалификация на безработни и заети. По Националния план за действие по заетостта е предвидено през 2019 г. да бъдат обучени над 11 000 безработни. По схема „Умения“ от оперативна програма „Развитие на човешките ресурси“ с 30 млн. лв. ще се финансират проекти на работодатели за повишаване на знанията и уменията на заети и безработни. \r\nПо–късно народният представител и министърът разгледаха дневния център за стари хора на фондация „Трета възраст“ на ул. „Йосиф Цанков“ № 47. Бисер Петков и Светлана Ангелова получиха изработени от възрастните хора икони и други сувенири. Те бяха поздравени с музикални изпълнения на самодейна певческа група. Министърът разгледа добрата материална база на центъра /спортна и компютърна зала, кухненски кътове/, позволяваща пълноценен отдих, възстановяване и социализация на над 50 хора от третата възраст.  Бисер Петков увери присъстващите в подкрепата на МТСП за развитието на социалните услуги на територията на община Русе и разговаря с Ценка Димитрова – ръководител на фондацията, за успешното изпълнение на проект, свързан с осигуряване на достъпна среда в сградата.", "date": "2019.04.13", "title": "Народният представител Светлана Ангелова и министърът на труда и социалната политика Бисер Петков посетиха Русе"}
{"url": "http://www.focus-news.net/news/2019/04/13/2646200/nimh-prez-poslednoto-denonoshtie-nay-golyamo-kolichestvo-valezhi-sa-otcheteni-v-lovech-61-lkvm.html", "text": "През последното денонощие най-голямо количество валежи са отчетени в Ловеч - 61 л/кв. м. Това съобщиха за  Агенция „Фокус“  от  Националния институт по метеорология и хидрология . В страната преобладаващите количества са между 5 и 15 л/кв.м, малко повече са на места в Северна България - във Велико Търново и Русе са паднали 21 л/кв. м, в Кнежа- 19 л/кв. м. Малко повече валежи има и в Бургас, където са отчетени 17 л/кв.м. По-голямата част от тези валежи са се реализирали вчера следобед, а през нощта най-много е валяло в Русе, Свищов и Разград. От НИМХ уточняват, че по отношение на месечната норма валежи, като се изключи Ловеч, където вече количеството на валежите са я надхвърли със 73%, в останалата част от страната все още не може да се говори за някаква аномалия и прекалено много валежи.  \r\nПрез днешния ден ще продължат валежите, като ще са главно в Източна България и в планините. И през следващото денонощие в източните райони ще вали почти през цялото време. В Западна България ще има по-дълги прекъсвания на валежите, но утре следобед там отново ще се активизират. По обилни утре ще са в Югозападна България и района на Родопите.  \r\nВременно стабилизиране на времето с повече слънце и без валежи се очаква във вторник и сряда.  \r\nИрина ИВАНОВА", "date": "2019.04.13", "title": "НИМХ: През последното денонощие най-голямо количество валежи са отчетени в Ловеч - 61 л/кв.м"}
{"url": "http://www.focus-news.net/news/2019/04/13/2646203/narodniyat-predstavitel-svetlana-angelova-i-ministarat-na-truda-i-sotsialnata-politika-biser-petkov-posetiha-dve-mogili.html", "text": "Заместник – председателят на Комисията по труда, социалната и демографската политика и народен представител от ГЕРБ – Русе Светлана Ангелова и министърът на труда и социалната политика Бисер Петков посетиха днес Две могили. Това съобщиха от  пресцентъра на ПП ГЕРБ. \r\nКметът на Община Две могили Божидар Борисов, заместниците му Красимира Русинова и Георги Великов представиха акценти от работата на администрацията през настоящия мандат в сферата на социалната политика и реализацията на проекти в тази област на територията на град Две могили и съседните населени места. Борисов сподели своите виждания за развитие на социалните услуги на територията на общината, за което потърси съдействие от министъра и народния представител. Близо 300 души ползват услугите по програмата за топъл обяд в общината. 62 са личните и социалните асистенти на територията на общината, отбеляза кметът в експозето си и благодари на министъра за подкрепата при реализацията на тези общественозначими проекти. Министър Петков изказа своето задоволство от постигнатото в Две могили, като насърчи кмета да приложи на практика идеята за комплекс от социални услуги по подобие на този в община Русе. \r\nКметът Борисов показа и планове за инфраструктурни проекти в процес на реализация или за които ще се използва общинско и държавно финансиране, както и такова от европейските фондове. Такъв е този за изграждане на нова спортна зала за тенис на маса и други спортове и пр. \r\nПо време на провелата се късно този следобед среща с общински съветници в Две могили бяха дискутирани въпроси за програмите за заетост за хора в предпенсионна възраст, на които им предстои пенсиониране, бъдещето на центровете за настаняване от семеен тип и пр. \r\nПо време на визитата в Две могили министърът и народният представител посетиха Центърът от семеен тип за възрастни хора с умствена изостаналост. Бисер Петков и Светлана Ангелова се запознаха с добрата материална база, но и с някои проблеми, за решението на които поеха ангажимент да работя. Ще се потърси начин за осигуряване на нов микробус за нуждите на центъра, тъй като потребителите имат нужда от специализиран превоз с оглед оказване на здравни и пр. услуги. Наред това ще се съдейства и за обезпечаване на необходимите служители от персонала, тъй като те имат ниски трудови възнаграждения, а и броят им не е голям, за да се полагат още по – големи грижи за 15-те потребители – 9 жени и 6 мъже.  \r\nВ края на посещението в Две могили министър Петков и зам. – председателят на Комисията по труда, социалната и демографската политика в Народното събрание разгледаха обект в СУ „Свети Св. Кирил и Методий“ – Две могили, ремонтиран по проект „Красива България“. Благодарение на подобрените условия за достъпна среда в значителна степен се облекчава учебния процес за 424 ученици там. Министърът разговаря с директора на учебното заведение за предизвикателствата, свързани с интеграцията на деца със специални образователни потребности и осъществяването на проекти с финансиране от МТСП през последните години. \r\nВ заключение Бисер Петков оцени високо добрият диалог между местната и законодателната власт в Русенския регион с оглед изпълнение задачите от управленската програма на кмета на общината в областта на социалната и образователната политика.", "date": "2019.04.13", "title": "Народният представител Светлана Ангелова и министърът на труда и социалната политика Бисер Петков посетиха Две могили"}
{"url": "http://www.focus-news.net/news/2019/04/13/2646186/rse-makedoniya-televizionniyat-debat-mezhdu-kandidat-prezidentite-obhvana-shirok-krag-ot-vaprosi.html", "text": "Телевизионният дебат между кандидат-президентите по македонската телевизия МТМ  обхвана широк кръг от въпроси., информира македонската редакция на  Радио Свободна Европа“ . \r\nОт прехода и протестите срещу университета Тетово през 90-те години, през режима на \"Семейството\" и заграбената държава към Договора от Преспа, споразумението с България за добросъседски отношения и евроатлантическите стремежи на страната бяха част от политическите противоречия на тримата кандидати за президент във втория телевизионен дебат. Кандидатът за президент, подкрепен от правителствената коалиция Стево Пендаровски, поиска позицията на подкрепената от ВМРО-ДПМНЕ Гордана Силяновска Давкова за това как ще води страната по пътя към ЕС и НАТО, ако се противопоставя на споразуменията с Гърция и България. \r\nИнтересно е, че от дебата в дебата не можем да получим позиция от Силяновска, как ще влезете в ЕС, ако сте против споразуменията с България и Гърция. Ако имате ясно изразено негативно отношение, тогава говорите само празна политическа реторика, каза Пендаровски. \r\nСиляновска посочи, че ще спазва тези споразумения. \r\n„Тъжно е, когато се прави разлика между Гордана като учен и Гордана като политик. Като учен ще критикувам недостатъците, но като президент ще спазвам двете споразумения. Няма да мълча пред нарушаването на международното право и конституционното право, но като президент ще спазвам двете споразумения. Не съм нито царица, нито кралица, за да отменям договорите, ще уважавам договора до момента, в който се стигне до неговата промяна, отговори Силяновска. \r\nПри разискванията кандидатите отговориха на въпроса за реформите в структурите за сигурност, при които кандидатът, подкрепен от БЕСА и Алианса на албанците Блерим Река зааяви на Пендаровски, че законопроектът за сигурността дава твърде много власт на премиера Зоран Заев, последвано от контра-реплика. \r\n\"Законът все още е в процес на изработване, работните групи все още работят и това, което видяхте, е стара версия, но въпреки това аз публично казвам, че аз лично ще бъда против такава формулировка, в която правомощията ще бъдат поставени под шапката само на министър-председателя и да се получи концентрация на власт. Ние не се нуждаем от много овластен премиер, за да му даваме шанс да стане такъв нормативно ”, отговори Пендаровски. \r\nВ допълнение Река изрази съмнение, че през юни страната ще получи положителен доклад на ЕК и ще започне преговори с ЕС.  Юлиян Марков", "date": "2019.04.13", "title": "РСЕ (Македония): Телевизионният дебат между кандидат-президентите обхвана широк кръг от въпроси"}
{"url": "http://www.focus-news.net/news/2019/04/13/2646198/noviy-deny-rusiya-edni-predsrochni-izbori-v-sarbiya-biha-bili-razgrom-za-opozitsiyata.html", "text": "Предсрочните парламентарни избори в Сърбия, за които говори президента на републиката Александър Вучич, заплашват опозиционните партии с пълно поражение. Според резултатите от анкетата „Политически барометър, април 2019 г.“, публикувана от „Фактор плюс“, около 55% от гласоподавателите биха гласували за Сръбската прогресивна партия на президента Вучич, ако бяха проведени парламентарни избори в неделя, пише руската агенция  Новый день\" \r\nВ същото време 11,8% от гласоподавателите биха гласували за опозиционния блок на Съюза за Сърбия, а 10,1% - за Социалистическата партия на Сърбия Ивица Дачич. Пет процентовата  избирателна бариера би преодоляло и опозиционното „Движение на свободните граждани” Сергей Трифунович с 5,4% от гласовете. \r\nВ същото време, според анкетата, проведена от 7 до 11 април сред хиляда души, 47% от гражданите, които имат право на глас ще отидат в избирателните секции,  а 29%  не биха гласували изобщо. Не са решили дали ще гласуват или нямат мнение  24% от анкетираните. \r\nКоментирайки това политическо подреждане, директорът на Фондацията за прогресивна политика Олег Бондаренко отбеляза, че нивото на доверие към президента Вучич е високо и стабилно и това се потвърждава от много проучвания, проведени преди и след началото на протестите. \"Властите си вършат работата добре, в противен случай ще има съвсем различни числа\", подчерта експертът. \r\nТой отбеляза, че \"в сръбското общество не е формирана умора от Вучич, въпреки че той е в политиката от доста време, но е президент едва от 2017 г.\" \"Да, много хора имат въпроси към неговата политика, защото той взаимства някои моменти от ерата на Тито, но по времето на маршала страната е била с далеч по-голяма територия и Вучич няма възможност да приложи такива политически решения в далеч по-малка Сърбия. \r\nЩо се отнася до опозицията, както отбелязва експертът, „тя се основава на хора, които след свалянето на Милошевич и преди победата на Томислав Николич през 2012 г. са на власт”. „При тяхното управление имаше високо ниво на бедност в Сърбия, процесът на приватизация беше много активен, продажбите на всичко и на всички, а хората живееха много, много зле и все още помнят всичко много добре”, заяви Бондаренко.  Юлиян Марков", "date": "2019.04.13", "title": "„Новий день“ (Русия): Едни предсрочни избори в Сърбия биха били разгром за опозицията"}
{"url": "http://www.focus-news.net/news/2019/04/13/2646206/evrodeputatat-andrey-novakov-i-narodniyat-predstavitel-plamen-nunev-napraviha-ogled-na-infrastrukturni-obekti-v-obshtina-borovo.html", "text": "Евродепутатът от групата на ЕНП/ГЕРБ Андрей Новаков заедно с народния представител от ГЕРБ – Русе Пламен Нунев направиха оглед на инфраструктурни обекти в Община Борово. Това съобщиха от пресцентъра на  ПП ГЕРБ . Те бяха придружавани от кмета на Община Борово Валентин Панайотов и част от неговия екип. Новаков и Нунев се запознаха на място с рехабилитацията на Народно читалище „Искра 1898“ и изграждането на новия параклис в Борово. За половин милион лева е ремонтирана църквата „Света Троица“ в Обретеник, облагородено е и  прилежащото пространство, каза кметът на Община Борово. По-късно бе направен и преглед на изпълнението на голям проект по Програмата за развитие на селските райони. За сумата от 5,8 млн. лева в момента ремонтират участъци от два общински пътя, като единият от тях е по маршрута Обретеник – Горно Абланово и от кръстовището на този път до село Екзарх Йосиф. Още 3,4 млн. лева ще бъдат инвестирани във водопроводна мрежа по 26 улици в град Борово, като днес бе направена първата копка по проекта. \r\nПо време на визитата Валентин Панайтов коментира не само подобряването на инфраструктурата в региона, но и създаването на добри условия за бизнес. Реализира се проект, подкрепен от ОП „Развитие на човешките ресурси“. Андрей Новаков прояви интерес към създадения Бизнес център за обучение по предприемачество и за стартиране на малък бизнес. Община Борово в партньорство с Клуб „Отворено общество Русе“ трансферират 2 социални иновации от партньорите си FVB S.R.Lот Анкона, Италия за работа с лица, които искат да стартират своя компания. \r\nВ края на посещението евродепутатът оцени високо съвместната работа на местната и законодателна власт за изпълнение приоритетите в програмата на кмета в интерес на местните жители. „Борово е пример за това, че Европейският съюз не е далеч, а е в малките населени места и хората го усещат. Доказателство за това е стартът на изграждането на 15 км. водопровод и 4 км. пътища в града“, заяви Новаков. В тази връзка Пламен Нунев изрази благодарност към евродепутатите от ГЕРБ, които подпомагат развитието на регионите в страната, а с финансирането от еврофондовете се променя в положителна посока обликът на населените места.", "date": "2019.04.13", "title": "Евродепутатът Андрей Новаков и народният представител Пламен Нунев направиха оглед на инфраструктурни обекти в Община Борово"}
{"url": "http://www.focus-news.net/news/2019/04/13/2646202/nimh-valezhnata-obstanovka-koyato-ochakvame-v-momenta-ne-predvizhda-opasnost-ot-razlivi-i-navodneniya-ot-rekite-v-stranata.html", "text": "Валежната обстановка, която очакваме в момента, не предвижда опасност от разливи и наводнения от реките в страната. Това съобщиха за  Агенция „Фокус“  от  Националния институт по метеорология и хидрология . „След известно време на сайта на НИМХ ще излезе информация за възможни поройни наводнения в долното течение на притока на р. Струмешница, но това излиза от модел и най-вероятно няма да има такава опасност. Единствено може да се говори за по-съществени повишения на реките в Дунавския басейн, където са: р. Осъм, р. Янтра, р. Русенски Лом и Черноморските реки“, посочиха от института по хидрология.  \r\nИрина ИВАНОВА", "date": "2019.04.13", "title": "НИМХ: Валежната обстановка, която очакваме в момента, не предвижда опасност от разливи и наводнения от реките в страната"}
{"url": "http://www.focus-news.net/news/2019/04/13/2646205/ministar-krasimir-valchev-rabotata-na-mehanizma-po-obhvashtane-na-detsa-v-uchilishte-tryabva-da-se-prefokusira-varhu-ezhednevnata-poseshtaemost.html", "text": "Работата на механизма по обхващане на деца в училище трябва да се префокусира върху ежедневната посещаемост. Това заяви при посещението си в Сливен министърът на образованието и науката Красимир Вълчев, предаде репортер на  Радио „Фокус“ – Сливен . По думите на Вълчев постигнатите добри резултати от работата на екипите по откриване и връщане в училище на деца отпаднали от системата, трябва да се затвърдят със задържането им там и фокусиране върху ежедневното обучение. \r\n\"Ключова в тази насока е работата с общността и родителите, на които трябва да се внуши, че образованието е необходимост за децата\", допълни министър Вълчев. Той припомни, че след осигуряване на допълнителни средства за училищата в проблемните райони, сред които и Сливен, са назначени над 200 медиатора, които помагат в разяснителната дейност и убеждават родителите да осигурят достъп на децата до училище и ежедневната посещаемост. \r\nМинистър Вълчев поясни, че Министерството на образованието си поставя две основни цели. Първата е да осигури равен достъп до образование и да направи така, че всяко едно дете да учи 14 години - две в предучилищна възраст и още 12 години в училище. Втората е модернизацията и качеството на образованието, така че то да дава знания и компетентности, съобразени с изискванията на 21 век и потребностите на модерния пазар на труда. По думите му, ключово за това ще бъдат модернизацията на българските училища, за които МОН ще заложи допълнителни средства в бюджета за следващата година, и въвеждането на задължително предучилищно образование за четиригодишните деца. \r\nМинистър Красимир Вълчев е на посещение в Сливен за участие в гражданския диалог на тема образование. Форумът е част от платформата за граждански диалог „Европа в нашия дом”. \r\nЛюдмила ЙОРГОВА", "date": "2019.04.13", "title": "Министър Красимир Вълчев: Работата на механизма по обхващане на деца в училище трябва да се префокусира върху ежедневната посещаемост"}
{"url": "http://www.focus-news.net/news/2019/04/13/2646207/nezavisen-makedoniya-nyama-da-se-izpolzva-terminat-balgarski-zemi-za-sabitiya-sluchili-se-predi-sazdavaneto-na-balgariya.html", "text": "Няма да се използва терминът „български земи“ в българските учебници , за събития, случили се преди създаването на България, пише македонският вестник  “Независен“ . \r\nНа двудневната, петата среща на Съвместната комисия по исторически и образователни въпроси между Македония и България, проведена в София в сряда и четвъртък, експертите работиха по бележките в учебниците по история за пети клас в българската образователна система и шести клас в македонската образователна система за периодите на праисторията и античността. След обсъждания и разисквания беше направена първоначална версия на препоръките, която трябваше да бъде представена на двете правителства, за да се подобри съдържанието на учебника. Академикът Драги Георгиев, който е начело на македонския екип от експерти, каза пред вестника, че очаква препоръките от учебника да бъдат приети на следващото заседание през юни в Скопие. От българската страна бе приета забележката на местните експерти, когато става дума за събития от древността, които са се случили  на територията на днешната българска държава, за да не използват термина \"български земи\", защото  на територията на днешна Република България е има земи, които са принадлежали и на други съседни държави. \r\n\"Нашата забележка беше, когато говорим за земи, които сега са извън съвременната българска държава, а се говори  за български земи, включително и за територията на нашата страна, че трябва да бъдем внимателни тук. Когато става дума за българските земи, този термин ще бъде заменен от територията на днешната българска държава. До следващата среща през юни ще завършим оригиналната версия, ние от наша страна, те от тяхна страна. Междувременно ще разгледаме тези версии и целта е най-накрая да приемем препоръките от учебниците на следващата среща. Те имат бележка за мисията на апостол Павел в нашите учебници. Те твърдят, че учебниците показват, че мисията на апостол Павел тук е поставила основите на бъдещата македонска църква и има забележка, че няма основание за това, но апостол Павел разпространява християнството тук, без да поставя основите на църквите, които се формират в това пространство ”, каза Георгиев. \r\nИ двете страни имат обща бележка за учебниците за по-точно използване на географските карти, т.е. географските карти да са подходящи за периода, в който се отразяват и да не носят никаква сугестия и да не се фокусират върху бъдещи времена. \r\nБългарските експерти направиха забележка в македонски учебник за карта, показваща цяла географска Македония, на която е написана карта на древна Македония. Според българските експерти, ако става дума за Древна Македония, трябва да се каже кога е датирана картата. От македонска страна забележка е, че има карта на българската държава от девети век и веднага след това в същия контекст е имало карта на Санстефанска България. Това е карта от ранното Средновековие и карта от 19-ти век до нея, която представлява приемственост на това състояние в това пространство. Македонската забележка е, че , когато се говори за определен период и картата трябва да е от този период  ”, каза Георгиев. \r\nНа втория ден членовете на съвместната комисия са започнали дебат за характера и работата на Гоце Делчев, който е включен в списъка на лицата, които трябва да бъдат обсъдени съвместно. Разговорите ще бъдат възобновени на следващото заседание през юни. Тогава се планира да се работи върху забележките в учебниците за Средновековието. \r\n„Ще обсъдим Св. Св. Кирил и Методий, Св. Наум и Св. Климент, за да видим къде имаме същите позиции и къде се разминаваме. Ще се погрижим някои препоръки да бъдат приведени в съответствие. Св. Кирил и Св. Методий както в техните, така и в нашите учебници са национализирани от съвременния аспект, че са или македонци, или българи. Те смятат, че в нашите учебници ролята на средновековната българска държава в разширяването на мисията и ролята на св. Климент и Св. Наум не достатъчно добре упомената, защото се връщат от Моравия и намират закрила в българската средновековна държава, ”добави Георгиев. \r\nЕксперти от България и страната имаха забележки относно степента, до която се намират древните племена, траките, бригите, илирите. Стана ясно, че тези граници не са строго определени, за да не се натоварват много учениците.  Юлиян Марков", "date": "2019.04.13", "title": "„Независен“ (Македония): Няма да се използва терминът „български земи“ за събития, случили се преди създаването на България"}
{"url": "http://www.focus-news.net/news/2019/04/13/2646209/varna-ag-bolnitsata-v-grada-se-vklyuchva-v-kampaniyata-za-sabirane-na-plastmasovi-kapachki-v-grada.html", "text": "АГ болницата във Варна се включва в кампанията за събиране на пластмасови капачки в града. Това съобщават от пресцентъра на  СБАГАЛ – Варна . Екипът на болницата благодари на сдружение „Аз вярвам и помагам“ за даренията, които са получили през годините от организираните кампании за събиране на пластмасови капачки. Модерната и високоспециализирана апаратура от кампанията са кувьоз и реанимационна маса за целите на неонатологично отделение. С тази апаратура се подобрят интензивните грижи, които екипът на болницата полага ежеминутно за най-малките, но и най-борбени пациенти. От началото на 2019 г. до момента в отделението по неонатология към АГ болница са лекувани над 80 недоносени деца, като най-малкото до момента е 680 гр. В АГ болница от началото на годината са проплакали 530 бебета. За да може освен адекватна и навременна медицинска помощ от страна на специалистите, работещи в болницата при проследяване на бременността, раждането и последователните грижи за новороденото, лечебното заведение се нуждае от апаратура за отделенията „Родилно“ и „Неонатология“.", "date": "2019.04.13", "title": "Варна: АГ болницата в града се включва в кампанията за събиране на пластмасови капачки в града"}
{"url": "http://www.focus-news.net/news/2019/04/13/2646197/dots-antoniy-galabov-politolog-tazi-vecher-shte-se-napravi-opit-za-radikalizirane-na-protesta-v-gabrovo.html", "text": "Тази вечер ще се направи опит за радикализиране на протеста в Габрово. Това каза в интервю за седмичното обзорно предаване „Метроном“ на  Радио „Фокус“  политологът доц. Антоний Гълъбов. Той отбеляза, че има достатъчно заинтересовани групи, които са в състояние да се опитат да радикализират всяка ситуация. Доц. Гълъбов припомни, че подобен опит е имало в Кюстендил само преди два месеца. „Кметът на Кюстендил успя да удържи да не бъде етнизиран един криминален случай, в който загина човек,  защото български и ромски мутри са се сбили. Тук няма етнически елемент, в това отношение опитите продължават с Габрово“, каза доц. Антоний Гълъбов. По думите му опасни групи от интереси влияят върху различни партии. „Става дума за проблем на националната сигурност, който не е ромски, той е български. В българското общество има групи, които са в състояние да сплашат хората и да спекулират със страховете на българските граждани, което е много опасно. Тези групи не са ромски, а български. Много е важно тази линия, която избра правителството в момента,  да бъде продължена и след затихването на проблемите в Габрово. Имам основания да смятам, че тази вечер те ще се опитат да радикализират протеста, затова е много важно хората, които отговарят за управлението на кризата в Габрово, да се подготвят добре. Има групи от интереси, които търсят провокация, които търсят възможност да се радикализира ситуацията и да дестабилизират страната“, заяви политологът. Според доц. Антоний Гълъбов по сценариите досега тези групи ще се опитат да придвижат хора към Габрово. „Помните Катуница - в рамките на часове бяха докарани футболни агитки. Имаме натрупване, имаме последователност, свързана с предизборна ситуация, генериране на етническо напрежение, последователна работа в социалните мрежи и всяване на страх. Това е риск, който трябва да бъде пресрещнат много сериозно“, отбеляза доц. Антоний Гълъбов. \r\nРосица АНГЕЛОВА", "date": "2019.04.13", "title": "Доц. Антоний Гълъбов, политолог: Тази вечер ще се направи опит за радикализиране на протеста в Габрово"}
{"url": "http://www.focus-news.net/news/2019/04/13/2646213/blagoevgrad-zhiteli-na-chast-ot-selata-v-obshtina-garmen-sa-se-sabrali-na-improviziran-protest-s-koyto-nastoyavat-za-speshen-remont-na-patishtata-v-rayona.html", "text": "Жители на част от селата в Община Гърмен са се събрали на импровизиран протест, с който настояват за спешен ремонт на пътищата в района. За  Радио „Фокус“ – Пирин  кметът на общината Минка Капитанова коментира, че не знае към този момент да има организиран протест, но заяви, че абсолютно подкрепя недоволството на хората срещу лошото състояние на пътната инфраструктура в Гърмен и селата, попадащи в обхвата на общината. „Не знам дали има протест, тъй като не съм уведомена официално, но по темата имаме отговор от Агенция „Пътна инфраструктура“, тъй като многократно съм правила запитвания към тях, както и към Областно пътно управление – Благоевград по отношение пътната мрежа. В официалния им отговор се посочва, че в техните планове е включен ремонт основния път в Община Гърмен. Това трябва да се случи през месец май. Аз подкрепям хората, защото пътят наистина е в окаяно състояние и наистина имаме нужда той да бъде ремонтиран“, каза още Минка Капитанова. Тя подчерта, че недоволството на гражданите е основателно и тя ги подкрепя изцяло. \r\nЛивия НИНОВА", "date": "2019.04.13", "title": "Благоевград: Жители на част от селата в Община Гърмен са се събрали на импровизиран протест, с който настояват за спешен ремонт на пътищата в района"}
{"url": "http://www.focus-news.net/news/2019/04/13/2646214/sport-botas-specheli-nadprevarata-s-hamiltan-za-polpozishan-v-kitay.html", "text": "Валтери Ботас спечели квалификацията за Гран При на Китай в оспорвана надпревара със своя съотборник Люис Хамилтън. Финландецът беше изключително съсредоточен през цялото време, докато четирикратният световен шампион се представи колебливо и натисна едва в края. Двамата бяха разделени само от 23 хилядни.  \r\nНа втория ред с три десети изоставане се класираха болидите на Ферари, като Фетел беше по-бърз от Леклер само със 17 хилядни. Третата двойка на старта оформиха колите на Ред Бул, като Гасли изостана на 8 десети от Верстапен, който обаче се оплака по радиото от проблеми с трафика по време на последния опит.", "date": "2019.04.13", "title": "Спорт: Ботас спечели надпреварата с Хамилтън за полпозишън в Китай"}
{"url": "http://www.focus-news.net/news/2019/04/13/2646212/sds-izrazi-vazmushtenieto-si-ot-prizivite-na-partiya-vazrazhdane-v-dobrich-za-osuetyavane-na-predstavyaneto-na-knigata-na-aleksandar-yordanov-v-grada.html", "text": "Съюзът на демократичните сили изразява своето възмущение и огорчение от призивите на партия „Възраждане“ в Добрич за осуетяване на представянето на книгата на Александър Йорданов в града и обидите към него. Това се посочва в  декларация на СДС.  Според СДС „Възраждане“ неведнъж е заявявала откровените си прокремълски позиции, които налага арогантно и обидно спрямо политиците и гражданите, които не споделят възгледите им. \"Припомняме, че лидерът на „Възраждане“ , Костадин Костадинов, стоеше рамо до рамо с Корнелия Нинова на миналогодишния първомайски протест в столицата. За нас той е „Б“ отборът на БСП, който върши черната работа на столетницата с агресивни партизански методи срещу политическия опонент, докато БСП и Нинова се представят като проевропейци и демократи\", се казва още в декларация.\"Във връзка със заплахите от партия“ Възраждане“ към кандидата за евродепутат, г-н Александър Йорданов, СДС ще сезира правоохранителните органи и прокуратурата\", допълват от СДС, като подчертават, че Александър Йорданов е знаково лице на започналата преди 30 години битка на СДС за свобода на словото и демокрация, и опитът да му се отнеме именно свободата да изразява идеите си, е равен на цинизъм. \"Нетърпимостта и омразата към различните политически позиции са характерни за тоталитарните общества и са недопустими за държава-член на Европейския съюз\", заявяват от СДС. Те призоват всички политически сили да запазят коректния и толерантен тон в предстоящата предизборна кампания и да не накърняват достойнството на политическите си опоненти. \"Нека да не забравяме, че предстоят европейски избори, най-важните за развитието и бъдещето на ЕС, и гражданите очакват от политиците и партиите да дебатират и представят идеите си за бъдещето на общността\", призовават още от партията.", "date": "2019.04.13", "title": "СДС изрази възмущението си от призивите на партия „Възраждане“ в Добрич за осуетяване на представянето на книгата на Александър Йорданов в града"}
{"url": "http://www.focus-news.net/news/2019/04/13/2646210/", "text": "Моделът на последователни и радикални действия на ГЕРБ, свързан с подаването на оставки, в средносрочен план ще започне да дава резултати. Това каза в интервю за седмичното обзорно предаване „Метроном“ на  Радио „Фокус“  политологът доц. Антоний Гълъбов. По думите му казусът с апартаментите тази седмица е приключил. „Приключи го президентът Румен Радев, защото се опита да удължи сигнала, но всъщност го заглуши. Добре е да кажем в края на тази седмица, че имаме променена среда, в която това, което беше използвано като пропагандна кампания, като атака срещу управляващите и т.н., трябва да се превърне във всекидневие. Оттук нататък всички български политици, всички хора, които заемат важни позиции, трябва да очакват това. Това трябва да се превърне във всекидневие, което постепенно да морализира българския политически живот. Трябва да стане ясно, че всеки, който е на публична позиция, може да бъде принуден да отговаря и да обяснява произхода на средствата, с които разполага“, заяви политологът. Според доц. Антоний Гълъбов връщането на усещането за справедливост изисква много повече усилия, не само подаване на оставки. „Усещането за несправедливост беше трупано през всички тези 30 години в българското общество по различни причини. То дори не е адресирано единствено и само към съдебната власт или към управляващите. Българските граждани живеят с дълбокото усещане за несправедливост във всекидневния си живот и преодоляването на тези нагласи ще изисква много повече време и усилия“, каза още той. Доц. Антоний Гълъбов коментира, че ГЕРБ е особен тип политическа организация. „В началото много хора смятаха, че ГЕРБ е от типа на НДСВ, че е по-скоро временен политически феномен, който след време ще се разпадне. Всъщност се оказа, че през всичките тези повече от 10 години около 1 милион български граждани се разпознават през тази политическа формация. В този смисъл става дума за реална политическа партия. С доста активен вътрешен организационен живот. Разбира се, че всички тези хора са много обезпокоени от това, че ключови за тях фигури, които имат изключителен авторитет за тях, претърпяват подобни събития, особено разбира се Цветан Цветанов. И няма как да няма напрежение вътре в самата партийна структура на ГЕРБ, но аз смятам, че това ги мобилизира“, допълни политологът.  \r\nРосица АНГЕЛОВА", "date": "2019.04.13", "title": "Доц. Антоний Гълъбов, политолог: Моделът на последователни и радикални действия на ГЕРБ ще започне да дава резултати"}
{"url": "http://www.focus-news.net/news/2019/04/13/2646192/prof-aleksandar-marinov-politolog-vpechatleniyata-za-bezpomoshtnost-i-nezainteresovanost-na-darzhavata-sa-v-osnovata-na-naprezhenieto-v-gabrovo.html", "text": "Впечатленията за безпомощност и незаинтересованост на държавата, водещи до безнаказаност, са в основата на напрежението в Габрово. Това каза за седмичното обзорно предаване „Метроном“ на  Радио „Фокус“  политологът проф. Александър Маринов. По думите му не става въпрос за режисирани събития, а за опити на различни среди, фактори, групи и партии да се възползват от ситуацията. „Имаше много такива примери, нека си спомним случая във Войводиново наскоро. Тогава също лидерът на една от управляващите партии каза силни думи, но виждаме, че тези спорадични ПР акции нямат резултат. Големият въпрос е за сериозната, добре обоснована и последователно прилагана политика на държавата спрямо ромското малцинство и особени негови характеристики – престъпността, неграмотността, изключването и бедността. Това не се решава със спорадични мерки. Има поне десет такива примери през последните 10-15 години. Виждаме, че напротив – положението се влошава“, отбеляза проф. Александър Маринов. Той не изключи възможността най-пострадалите страни от темата с апартаментите да се възползват от ситуацията в Габрово, за да замъглят скандала с имотите. Темата с апартаментите на властимащите се банализира и разширява до абсурд, обясни проф. Маринов. По думите му „Апартаментгейт“ не трябва да се превръща в масов проблем на обществото. Оставките не играят ролята на обществен успокоител, обясни политологът, като добави, че хората искат компетентно и безпристрастно разследване без намеса на властови чадър. \r\nРосица АНГЕЛОВА", "date": "2019.04.13", "title": "Проф. Александър Маринов, политолог: Впечатленията за безпомощност и незаинтересованост на държавата са в основата на напрежението в Габрово"}
{"url": "http://www.focus-news.net/news/2019/04/13/2646215/prof-hristo-bondzholov-vtu-predi-140-godini-narodat-ne-e-razlichaval-evropa-taka-kakto-ya-razlichavat-horata-dnes.html", "text": "Преди 140 години народът не е различавал Европа така, както я различават хората днес. Това каза за седмичното обзорно предаване „Метроном“ на  Радио „Фокус“  проф. Христо Бонджолов, ректор на Великотърновския университет „Св. св. Кирил и Методий“ по повод годишнината от приемането на Конституцията на България. Тогава те обаче преминават границата от тиранията към свободата и Търновската конституция им дава необходимата надежда, обясни той. „В залата на Учредителното събрание, там, откъдето е започнала нова България, онази, която е само в очите на дядо Йоцо от Вазовия разказ и в мечтите на българите за свободна България, започва с Търновската конституция – една от най-демократичните конституции в Европа. Преди 140 г. шепата интелектуалци след освобождението полагат в темелите на нашата нова държава една Конституция, държава, която да се гради на правото и справедливостта. Те застават зад нея и слагат основите на нова България“, припомни проф. Христо Бонджолов. Той каза още, че България ще остане държавата, която е била в миналото, само ако юристите пазят правото, а учителите и лекарите бъдат поставени на пиедестал.  \r\nРосица АНГЕЛОВА", "date": "2019.04.13", "title": "Проф. Христо Бонджолов, ВТУ: Преди 140 години народът не е различавал Европа така, както я различават хората днес"}
{"url": "http://www.focus-news.net/news/2019/04/13/2646216/pregled-na-mezhdunarodnite-novini-do-13-chasa-agentsiya-fokus.html", "text": "Сирийските държавни медии съобщиха, че израелски самолети са извършили удар в Западна Хама в близост до град Масяф. \r\nДържавната агенция на Сирия SANA заяви, че израелските военновъздушни сили са изстреляли ракети от ливанското въздушно пространство и съобщава, че няколко сгради са били унищожени и трима души са били ранени. \r\nВ репортажа се твърди, че сирийските военновъздушни сили са свалили няколко ракети. \r\nПрез февруари израелска компания за анализ на сателитни изображения каза, че мощната система С-300 е „вероятно функционираща“ в района на Mасяф, където е бил ударът. Системата би била потенциална заплаха за въздушната кампания на Израел срещу Иран в страната. \r\nИзраел заплаши, че ще унищожи системата С-300, ако се използва срещу изтребителите му, независимо от потенциалния ответен удар от страна на Русия, която предостави на Сирия мощна батарея за отбрана. \r\n*** Председателят на Държавния съвет на Северна Корея Ким Чен-ун изрази готовността си да проведе трета среща с американския президент Доналд Тръмп, въпреки неуспешната среща на върха в Ханой. Това съобщи в събота Централната телеграфна агенция на Корея KCNA, от  TACC . \r\n\"Ако Съединените щати намерят решение, което да споделим с тях и с правилната позиция да предложат провеждането на третата среща на върха и преговорите между ръководителите на КНДР и САЩ, ние сме готови отново да се съгласим с това,\" цитира агенцията Ким Чен-ун. Според агенцията лидерът на Северна Корея е призовал САЩ да преразгледат отношението си към преговорите за денуклеаризация на Корейския полуостров, тъй като счита, че е необходимо Вашингтон да разработи \"справедливо и взаимно приемливо\" решение. \r\n\"Няма да се поколебая да подпиша споразумението, само ако е написано така, че да отговаря на интересите на Северна Корея и САЩ и то да бъде справедливо и взаимно приемливо\", подчерта Ким Чен-ун. \"И това ще зависи изцяло от това, каква е позицията на САЩ.\" \r\nВ изказването си пред Върховното народно събрание лидерът на КНДР обясни своята гледна точка относно причините за провала на срещата на върха между двете страни в Ханой, отбелязвайки, че тази среща \"ни накара силно да се съмняваме в правилността на предприетите стъпки", "date": "2019.04.13", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/04/13/2646218/abv-mladezhi-se-vklyuchiha-v-kampaniyata-kapachki-za-badeshte.html", "text": "АБВ - Младежи дариха десетки хиляди пластмасови капачки в рамките на благотворителната кампания „Капачки за бъдеще“. Това съобщиха от пресцентъра на  АБВ . Младите от партията подкрепят каузата и считат, че нехайството на държавата по този тежък проблем от десетилетия е крайно време да приключи. Малко хора знаят, че едно от всеки десет бебенца се ражда недоносено. Още по-малко хора знаят, че едно от всеки три бебенца, което е било в кувьоз, получава увреждане на зрението. И почти никой не знае, че състоянието на кувьозите в малките общински болници е трагично. Или са стари и амортизирани, или просто липсват. Време е това да се промени!", "date": "2019.04.13", "title": "АБВ - Младежи се включиха в кампанията „Капачки за бъдеще“"}
{"url": "http://www.focus-news.net/news/2019/04/13/2646217/rzi-varna-s-25-poveche-sa-bolnite-ot-ostri-respiratorni-zabolyavaniya-v-oblastta-za-perioda-ot-5-do-11-april.html", "text": "С 25 повече са болните от остри респираторни заболявания в областта за периода от 5 до 11 април. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. Според събраните данни за периода са регистрирани 66 броя остри респираторни заболявания (ОРЗ) срещу 41 случая от предходната седмица. По 19 броя са пациентите при децата до 4-годишна възраст и хората от 30 до 64 години. 17 са случаите при децата от 5 до 14 години. За сравнение пациентите с ОРЗ са били 44 за същия период на 2018 г. Един е случаят на грип, както през тази така и през миналата отчетна седмица. Пациентът е във възрастовата група от 30 до 64-годишна възраст. За шестдневния период в РЗИ са регистрирани 36 усложнения от ОРЗ – 18 бронхита и 18 пневмонии. Най-много са усложненията при хората от 30 до 64 години – 12 броя. \r\nБояна АТАНАСОВА", "date": "2019.04.13", "title": "РЗИ – Варна: С 25 повече са болните от остри респираторни заболявания в областта за периода от 5 до 11 април"}
{"url": "http://www.focus-news.net/news/2019/04/13/2646219/blagoevgrad-bezplatni-profilaktichni-pregledi-sreshtu-raka-na-gardata-se-izvarshvat-v-simitli.html", "text": "Безплатни профилактични прегледи срещу рака на гърдата се извършват в Симитли. Това съобщиха за  Радио „Фокус“ – Пирин  организаторите на кампанията. Предимство имат дамите над 50 години и тези, които са наследствено обременени. Прегледите ще бъдат в пансиона, разположен в града. Те ще се извършват днес и утре. Специалистите ще бъдат на място от 09.00 до 13.00 часа и от 14.00 до 17.00 часа. От огромно значение за ранната диагностика е жените да имат знание, не само за опасността от рак, но и да бъдат научени на самонаблюдение и самооценка. Прегледът е клиничен и ехографски, като се извършва от специалист – мамолог на всички желаещи жени от рисковата група. На всички съмнителни случаи след преценка на специалиста се извършва мамографско изследване с портативен мамограф, непосредствено след прегледа. Ако при изследването се констатира проблем, те се насочват незабавно към по-нататъшна диагностика и лечение. Прегледите се организират от Център за защита правата в здравеопазването. Това е десетата поред скринингова кампания, реализирана със спомоществователството на Райфайзенбанк. Тя е насочена към малки общини и отдалечени населени места, където хората са затруднени в достъпа си до медицинска помощ по финансови и географски причини.", "date": "2019.04.13", "title": "Благоевград: Безплатни профилактични прегледи срещу рака на гърдата се извършват в  Симитли"}
{"url": "http://www.focus-news.net/news/2019/04/13/2646220/deutsche-welle-ima-naprezhenie-v-belgrad-i-po-ulitsite-i-po-varhovete-na-darzhavata.html", "text": "Има напрежение в Белград – и по улиците, и по върховете на държавата, пише македонска редакция на  Deutsche Welle . \r\nСръбските граждани протестират на улиците в продължение на месеци, настоявайки за по-голяма демокрация в страната. Сръбският президент Вучич не проявява готовност за разговори преди големия протест, обявен за днес в Белград, коментира германската медия. \r\nТаблоидите, близки до сръбското правителство, се конкурират с \"бойни\" заглавия: \"Диваците искат гражданска война\". Министерството на отбраната заяви, че по никакъв начин няма да подкрепи насилственото сваляне на законно правителство. Това не е нищо ново. През тези седем години, доколкото Александър Вучич и неговата Сръбска прогресивна партия (СНС) са на власт, в много проправителствени медии бяха обявени преврати и войни. Като засява такива страхове, президентът Вучич, който показва тенденция към авторитарно управление, държи хората под негов контрол и демонизира политически опоненти. Подобна е ситуацията и в навечерието на масовия протест на гражданите и опозицията тази събота. \"Ако бяхме нормална държава, прокуратурата трябваше да реагира, защото това е чисто предизвикване на паника\", заяви лидерът на опозицията Драган Джилас. \r\nОт 2012 г. Александър Вучич, бил той премиер или кандидат за президент, е абсолютен алфа мъж на сръбската политическа сцена. В ерата на Милошевич той е бил радикален шовинистичен министър на информацията. Междувременно той стана инициатор на идеята за членство в ЕС. Партията му управлява с удобно мнозинство и контролира голяма част от медиите. \r\nБез партийна книжка, едва ли можете да получите нещо в Сърбия. Младите образовани хора масово напускат страната. Представеният от проправителствените медии образ е изключително различен от сръбската реалност. Вербални, а в някои случаи и физически атаки срещу инакомислещите, неспособността да се действа срещу произвола, масовата корупция и арогантността на властта предизвикват бунт сред все повече и повече граждани. От 8 декември насам се провеждат големи протести в над 100 сръбски града, провеждани веднъж седмично, коментира DW.  Юлиян Марков", "date": "2019.04.13", "title": "Deutsche Welle: Има напрежение в Белград – и по улиците, и по върховете на държавата"}
{"url": "http://www.focus-news.net/news/2019/04/13/2646211/24-info-makedoniya-za-dnes-sa-nasrocheni-mashtabni-protesti-na-opozitsiyata-v-belgrad.html", "text": "Протест срещу сегашното управление в Сърбия \"Всички като един –„Един от пет милиона\" ще се проведе пред Парламента в Белград днес в 15.00 часа местно време (16:00 часа българско време), пише македонското електронно издание  “24 Инфо“ . \r\nЛидерите на опозиционния Съюз за Сърбия призоваха гражданите мирно да изразят недоволството си от \"режима\" на управляващата Сръбска прогресивна партия. \r\nСпоред съобщенията от Съюза за Сърбия участниците в протеста ще прочетат исканията на опозицията и недоволните граждани, а лидерите на опозицията и обществените фигури ще се обърнат от трибуната към протестиращите. \r\nПървият протест срещу сегашното правителство бе проведен в края на ноември миналата година в Крушевац за нападението срещу лидера на Сръбската левица, Борко Стефанович и активистите на тази партия, след което следващият митинг се състоя на 8 декември в Белград, където от тогава всяка събота  се провеждат митинги . \r\nПротестите се разпространиха и в други градове и общини в цяла Сърбия и се провеждат под мотото \"Един от пет милиона\", което възникна след изявлението на сръбския президент Александър Вучич, че той няма да изпълни никакви искания дори на улиците да излязат пет милиона души. \r\nСред исканията на опозицията са свободата на медиите, честните и демократични избори, оставките на държавното ръководство и откриването на извършителя и организатора на убийството на косовския сръбски политик Оливер Иванович.  Юлиян Марков", "date": "2019.04.13", "title": "„24 инфо“ (Македония): За днес са насрочени мащабни протести на опозицията в Белград"}
{"url": "http://www.focus-news.net/news/2019/04/13/2646204/dots-antoniy-galabov-politolog-ima-usiliya-kriminalniyat-intsident-v-gabrovo-da-bade-etniziran.html", "text": "Има усилия криминалният инцидент в Габрово да бъде етнизиран. Това каза в интервю за седмичното обзорно предаване „Метроном“ на  Радио „Фокус“  политологът доц. Антоний Гълъбов. По думите му това не е първият подобен случай. „Трите казуса - Катуница, Гърмен, Войводиново, те бяха използвани в самата пропаганда. Става дума за нещо сериозно, което е обезпокоително в българското общество. Общият проблем е в рязкото намаляване на капацитета за интеграция на българското общество. Както казва проф. Георг Краев, това са нашите цигани, с други думи те са такива, каквито ние сме ги направили. Отговорността за това е споделена и много ясно трябва да бъде очертана. Тя има своите много ясни адреси и трябва да бъде адресирана коректно“, подчерта политологът. Според доц. Антоний Гълъбов големият въпрос е, че за първи  път има опит за пробив на подобен сценарий в градска страна. „Точно затова ми се струва, че както поведението на вицепремиера Дончев, така и на министъра на вътрешните работи, така и на цялото правителство по този случай, засега се развива в правилната посока. Целта е да бъде париран този опит за възпроизвеждане на същия сценарий - всеки криминален случай, който може да бъде представен като противопоставяне между българи  и роми, да бъде форсиран към уж справедлив обществен протест, който върви към разрушаване и прогонване на ромите от населените места. Това е изключително опасна игра. Аз знам, че е игра, знам, че става дума за сценарий. Знам, че има фигури, които са изключително заинтересовани от това. И точно затова казвам, че проблемът е сериозен. Той трябва да бъде адресиран правилно. В момента, в който говорим за ромите като за едно нещо, вече сме сбъркали. Не става дума за една група, ромската среда е изключително многообразна вътре в себе си. Когато говорим за ромите въобще, ние всъщност не говорим за нищо“, заяви доц. Антоний Гълъбов. \r\nРосица АНГЕЛОВА", "date": "2019.04.13", "title": "Доц. Антоний Гълъбов, политолог: Има усилия криминалният инцидент в Габрово да бъде етнизиран"}
{"url": "http://www.focus-news.net/news/2019/04/13/2646221/prof-hristo-bondzholov-vtu-tarnovo-zasluzhava-priznanieto-za-duhovna-stolitsa-na-balgariya.html", "text": "Велико Търново заслужава признанието „историческа и духовна столица на България“, защото кара хората да се чувстват горди българи. Това каза за седмичното обзорно предаване „Метроном“ на  Радио „Фокус“  проф. Христо Бонджолов, ректор на Великотърновския университет „Св. св. Кирил и Методий“. В старата столица има дух и слава, обясни той, като уточни, че опората на народа е това, което идва от миналото и ще продължи напред във времето. Проф. Бонджолов изрази надежда признанието на донесе дивиденти и за бъдещето. „Ние се опираме на едно славно минало. Надявам се обявяването на Велико Търново за духовна и историческа столица да има някакви дивиденти както за града, така и за университета и младите хора, защото е важно да пазим светините. Много е важно да се опрем на онези източници на българската история, които в крайна сметка определят нашето самосъзнание и идентитет”, обясни проф. Христо Бонджолов. Той каза още, че младите хора първо трябва да знаят историята на народа си, да познават опората, силата, величието и съдбовните мигове в българската история. Младите българи трябва да вземат отговорни, а не моментни решения, които да продължават да градят това, което е изграждала България векове наред, добави проф. Бонджолов. \r\nРосица АНГЕЛОВА", "date": "2019.04.13", "title": "Проф. Христо Бонджолов, ВТУ: Търново заслужава признанието за духовна столица на България"}
{"url": "http://www.focus-news.net/news/2019/04/13/2646222/emanuil-yordanov-bivsh-vatreshen-ministar-dokogato-problemite-s-tsiganskata-obshtnost-se-zamitat-pod-kilima-shte-prodalzhi-da-se-porazhda-naprezhenie.html", "text": "Докогато проблемите с циганската общност се замитат под килима, ще продължи да се поражда напрежение като това в  Габрово. Това каза за седмичното обзорно предаване „Метроном“ на  Радио „Фокус“   бившият вътрешен министър Емануил Йорданов. По думите му Към този момент идеята за интеграция на циганите е напълно провалена. Това, което трябва да се отбележи е, че проблемът е с голяма давност, каза още той и припомни, че първият подобен случай е този със Зрънкови във Видин през 2002 г. и от тогава подобни проблеми възникват периодично в различни населени места. „Прави впечатление, че не се взимат никакви мерки. Обикновено се говори 2-3 дни и след това преминаваме към следващия скандал като проблемите с етническото напрежение остават на заден план. В същото време многобройни организации получават какви ли не пари за ромско включване, за интеграция на ромите и никой не следи как са изразходвани тези пари и защо дори и стотинка от тях не стига до циганското население в България“, каза той. Емануил Йорданов добави, че не вижда как може да се случи нещо с интеграцията на циганите, защото управляващите не вземат отношение по темата. Относно Габрово, бившият вътрешен министър обясни, че досега не е чувал там да е имало подобни проблеми и изведнъж се получава такава реакция, която е следствие на натрупване на проблеми и внушения в обществото, защото има хора в държавата, които нямат никакви задължения, а се ползват с привилегии, каза още той.", "date": "2019.04.13", "title": "Емануил Йорданов, бивш вътрешен министър: Докогато проблемите с циганската общност се замитат под килима, ще продължи да се поражда напрежение"}
{"url": "http://www.focus-news.net/news/2019/04/13/2646224/gd-granichna-politsiya-normalno-se-osashtestvyava-trafikat-na-vsichki-granichni-punktove.html", "text": "Нормално се осъществява трафикът на всички гранични контролно-пропускателни пунктове на границите със Сърбия, Македония, Румъния, Гърция и Турция. Това съобщиха от пресцентъра на  ГД „Гранична полиция“ . Данните са към 13.00 ч.", "date": "2019.04.13", "title": "ГД „Гранична полиция“: Нормално се осъществява трафикът на всички гранични пунктове"}
{"url": "http://www.focus-news.net/news/2019/04/13/2646223/varna-nyakolko-rayona-v-grada-sa-s-narusheno-vodopodavane-zaradi-avarii.html", "text": "Няколко района във Варна са с нарушено водоподаване заради аварии. Това съобщиха за  Радио „Фокус“ – Варна  от водното дружество, обслужващо областта. Засегнати са абонатите от вилно селище „Абатко“ в к.к. „Св. Св. Константин и Елена“. Очаква се нормалното водоснабдяване да бъде възстановено до около 17.00 часа. Без вода до 15.00 часа ще бъде високата зона на кв. „Виница“, както и част от местност „Евксиноград“. Към момента няма информация за други райони с нарушено водоподаване. \r\nБояна АТАНАСОВА", "date": "2019.04.13", "title": "Варна: Няколко района в града са с нарушено водоподаване заради аварии"}
{"url": "http://www.focus-news.net/news/2019/04/13/2646225/sport-koman-i-levandovski-se-sbiha-na-trenirovka.html", "text": "Футбол: Кингсли Коман и Poбepт Левандовски са се сбили по време на вчерашната тренировка на Байерн, твърди \"Билд\". Те са били разтървани от Джером Боатенг и други съотборници. За изненада на всички треньорът Нико Ковач оставил побойниците да завършат тренировката, вместо да ги отстрани на момента, каквато е практиката в такива случаи. \r\nИнцидентът идва дни след забележителния триумф с 5:0 над Борусия Дортмунд, с който баварците си върнаха водачеството и вече са фаворити за титлата в Първа Бундеслига. Остава да се види дали двамата ще бъдат извадени от състава за визитата на Байерн срещу Фортуна Дортмунд  в неделя. От клуба отказаха коментар на информацията.", "date": "2019.04.13", "title": "Спорт: Коман и Левандовски се сбиха на тренировка"}
{"url": "http://www.focus-news.net/news/2019/04/13/2646226/blagoevgrad-lek-avtomobil-e-blasnal-avtobus-na-gradskiya-transport-v-rayona-na-avtogarata-nyama-postradali.html", "text": "Лек автомобил е блъснал автобус на градския транспорт в района на автогарата в Благоевград, предаде репортер на  Радио „Фокус“ – Пирин . При инцидента, който е станал около 11.30 часа, няма пострадали, нанесени са леки материални щети по двете моторни превозни средства. Движението в района на катастрофата е било затруднено за кратко, коментират в социалните мрежи жители на областния център. \r\nЛивия НИНОВА", "date": "2019.04.13", "title": "Благоевград: Лек автомобил е блъснал автобус на градския транспорт в района на автогарата, няма пострадали"}
{"url": "http://www.focus-news.net/news/2019/04/13/2646227/zam-predsedatelyat-na-gerb-tsvetan-tsvetanov-shte-se-sreshtne-s-aktiva-na-gerb-plovdiv-oblast-v-stamboliyski.html", "text": "Заместник-председателят на ГЕРБ Цветан Цветанов ще се срещне с актива на ГЕРБ-Пловдив област на 13 април 2019 г. (събота) в  читалище „Н.Й.Вапцаров“ в Стамболийски, съобщиха от  пресцентъра на партията.  Срещата е в 16.00 часа. На нея ще присъстват областният координатор на ГЕРБ-Пловдив област Георги Мараджиев, общинските ръководства на структурите на ГЕРБ в общините в област Пловдив, общински съветници на ГЕРБ, народните представители ген. Константин Попов, Младен Шишков, Запрян Янков и д-р Христо Грудев, областните ръководители на ЖГЕРБ и МГЕРБ, членове на ГЕРБ.", "date": "2019.04.13", "title": "Зам.-председателят на ГЕРБ Цветан Цветанов ще се срещне с актива на ГЕРБ-Пловдив област в Стамболийски"}
{"url": "http://www.focus-news.net/news/2019/04/13/2646228/blagoevgrad-stand-up-comedy-shouto-ot-lichen-opit-dotuk-shte-se-provede-v-dramatichen-teatar-nikola-vaptsarov.html", "text": "Stand-up comedy шоуто „Oт личен опит. Дотук” ще се проведе в Драматичен театър „Никола Вапцаров“ – Благоевград. Това съобщи за  Радио „Фокус“ – Пирин  Симона Спасова, експерт към отдел „Връзки с обществеността“ към културната институция. То ще се състои в рамките на програмата „Съботен театър“, която включва още представлението „Момче и Вятър”, което ще припомни на всички зрители, че успява онзи, който е умен, упорит и безстрашен. Драматизацията на Илия Деведжиев и режисурата на Тодор Вълов обогатяват класическата приказка с нови ситуации и герои. В представлението на благоевградски театър Полето, Гората, Планината и Дяволът ще застанат на пътя на Момчето. Историята ще разкажат актьорите Симеон Тодоров, Анастас Жайгаров, Жанет Керанова, Георги Манев, Илия Павлевчев и Александър Митев. \r\nЛивия НИНОВА", "date": "2019.04.13", "title": "Благоевград: Stand-up comedy шоуто „Oт личен опит. Дотук” ще се проведе в Драматичен театър „Никола Вапцаров“"}
{"url": "http://www.focus-news.net/news/2019/04/13/2646230/varna-ne-e-ustanoveno-nalichie-na-mazni-petna-ot-razlivi-na-neftoprodukti-sled-obhod-s-kater-ot-varna-do-albena.html", "text": "Не е установено наличие на мазни петна от разливи на нефтопродукти след обход с катер от Варна до Албена. Това съобщават от пресцентъра на  Басейнова дирекция . Оглед на морската вода с катер е извършена от Басейнова дирекция „Черноморски район“, Морска администрация – Варна и Регионалната лаборатория към Изпълнителната агенция по околна среда след подадени сигнали за нефтено замърсяване на плажните ивици по северното Черноморие. При обход на акваторията от Варна до к.к. „Албена“ в морето не са констатирани замърсявания. Морските води са с естествен цвят, без опалесценция. На 10 и 11 април са извършени съвместни проверки на плажните ивици във Варна, к.к. „Св. Св. Константин и Елена“, Кранево, к.к. „Албена“, Каварна и Шабла. Констатирано е замърсяване на плажната ивица с нефтопродукти от хотел в к.к. „Албена” до устието на река Краневска. Не е установен брегови източник на замърсяване.", "date": "2019.04.13", "title": "Варна: Не е установено наличие на мазни петна от разливи на нефтопродукти след обход с катер от Варна до Албена"}
{"url": "http://www.focus-news.net/news/2019/04/13/2646231/veliko-tarnovo-konkurs-za-risunka-posvetena-na-zdravoslovnoto-hranene-organizira-rzi.html", "text": "Конкурс за рисунка под надслов „Всеки витамин е важен“ провежда Регионалната здравна инспекция във Велико Търново. Право на участие имат ученици от IV клас до XII клас на всички училища от община Велико Търново, поясниха за  Радио „Фокус“ – Велико Търново  от институцията. Целта на проявата е да популяризира здравословния начин на живот и полезните храни сред подрастващите. Всеки, който иска да се включи в надпреварата, трябва да представи произведение по темата, ограничения за използваните техники, материали и форми на рисунките няма. На гърба на всяка е задължително да бъдат записани име, клас, училище и населено място на ученика. Рисунките ще се оценяват по оригиналност на идеята, придържане към темата, самостоятелност на изпълнението. Тези, които са класирани на първите дванадесет места, ще бъдат включени в календар за 2020 г., а техните автори ще получат ваучери за пазаруване в „Техномаркет“. Освен това всички участници в конкурса ще бъдат отличени с персонални грамоти. Крайният срок за подаване на творбите е 30-ти април. Те се приемат чрез родител или класен ръководител в сградата на РЗИ – Велико Търново. \r\nЛуиза ТРАНЧЕВА", "date": "2019.04.13", "title": "Велико Търново: Конкурс за рисунка, посветена на здравословното хранене, организира РЗИ"}
{"url": "http://www.focus-news.net/news/2019/04/13/2646232/varna-rekorden-broy-uchastnitsi-se-vklyuchvat-vav-varnenski-karnaval-2019.html", "text": "Рекорден брой участници са подали заявки за участие във Варненски карнавал 2019. Това съобщиха за  Радио „Фокус“ – Варна  организаторите от дирекция „Култура и духовно развитие” и дирекция „Образование и младежки дейности” към Общината. Над 100 молби за участие, с повече от 1500 души са подадени за конкурсната програма. Записани са 25 кукерски и сурвакарски групи от страната, много индивидуални участници, групи от детски градини и училища, организации и читалища. Празникът на маската, маскарадния и сценичния костюм и народната носия се провежда от 11.30 до 20.00 часа. Представителният духов оркестър на Военноморските сили на Република България по традиция даде начало на карнавала в 11.30 часа на сцена, вдигната  на площад „Антон Новак“ до Фестивалния и конгресен център. От 12.00 часа беше открита конкурсната програма, където бяха представени костюмите, както на групите, така и на индивидуалните изпълнители. В 14.00 часа гостуващите кукерски и сурвакарски групи от цялата страна и чужбина изпълняват характерни ритуали от празничната маскарадна обредност. След това от 16.00 часа програмата ще продължи с голям празничен концерт на Стенли и новата му група, заедно с Теди Генев и ансамбъл „Варна“.  Вечерта между 19.00 и 20.00 часа ще бъде награждаването на победителите. Изложба-базар на майстори-занаятчии от цяла България по традиция ще бъде част от съпътстващата програма на Варненския карнавал от 10.00 до 20.00 часа на пл. „Антон Новак”.", "date": "2019.04.13", "title": "Варна: Рекорден брой участници се включват във Варненски карнавал 2019"}
{"url": "http://www.focus-news.net/news/2019/04/13/2646208/tanya-hristova-kmet-na-gabrovo-spokoyna-e-obstanovkata-v-grada-kam-momenta-7-dushi-sa-zadarzhani-pri-snoshtnite-protesti.html", "text": "Спокойна е обстановката в Габрово към момента, 7 души са задържани при снощните протести. Това каза за седмичното обзорно предаване „Метроном“ на  Радио „Фокус“  кметът на Общината Таня Христова. В протестните действия могат да се разчетат множество сценарии, обясни тя, като уточни, че използването им за политически цели би било изключително опасно. Тя опроверга твърденията на БСП за повишаване броя на ромите в Габрово, като уточни, че в града никога не е имало ромско гето. „Няма дори ромска махала. Няма нито детска градина, нито училище, в което да се наблюдават елементи на сегрегация. Присъствието на ромско население в Габрово е изключително малко спрямо много други населени места. Именно в подобен град чувствителността на хората към пропускане възможността да се предприемат конкретни мерки при неспазване на законите е и по-високо. В случая провокацията се случи при ситуацията в неделната вечер с инцидента в търговски обект“, обясни Таня Христова. Тя каза още, че проблемът с ромите в Габрово е индикация за сериозните въпроси, които държавата трябва да разреши незабавно. Тя призова институциите към предприемане на адекватни и навременни действия, а гражданите към здрав разум.  \r\nРосица АНГЕЛОВА", "date": "2019.04.13", "title": "Таня Христова, кмет на Габрово: Спокойна е обстановката в града към момента, 7 души са задържани при снощните протести"}
{"url": "http://www.focus-news.net/news/2019/04/13/2646234/blagoevgrad-stotitsi-zhiteli-otnovo-podkrepiha-kampaniyata-chist-i-zelen-blagoevgrad-ot-nas-zavisi.html", "text": "Стотици жители на Благоевград отново запретнаха ръкави и се включиха в кампанията, инициирана от кмета д-р Атанас Камбитов, „Чист и зелен Благоевград! От нас зависи!“. Това съобщиха от пресцентъра на  Община Благоевград . Присъстращите преминаха през шатрите, разположени в Централна градска част и кварталите в града, където бяха осигурени метли, чували, ръкавици, тениски, шапки, разсад на красиви цветя и градински инструменти. Дамите от Съвет на жените продължиха и днес с почистването и облагородяването на двора на болницата. Те, заедно със заместник-кмета по култура и хуманитарни дейности Христина Шопова и децата на Благоевград, разкрасиха мястото, засаждайки цветя в цветни саксии от гуми. Деца от детските градини в Благоевград, заедно с техните родители и учители, също подкрепиха инициативата, и почистиха дворовете на детските заведения. Майки, бащи и преподаватели решиха да пребоядисат и оградите около сградата на ДГ №3 „Детелини“. Много доброволци почистиха край дворовете и къщите си. \r\n„Няма как да не подкрепим подобна кампания. Нека направим града си по-чист и по-приветлив. Живея на улица „Броди” №28, миналата седмица почистихме не само край блока, но и край първокласен път Е-79- Днес ще засадим с красиви цветя градинката пред жилищната сграда”, сподели 68-годишната Виолета Стоилова. „Чистим не само жените, мъжете също ни помагат. На тях се падна и отговорната задача да пълнят чувалите с отпадъци и да ги поставят на определените за целта места”, коментира Росица Благоева.  \r\nКампанията „Чист и зелен Благоевград! От нас зависи!“ продължава и утре. Отново ще има разположени шатри в ЦГЧ и кварталите, на които ще се раздават материали, осигурени от Еко Партнърс, Mr. Bricolage, „Метро“ и Община Благоевград. Едната от тях ще бъде на площад „Македония“. За кварталите „Еленово“ и „Ален Мак“, шатрата ще бъде позиционирана пред Спортен комплекс „Пирин“, в кв. „Струмско“ срещу магазин „Стоми“, а в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия механотехникум.Те ще бъдат отворени от 10.30 часа. Финал на кампанията ще бъде поставен в 16.00 часа на площад „Македония“. Тогава ще бъдат наградени и активни участници в кампанията, които ще получат ваучери за пейки. Освен награждаването е подготвен и концерт. В него участие ще вземат Вокално студио „Фа диез“, Балетна Школа „Кроазе“, Воклана група „Мая“, КСТ „Импулс“, ТК „Силвана денс“, Танцов клуб „Блясък“, Денс център „Де жа вю“, БФ „Астра“. Финалът ще бъде поставен от клоуни към школата на Юлия Дживдорска към ЦЛТРБ.  \r\nКампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане. Събраните отпадъци следва да бъдат изнесени до най- близките съдове за смесен битов отпадък, а разделно събраните отпадъци до съдовете за разделно събиране. Ангажиментът за извозване на разделно събрания отпадък е на Еко Партнърс, а фирма „Биострой“ ще събира чувалите със събран смесен отпадък.", "date": "2019.04.13", "title": "Благоевград: Стотици жители отново подкрепиха кампанията „Чист и зелен Благоевград! От нас зависи!“"}
{"url": "http://www.focus-news.net/news/2019/04/13/2646233/nova-makedoniya-makedoniya-prespanskiyat-dogovor-ne-e-bibliyata.html", "text": "Преспанският договор не е Библията, пише Панде Колемишевски от скопския вестник  “Нова Македония“ Агенция „Фокус“ представя статията без редакторска намеса, като изразените мнения и становища са на автора.  \r\nДоколкото знам (и със сигурност не съм напълно запознат) има три свещени книги в света, които не подлежат на промяна от векове. Това са Талмудът, Библията и Коранът. Като четвърта такава недосегаема свята книга някои в Македония обясняват, описват, потвърждават и налагат постигнатото окончателно споразумение за името с Гърция. \r\nКакто може да се отбележи, въпросът за евентуална промяна на договора, неговото преформулиране, прекратяване или анулиране станаха една от най-често срещаните теми в настоящата избирателна кампания за президента на държавата, формално най-високата длъжност. Линията, представена от кандидата на СДСМ и ДСИ Стево Пендаровски и неговите поддръжници, твърдо заявява, че това споразумение е прието веднъж  завинаги и че нито сега, нито по което и да е време не може, нито трябва да се променя - дума, дори запетая. Кандидатът на ВМРО-ДПМНЕ Гордана Силяновска-Давкова и партията зад нея предполагат, че има възможности за подходящи интервенции и че ако дойдат на власт, ще бъдат предприети стъпки в тази посока. Но те не обещават радикална промяна или прекъсване, съзнавайки, че според пълномощията на президента е почти невъзможно да се приложи такова решение. \r\nВъпреки че двете линии са различни, дори диаметрално противоположни, въпреки че и двете са обект на защита или критика, те са легитимни, а не просто отразяват мнението на кандидатите или техните партии. Те са израз на настроението на македонците, които също имат различни мнения и са, както и за много други неща, разделени по този въпрос. Така че и двете страни имат свои собствени поддръжници и опоненти. В медиите, телевизията, вестниците и порталите, представителството на онези, които твърдят, че споразумението е неприложимо, е доминирано от медиите, които получават огромна чуждестранна финансова помощ и са близки до позициите, представени от правителството. \r\nОт тази страна има много интелектуалци, бивши политици, бивши министри и дипломати (посланици), които бяха на високи постове и са получили кариери и съкровища от национални пари, като защитаваха името на държавата както служебно, така и по лично убеждение и изразяване. Сега събрани в различни неправителствени и нестопански организации, обединени в дипломатически клубове или дипломатически съвети, без граматически смущения, дори с признанието, че са били подведени, са жестоки поддръжници и най-строгите защитници на договора, заявявайки, че той е написан “во веки веков\". \r\nНещо подобно може да се каже и за някои общественици - много академични и университетски преподаватели, \"известни\" правни експерти, които са писали конституцията, законите и книги, обяснявайки, че никой няма право да променя името, а по-късно те бяха сред първите, които твърдят, че това може да се направи. Една плеяда учени и известни хора, които през ден сменят нагласите си според нуждите, според поръчките или според получените средства. Те, разбира се, трябва да се добавят към известните лобисти на НАТО, които са инсталирани в партии, политически и неправителствени организации и медии, силно доларизирани. Всички те не могат да се придържат към етикета на американския народ, би било по-подходящо да се наричат реалисти, като се има предвид сегашното разположение на силите в международната общност, които признават, че политиката (властта) е по-висша от закона, особено политиката на САЩ. и ЕС. Разбира се, тук те не могат да изключат личните си финансови, практически и кариерни интереси, обновените им амбиции за някаква допълнителна печалба от правителството, независимо дали за тях или за техните деца. \r\n От другата страна са предимно членове на опозиционната партия и нейните симпатизанти, голяма част от безпартийните граждани, национално онеправдани от промяната на името, активисти в социалните мрежи и, разбира се, недоволни от разочарованието от общата политика на новото правителство. По-голямата част от последните, включително ВМРО-ДПМНЕ, ясно разбират, че споразумението е неизбежно, че е отличен документ за сътрудничество между Македония и Гърция, ако не беше унизителния член на промяната на името. Те разбират за НАТО и ЕС, искат да продължат напред, но се чувстват обидени, че македонската държава не успя да намери начин да запази името си. И сред тях има мнозинство от реалисти, въпреки че са много идеалистите, които смятат, че споразумението трябва (може) да бъде променено или отменено сега и веднага. \r\nДа се върнем към основния въпрос в кампанията - дали е възможно да се промени или прекрати споразумението. В интерес на правото (и в общ интерес) са реалистите и защитниците на линията на неизменност. На този етап и за много години напред това е невъзможно. Но за сметка на това никой от управляващите политически структури не може категорично, предварително, да лиши правото на някои бъдещи поколения македонци да задават въпроса за връщането на автентичното име на Република Македония, спечелена след Втората световна война. когато македонският народ беше на страната на съюзниците, на страната на антифашистката коалиция. \r\nЗаконен е въпросът кой и с какъв закон може да оспори или забрани правото на индивид, социална група, партия или друга македонска организация, която чете, разбира и тълкува споразумението днес или утре по различен начин от правителството. Защото още сега се задава бъдещо поколение, което е изпълнено със силна национална идентичност, македонското чувство, за разлика от сегашното, би могло да използва възможността да се облекчат последиците от промяната и да се възстановят идентичността (македонските) имена на институциите. \r\nРастат нови поколения, които  завършват в Оксфорд, Кеймбридж и други видни университети, хора, които ще бъдат милионери, интегрирани в кръговете на висшите общества, дори бъдещи длъжностни лица в ЕС или НАТО, които от правна гледна точка или от носталгия, без комплекси, биха отворили въпроса, те ще се борят за тази идея. Те не могат да им дадат ултиматуми утре, да им наложат вето, да ограничат свободата на мисълта им, да им се диктува в едно бъдещо различно разположение на международните сили на световната сцена и дори различно разположение  в самата Гърция след настоящите полуотворени врати. \r\nВ началото на текста бяха споменати трите свещени книги. Библията е книга, която описва събитията и легендите от идването на човека до края на света, от Адам и Ева до апокалипсиса. Тя обхваща събития и легенди от 13-ти век пр. Н. Е. И като завършена е завършена едва през четвърти век на новата ера и най-разпространената (и най-продаваната) книга в света. Коранът, Свещената книга на мюсюлманите, е съставен от спътниците на пророка Мохамед, които са записали думите му, а самият той е бил неграмотен. Тя е свята книга  от 622 г. сл. Хр., Годината, в която започва отброяването на годините според ислямския календар. Талмудът е свещена книга за евреите, в която устният закон е написан, от поколение на поколение, устно преподаван и адаптиран към новите обичаи. Около 2500 равини са участвали в писането на Талмуда за петстотин години, от 100 години преди Христос и до 400 години след раждането на Христос. \r\nВ трите книги обаче съществуват варианти, варианти на тълкуване и прилагане на ученията и законите, с по-големи или по-малки различия. Поради различни четения и интерпретации, поради злоупотребата с Божиите думи (някъде и поради грешки в преводите) имало разцепления в християнството, исляма и юдаизма. Във всички тях се формират различни религии от основните, други църкви, секти и други религиозни групи, които по свой начин се изпълняват от богове и пророчески послания, които те считат само за верни и точни. \r\nКакто вървят събитията на македонската политическа сцена, както се говори в президентската кампания, може да се случи само споразумението между Македония и Гърция да бъде единствената Божия книга, за която никой не може да има различно мнение. Това ще бъде единадесетата божествена заповед за всички нейни граждани, сега и завинаги.  Юлиян Марков", "date": "2019.04.13", "title": "„Нова Македония“ (Македония): Преспанският договор не е Библията"}
{"url": "http://www.focus-news.net/news/2019/04/13/2646235/milena-cholakova-e-noviyat-nachalnik-na-regionalnoto-upravlenie-na-obrazovanieto-v-sliven.html", "text": "Милена Чолакова е новият началник на Регионалното управление на образованието в Сливен. Тя ще стъпи в длъжност 15 април, понеделник. Това съобщи пред журналисти в Сливен министърът на образованието Красимир Вълчев, предаде репортер на  Радио „Фокус“ – Сливен . Милена Чолакова е спечелила конкурса за началник на РУО. В момента изпълняващ длъжността на началник на РУО – Сливен е Боян Аксаков, който наследи на поста д-р Бисерка Михалева. Милена Чолакова е дългогодишен учител по география в ППМГ „Добри Чинтулов“. За кратко тя беше общински съветник и директор дирекция в Община Сливен.", "date": "2019.04.13", "title": "Милена Чолакова е новият началник на Регионалното управление на образованието в Сливен"}
{"url": "http://www.focus-news.net/news/2019/04/13/2646240/prof-nikolay-ovcharov-arheolog-pri-upravlenieto-na-han-krum-balgarskata-darzhava-stava-imperiya.html", "text": "При управлението на хан Крум българската държава става империя. Това каза за предаването „За честта и славата на България“ на  Радио „Фокус“  проф. Николай Овчаров, археолог, доктор на историческите науки. Още при хан Крум и след това при неговите наследници, все по-отчетливо се проявява идеята, България да приключи с езичеството и да приеме някоя от световните религии. „Може да се каже, че това е християнството, което е по принцип в Европа, разбира се има и някои други алтернативи като юдеизма – това е една алтернатива. Ислямът няма възможности, но пък от друга страна християнството, макар и още да не се е стигнало официално до схизмата, вече е набрало достатъчно голяма сила и реално погледнато българската империя е сбита като клин между Запада и Изтока – между Империята на Карл Велики и между Източната римска империя“, добави той. Проф. Николай Овчаров каза още, че България е една от причините за Великата схизма - разделението между Източната и Западната църква. Става въпрос за период от половин век, в който се случват много неща, каза още той. Овчаров разказа и за битката при Върбишкия проход от 811 година. Тогава император Никифор I Геник превзема Плиска, която хан Крум стратегически напуска, владетелят се оттегля в Стара планина и там причаква византийците, които се насочват към Сердика, обясни той. Според археолога историческата битка няма как да е била при Върбишкия проход, а по-скоро при Боаза, за което свидетелства откритият надпис през 2014 г. „Хипотезата, която предлагаме, има доста основания“, добави още археологът.  \r\nЕвелина БРАНИМИРОВА", "date": "2019.04.13", "title": "Проф. Николай Овчаров, археолог: При управлението на хан Крум българската държава става империя"}
{"url": "http://www.focus-news.net/news/2019/04/13/2646237/rzi-varna-za-perioda-ot-5-do-11-april-se-otchita-ponizhenie-na-broya-na-bolnite-ot-varitsela-v-oblastta.html", "text": "За периода от 5 до 11 април се отчита понижение на броя на болните от варицела в областта. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. Според събраните данни 157 са болните от варицела през шестдневния период спрямо 195 от предишния. 145 от тях са във Варна, а 12 са случаите в малките общини на региона. За сравнение те са били 78 за същия период на 2018 г. 20 остават болните от скарлатина както тази, така и през изминалата седмица. От тях 15 са случаите във Варна и 5 в малките населени места на региона. През същата седмица на 2018 г. пациентите със скарлатина са били 36 на брой. Общо 177 случаи на въздушно – капковите инфекции са регистрирани в областта срещу 217 от 29 март до 4 април. \r\nБояна АТАНАСОВА", "date": "2019.04.13", "title": "РЗИ – Варна: За периода от 5 до 11 април се отчита понижение на броя на болните от варицела в областта"}
{"url": "http://www.focus-news.net/news/2019/04/13/2646241/ombudsmanat-maya-manolova-sabra-shest-kolichki-hranitelni-produkti-za-pensioneri-v-stolichen-hipermarket-v-aktsiya-kupi-i-spodeli.html", "text": "Омбудсманът Мая Манолова и студенти от СУ „Св. Климент Охридски“ само за три часа днес събраха в столичен магазин на търговската верига БИЛЛА шест колички с хранителни продукти за великденската трапеза на възрастни хора. Toва съобщиха от  пресцентъра на омбудсмана . Инициативата, в която те участваха – „Купи и сподели“, е част от Националната кампания „Великден за всеки – дари празник на баба и дядо“, организирана за четвърта поредна година от омбудсмана. Клиентите на магазина купуваха трайни хранителни продукти като дарение за пенсионери, които оставяха в специално поставените за целта на изхода колички, брандирани с логото на кампанията. В акцията днес се включиха и дъщерята на Манолова – Ралица, както и прокуристът на БИЛЛА Стоян Тачев.  \r\n„До момента са събрани продукти за няколко хиляди хранителни пакета. Надяваме се, че в даряването на храни, освен гражданите, на които безкрайно много благодаря за добрите им сърца, ще се включат и българските производители на храни. Така ще можем да стигнем до повече хора, да подкрепим великденската им трапеза с необходимите продукти“, каза омбудсманът. Тя призова всички, които искат да подкрепят кампанията, да го направят със SMS на 1255 или на банковата сметка, разкрита конкретно за целта.  \r\nОбщо 41 магазина в 13 града на страната се включват в благотворителната кауза – това са най-големите търговски вериги БИЛЛА, КАУФЛАНД и ЛИДЛ, като към тях се присъединяват и регионални супермаркети – Т МАРКЕТ, BULMAG, СЛЪНЧЕВИ ЛЪЧИ, ВИЛТОН, СЛАВЕКС,ВИРЕЯ ЛОМ, БОРУНА И ТИК-ТАК. Магазините, които участват в инициативата „Купи и сподели“ по градове и часове тук: http://bit.do/ePaqH/ \r\nДоброволците на „Великден за всеки“ от Софийски университет „Св. Климент Охридски“, Национален алианс за работа с доброволци /гр. Пловдив, гр. Кюстендил и гр. Стара Загора/, Национално сдружение „Младежки глас“ /гр. Бургас, гр. Стара Загора/, 50 деца – членовете на „Организацията на Българските скаути“ /гр. Варна и гр. Шумен/, ЕГ „Васил Карагьозов“ от гр. Ямбол, Фондация П.У.Л.С. /гр. Перник/, Общински ученически клуб „Екология и опазване на околната среда“ /гр. Лом/ и младежи от група „отГОворните“ /гр. Горна Оряховица/ оказват съдействие на всички, решили да подкрепят инициативата. Като доброволци в „Купи и сподели“ се включват още и местните обществени посредници от гр. Шумен – Иван Капралов и от гр. Стара Загора – Надежда Чакърова. \r\nКампанията „Великден за всеки – дари празник на баба и дядо“ може да бъде подкрепена и с финансови средства по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст:  \r\nBAN: BG53UNCR70001522802795 \r\nБанков код: UNCRBGSF \r\nИли със SMS 1255 -  на стойност 1 лев, освободен от ДДС \r\nЧрез on-line дарения от България и чужбина на сайта на БЧК – www.redcross.bg", "date": "2019.04.13", "title": "Омбудсманът Мая Манолова събра шест колички хранителни продукти за пенсионери в столичен хипермаркет в акция „Купи и сподели“"}
{"url": "http://www.focus-news.net/news/2019/04/13/2646242/blagoevgrad-120-sa-veche-registriranite-sluchai-na-zaboleli-ot-morbili-v-oblastta.html", "text": "120 са вече регистрираните случаи на заболели от морбили в Благоевградска област. Това съобщиха за  Радио „Фокус“ – Пирин  от Регионална здравна инспекция – Благоевград. За 10 април е установено едно болно лице на възраст 2 години и 5 месеца от село Рибново. Детето е хоспитализирано в „Инфекциозно отделение“ на болница „Св. Анна“ – София. До момента издирените контактни са 642 лица и обхванати с ваксина 400 контактни лица и лица с пропуски в имунизацията срещу морбили и такива които подлежат на 12-годишна възраст, но се обхващат по–рано. Епидемиологичното проучване продължава. \r\nЛивия НИНОВА", "date": "2019.04.13", "title": "Благоевград: 120 са вече регистрираните случаи на заболели от морбили в областта"}
{"url": "http://www.focus-news.net/news/2019/04/13/2646245/natsionalniyat-savet-na-bsp-shte-obsadi-vazmozhnostta-11-partii-i-organizatsii-da-podkrepyat-partiyata-na-izborite.html", "text": "На заседанието на Националния съвет на БСП на 14 април ще бъде взето решение за сключване на споразумение за подкрепа и сътрудничество на предстоящите избори за Европейски парламент с единадесет партии и организации, след проведени разговори с тях. Това съобщиха от пресцентъра на  БСП . Основа за взаимодействие е предизборната платформа \"Визия за Европа. За социална Европа на гражданите и народите, срещу неравенството и бедността\", приета от БСП на Конгрес на 26 януари 2019 г.  \r\nПартиите и организациите, изразили желание за подкрепа, без да влизат в коалицията \"БСП за България\" и без да имат свои представители в листата са:  \r\n- Партия \"Движение за радикална промяна - Българска пролет\";  \r\n- Българска земеделска партия; \r\n- Общонароден комитет за защита на националните интереси; \r\n- Политическа партия \"Европейска сигурнст и интеграция\" ; \r\n- Политическа партия \"ПОДЕМ\"; \r\n- Съюз на пенсионерите - 2004; \r\n- Национален синдикат \"Защита\"; \r\n- Партия на българските комунисти; \r\n- Конфедерация на обществените организации от сигурността и отбраната; \r\n- Съвет на европейската научна и културна общност; \r\n- Отечествен съюз.", "date": "2019.04.13", "title": "Националният съвет на БСП ще обсъди възможността 11 партии и организации да подкрепят партията на изборите"}
{"url": "http://www.focus-news.net/news/2019/04/13/2646247/varna-blizo-50-mladi-skauti-sa-vzeli-uchastie-v-aktsiyata-kupi-i-spodeli.html", "text": "Близо 50 млади скаути са взели участие в акцията „Купи и сподели“ във Варна. Това съобщи за  Радио „Фокус“ – Варна  общественият посредник на Община Шумен Иван Капралов. Членовете на Организацията на Българските скаути, която е една от най-големите доброволчески организации в страната, се включиха в благотворителната инициатива, разяснявайки целите на кампанията с покана към желаещите да дарят. Акцията „Купи и сподели“ е част от четвъртото издание на традиционната кампания на омбудсмана на Република България Мая Манолова под надслов – „Великден за всеки – дари празник на баба и дядо“. \r\nМладите скаути посетиха осем от общо тринадесетте обекта на кампанията в Шумен и Варна и се превърнаха в любопитна атракция за посетителите, които отговориха с ентусиазъм на призива да дарят хранителни продукти в подкрепа на възрастните хора по повод големия християнски празник Великден. Общественият посредник на Шумен Иван Капралов лично благодари на децата-доброволци, а към него се присъедини и кметът на варненския район „Владислав Варненчик“ Николай Костадинов. \r\nПовече от 50 деца скаути и техните родители се включиха в доброволческата мисия в набелязаните магазини вчера и днес. Скаутите планират да повторят акцията си и през следващата седмица на 19 и 20 април. \r\nКампанията „Великден за всеки – дари празник на баба и дядо“ се развива в няколко направления, които предоставят различни възможности за включване. Набират се парични средства, които впоследствие се обръщат във ваучери за храна на стойност 20 лв. Ваучерите ще се раздават по предварително уточнени поименни списъци, предоставени от НОИ, които ще бъдат качени на сайта на омбудсмана, на БЧК и разлепени в централните пощенски клонове по места. Притежателите на ваучерите ще имат възможност да пазаруват в 5 000 магазина в цялата страна. \r\nЗа три години в предишните издания на инициативата са събрани 1 500 000 лв., с които 75 000 пенсионери са зарадвани с ваучери, а хиляди други – с хранителни пакети.", "date": "2019.04.13", "title": "Варна: Близо 50 млади скаути са взели участие в акцията „Купи и сподели“"}
{"url": "http://www.focus-news.net/news/2019/04/13/2646244/prof-plamen-pavlov-istorik-pobedata-na-tsar-kaloyan-pri-adrianopol-predotvratyava-latinskoto-zavoevanie-na-balkanite.html", "text": "Победата на цар Калоян над рицарите от Латинската империя  предотвратява латинското завоевание както на България, така и на останалите балкански земи. Това каза в предаването „За честта и славата на България“ на  Радио „Фокус“  историкът проф. Пламен Павлов. По думите му битката при Адрианопол /дн. Одрин/ е едно от най-големите събития в световната военна история. „Битката е в две действия. Първото е на 13 април, когато съюзниците кумани нападат кръстоносците край Одрин. Тогава един от по-холеричните участници в похода – граф Луи дьо Блоа – тръгва да ги преследва и почти попада в засада. След това се свиква съвет и се взема решение, че тази грешка не бива да се повтаря. На следващия ден, обаче, благодарение на таланта на цар Калоян и неговите комбинирани действия на тежка и лека конница, рицарите наистина попадат в засада и ¾ от тяхната армия е тотално унищожена. В тази битка е пленен император Балдуин, убит е граф Луи дьо Блоа, а от преумора загива дожът на Венеция, един от основните модератори на Кръстоносния поход“, обясни проф. Пламен Павлов. Той разказа още, че цар Калоян е предлагал равноправни отношения на кръстоносците, но те са показвали високомерно поведение, определяйки го като „бивш поданик на Византия“. Победата  при Одрин е поредното доказателство за успехите на образованите български владетели, добави историкът. \r\nЕвелина БРАНИМИРОВА", "date": "2019.04.13", "title": "Проф. Пламен Павлов, историк: Победата на цар Калоян при Адрианопол предотвратява латинското завоевание на Балканите"}
{"url": "http://www.focus-news.net/news/2019/04/13/2646246/afp-general-abdel-fatah-al-burhan-e-noviyat-voenen-lider-na-sudan.html", "text": "Генерал Абдел Фатах Бурхан, вторият офицер, който се закле в рамките на последните дни като новия военен владетел на Судан, е \"опитен военен\", до голяма степен непознат извън армията, предава  AFP \r\nВ петък Бурхан оглави военния съвет, който свали Омар Башир, след като непосредственият наследник на президента генерал Авад Ибн Ауф се оттегли след малко повече от 24 часа на власт. \r\nПротестиращите, които настояват за  цивилно правителство след края на управлението на Башир възприеха  Ибн Ауф като вътрешен за режима и близък помощник на сваления лидер. \r\n„Бурхан е високопоставен офицер във въоръжените сили, но всъщност той е ветеран войник\", каза високопоставен армейски офицер, който иска да остане анонимен. \r\n\"Той никога не е бил в центъра на вниманието като Ибн Ауф или генерал Камал Абделмароф\", казал офицерът, говорейки за бившия шеф на армията. \r\nБурхан има кратък престой като аташе на Судан в Пекин. \r\nВ петък, часове, преди да бъде назначен за нов военен управител на Судан, той бе видян да говори с протестиращи, които са разположили лагера си пред щаба на армията от 6 април.  Юлиян Марков", "date": "2019.04.13", "title": "AFP: Генерал Абдел Фатах ал-Бурхан е новият военен лидер на Судан"}
{"url": "http://www.focus-news.net/news/2019/04/13/2646239/aleksandar-vuchich-sarbiya-dnes-e-nay-silna.html", "text": "\"Достатъчно разорихте и унищожихте, доста време управляваха крадци, време е някой да строи и работи за бъдещето на Сърбия\", заяви сръбският президент Александър Вучич на съботния митинг в Нови Сад, който е първият от двата най-големи митинги, насрочени от Сръбската прогресивна партия. Следващият най-голям митинг е насрочен за 19 април в Белград, цитира думите му скопският вестник  “Нова Македония“ . \r\nТой обвини опозиционните партии, че сеят омраза и искат да дойдат на власт с  насилствени средства, като напомни за епизоди от протестите на опозицията, показващи бесилки, и като привърженици на опозицията, влизащи в сградата на РТС с електрически триони. \r\n„Казват, че са бъдеще, а ние сме минало. Искаме да покажем, че сме достойна Сърбия, която иска да строи и работи. Срамувам се да виждам как тези хора разрушават нашите табели , огради, а ние правим един от най-красивите площади в Европа. Така както целият център на Виена е обновен, ние искаме да привлечем туристи в Белград. Няма да се страхуваме от онези, които искат с насилие да дойдат на власт“ - каза Вучич. \r\nПрезидентът на Сърбия изпрати послание към лидерите на опозиционните партии и каза, че няма да разговаря с фашистите. Той подчерта важността на диалога, а не насилието. \r\n„В Сърбия насилието и фашизмът никога няма да минат. Този митинг в Нови Сад е доказателство за доверието на гражданите, силата и отговорността да се противопоставят съвместно на това зло - добави Вучич. \r\nСръбският президент обяви две големи инвестиции от 50 млн. евро за присъстващите граждани, които ще бъдат реализирани в Нови Сад. \r\n„Ще ви донеса два малки подаръка. Вече са приключили преговори с една голяма и важна компания от хранително-вкусовата промишленост за инвестиране на 50 млн. евро - посочва Вучич. Той помоли присъстващите да свалят транспарантите, за да се види колко хора са дошли - над 35 000 души. \r\nТой не пропусна възможността да изпрати съобщение до международната общност да спре натиска върху Сърбия и отново подчерта, че Прищина трябва да премахне наказателните мита за сръбските продукти, за да продължи диалога. \r\n„Прищина се държи дръзко. Те мислят, че със своята безцеремонност ще отслабят Сърбия. Да бъдеш достоен и да искаш разговор и диалог не означава, че си слаб. Днес Сърбия е много по-силна от преди пет, десет или 20 години,“  каза Александър Вучич.  Юлиян Марков", "date": "2019.04.13", "title": "Александър Вучич: Сърбия днес е най-силна"}
{"url": "http://www.focus-news.net/news/2019/04/13/2646248/sport-espanyol-pobedi-alaves-s-21ya-v-mach-ot-32-iya-krag-na-ispanskata-laliga.html", "text": "Футбол: Еспаньол победи Алавес с 2:1 в мач от 32-ия кръг на испанската Ла Лига. Домакините поведоха с гол на Хинер Педроса, а в 47-ата минута Лагуардия от състава на Алавес си отбеляза автогол. . В 56-атат минута Калери бе точен за гостите и оформи крайния резултат. Еспаннол се изкачи на 10-топ място, а Алавес остана седми. Днес се играят още четири мача от Ла Лига: \r\nУеска – Барселона от 17:15 \r\nАтлетико Мадрид – Селта Виго от 19:30 \r\nСевиля – Бетис от 21:45", "date": "2019.04.13", "title": "Спорт: Еспаньол победи Алавес с 2:1я в мач от 32-ия кръг на испанската ЛаЛига"}
{"url": "http://www.focus-news.net/news/2019/04/13/2646250/blagoevgrad-patnite-nastilki-v-po-golyama-chast-ot-oblastta-sa-mokri-i-hlazgavi.html", "text": "Спокойна е обстановката в Благоевградска област, въпреки обявеният жълт код за обилни валежи от дъжд, предаде репортер на  Радио „Фокус“ – Пирин . През по-голямата част от деня времето е предимно слънчево. Температурите са високи. По данни от Националния институт по метеорология и хидрология в Благоевград и региона днес се очакват обилни превалявания с количествата на валежи между 15 – 35 л/кв. м.  При жълт код хората трябва да бъдат внимателни за възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг. \r\nПо отношение нивата на реките, то през последното денонощие в по-голяма част от наблюдаваните реки в Западнобеломорският басейн, те са се повишили незначително или са останали без съществено изменение. Регистрираните колебания на речните нива за водосбора на река Места са от -5 см до +6 см, а за водосбора на река Струма от -7 см до +11 см. Водните количества на почти всички реки в басейна са над праговете за средни води или около праговете за високи води. \r\nПътните настилки в по-голяма част от областта са частично мокри и хлъзгави, но няма данни за регистрирани сериозни инциденти. Не е получавана и информация за новообразували се свлачища или за падане на скална и каменна маса, която да е предизвиквала затруднения при предвижване на леки и товарни автомобили. \r\nЛивия НИНОВА", "date": "2019.04.13", "title": "Благоевград: Пътните настилки в по-голяма част от областта са мокри и хлъзгави"}
{"url": "http://www.focus-news.net/news/2019/04/13/2646249/ministar-krasimir-valchev-materialnata-baza-na-3-profesionalni-gimnazii-i-4-detski-gradini-v-oblast-sliven-shte-bade-modernizirana-sas-sredstva-po-op-regioni-v-rastezh.html", "text": "Материалната база на 3 професионални гимназии и 4 детски градини в област Сливен ще бъде модернизирана със средства по ОП „Региони в растеж“. Проектите за ремонт и обновяване на образователна инфраструктура по ОПРР 2014-2020 за област Сливен са на стойност 7 552 831 лв. Това обяви в Сливен министърът на образованието и науката Красимир Вълчев, който участва в Граждански диалог на тема образование, съобщиха от пресцентъра на  ПП ГЕРБ . Той бе част от Платформата за граждански диалог \"Европа в нашия дом\". На събитието присъстваха още народният представител от ГЕРБ - Сливен и областен координатор на партията Десислава Танева, депутатът от ГЕРБ и заместник – председател на Комисията по образование и наука в НС Галя Захариева, кметовете на общини от област Сливен. По ОП “Региони в растеж” ще бъдат извършени ремонти в ПГ по хотелиерство и туризъм  \"Акад. Неделчо Неделчев\", ПГ по  механотехника и  \r\nПГ по икономика \"Проф. д-р Димитър Табаков\". Ремонт тече и в детските градини \"Детство\", \"Зорница\", \"Мак\" и \"Вержин и Хаик Папазян\". \r\nМинистър Вълчев каза още, че по отношение на интеграцията на ромите в училище, област Сливен е най-трудна, но резултатите, които се постигат са най-показателни. „Добрите резултати, които постигат екипите по намиране и връщане на отпадналите от образователната система деца в училище, трябва да се затвърдят, като те се задържат там и ежедневно полагат усилия в обучителния процес“, каза още министър Красимир Вълчев. Той призова за съвместни усилия  в тази посока на родители, учители и цялото общество. Над 200 медиатора в страната помагат в процеса за връщане на децата в училище.  \r\n„Министерство на образованието има две основни цели. Едната е да осигури равен достъп до образование, а другата е модернизация и качествено образование. По отношение на първата цел, всяко дете трябва да учи две години в предучилищна подготовка и 12 години в училище.  При втората, образованието трябва да дава знания и компетентности на учениците, така че те да умеят да създават и да работят с машини с изкуствен интелект, допълни министърът.  \r\nЗа постигането на тези цели в бюджета на МОН за следващата година ще бъдат заложени допълнителни средства за това и ще бъде въведено задължително предучилищно образование за четиригодишните. \r\nСпоред народния представител и заместник – председател на Комисията по образование Галя Захариева най – важното и ценно нещо, което се постига по време на тези срещи в страната е диалогът с хората, пряко ангажирани в системата на образованието. „Удовлетворена съм, че образованието наистина е приоритет за правителството и че зад гърба на всеки учител вече стои държавата. Показателно за това е не само значителното увеличение на учителските заплати, но и отношението към всяка една дейност в системата. Благодарение на европейската солидарност, редица български училища и детски градини получиха съвсем различен облик. И в четирите общини на област Сливен има много добър диалог между директори на училища, учители и местните власти, което помага за по-добрата работа“, каза Галя Захариева.   \r\n„Образованието е това, което може да промени България, затова то наистина е приоритет за правителството. Показателни са усилията, които се полагат за това всички деца да имат реален равен достъп до образование. За първи път в този процес се включват редица институции, които работят заедно за пълен обхват и задържане на децата в училище. Успешно се работи за промяната на системата, за отношението към позицията на учителя в обществото и заетите в системата“, каза кметът на община Сливен Стефан Радев.   \r\nНад 200 представители на училища, детски градини и други институции взеха участие във форума.", "date": "2019.04.13", "title": "Министър Красимир Вълчев: Материалната база на 3 професионални гимназии и 4 детски градини в област Сливен  ще бъде модернизирана със средства по ОП „Региони в растеж“"}
{"url": "http://www.focus-news.net/news/2019/04/13/2646243/tv-21makedoniya-srabski-deputati-prekaraha-noshtta-v-parlamenta.html", "text": "Депутатите от управляващата партия прекараха нощта в парламента в Сърбия. Те се решиха на този ход , защото се опасяват, че евентуално е възможен опит за  насилствено изменение на волята на гражданите, които са ги избрали по време на насрочения голям общонационален антиправителствен митинг в Белград, информира македонският телевизионен канал  ”TB 21” . \r\nОрганизаторите на протестите \"1 на 5 милиона\" са насрочили финален протест пред сградата на парламента днес в 15:00 часа местно време (16:00 часа българско време), но не разкриват колко дълго ще продължи. \r\nОчакват се  граждани от цяла Сърбия, които са на улицата повече от четири месеца. Те настояват за промяна на властта. \r\nДнешният протест е обявен за мирен от организаторите.  Юлиян Марков", "date": "2019.04.13", "title": "„ТВ 21“(Македония): Сръбски депутати прекараха нощта в парламента"}
{"url": "http://www.focus-news.net/news/2019/04/13/2646229/ria-novosti-nemski-zhurnalist-nareche-raketnite-kompleksi-s-400-koshmar-za-nato.html", "text": "Руските противовъздушни ракетни системи С-400 са една от най-мощните системи за противовъздушна отбрана в света. За Москва те са \"бестселър\", докато за НАТО те са \"кошмар\". Това се посочва в статия на журналиста Гернот Крампер, публикувана в немското списание Stern, цитирана от  РИА Ноовсти \r\n\"Съединените щати доминират в глобалното въздушно пространство дълго време, но С-400 става опасен за невидимите самолети. Неговите характеристики, както при откриване на цели, така и в радиус на действие, са впечатляващи\", казва Крампер. \r\nТочните характеристики на комплекса са неизвестни за западните страни, посочва авторът на статията. В същото време съмненията им относно способността на тези системи да се справят с „невидими“ бяха разсеяни след закупуването на С-400 от Турция и други страни, пише журналистът. \r\n\"Наличието на само едно руско подразделение в Сирия доведе до факта, че западните самолети вече не можеха да контролират въздушното пространство на страната, като всеки военен полет става непредсказуем\", посочва авторът. \r\nОсвен това, закупуването на С-400 се оказа по-изгодно за Турция от възможното придобиване на американски комплекси „Пейтриът“,  пише журналистът. \r\n\"С-400 се смята за по-напреднал от системата на „Пейтриът“ и е почти два пъти по-евтина\", отбелязва Крамър. \r\nПреговорите между Турция и Русия за закупуването на С-400 започнаха през 2016 г. През 2017 г. Москва потвърди, че страните са сключили договор. Тогава Ердоган каза, че Турция вече е постигнала напредък. \r\nСъединените щати все още се опитват да предотвратят доставката на С-400 на Турция. Те заплашват със санкции и многократно са заявявали, че могат да забавят или да отменят процеса на продажбата на най-новите си самолети F-35. \r\nАнкара обаче многократно заяви, че няма да се откаже от плановете си за закупуване на руски комплекси.  Юлиян Марков", "date": "2019.04.13", "title": "РИА Новости: Немски журналист нарече ракетните комплекси С-400 „кошмар за НАТО“"}
{"url": "http://www.focus-news.net/news/2019/04/13/2646251/martina-yordanova-organizator-na-kapachki-za-badeshte-sabrani-sa-nad-25-tona-kapachki-s-koito-shte-zakupim-4-kuvyoza.html", "text": "Много пластмасови капачки сме събрали, като за момента са над 25 тона. Това каза за  Агенция „Фокус“  Мартина Йорданова един от организаторите на доброволческата кампания „Капачки за бъдеще“, която протича пред Националния стадион „Васил Левски“. „Над 10 хил. човека минаха през стадиона. Някои хора оставиха и финансови средства“, посочи тя и уточни, че все още не са събрани всички капачки и не са отворени урните със средства. По думите й за момента средствата от капачки ще стигнат за закупуването на 4 кувьоза, като все още не е решено в кои родилни домове ще бъдат дарени. „След като направим проучване ще решим. Имаме справка от Министерството на здравеопазването. Правим и проучване, звъним на всяка болница по отделно, за да проверим каква е наличната им апаратура“, коментира Мартина Йорданова и допълни, че след това лечебните заведения ще бъдат обявени публично. Тя посочи, че именно състоянието на настоящата апаратура е мотивирало благотворителната инициатива. „Всяко трето недоносено дете в България получава увреждане на очите, именно поради старата апаратура на кувьозите. Това е нашият довод да събираме средства точно за тези апаратури“, заяви Йорданова. Тя поясни, че до момента кувьози са дарени в Червен бряг, Чирпан, Нова Загора, Троян, Ботевград и Кнежа, като най-новият кувьоз в тези места е бил от 1989 година. Мартина Йорданова отбеляза, че са се насочили към събирането именно на капачки, а не на пластмасови бутилки, защото е лесно и всеки може да го направи. Тя подчерта, че до момента в България има над 330 пункта за дарение на капачки, в над 100 населени места. По думите й с годините кампанията набира все по-голяма популярност. „Следващото голямо събиране ще бъде наесен през септември. Целите, които сме си поставили са до края на годината да сменим всички стари и амортизирани кувьози в общинските болници в България“, подчерта Мартина Йорданова.  \r\nИрина ИВАНОВА", "date": "2019.04.13", "title": "Мартина Йорданова, организатор на „Капачки за бъдеще“: Събрани са над 25 тона капачки, с които ще закупим 4 кувьоза"}
{"url": "http://www.focus-news.net/news/2019/04/13/2646236/tass-v-tuluza-ima-sblasatsi-mezhdu-protestirashtite-zhalti-zhiletki-i-politsiyata.html", "text": "Протестите на движението на \"жълтите жилетки\" в Тулуза (Южна Франция) прераснаха в сблъсъци с полицията, показва телевизионният канал CNews, цитиран от  TACC . \r\nГоляма колона от демонстранти напусна площад Буленгрен в центъра на Тулуза, която беше избрана от неформалните лидери на движението като „столица на протестите“ тази седмица. Докато се движеха по улиците на града, някои от демонстрантите, чиито лица бяха скрити от шалове или маски, започнаха да палят димни бомби, да хвърлят пиратки, да разбиват билбордове и да разрушават огражденията на места, където се извършват пътни работи. \r\nВ отговор на тези действия полицията използва сълзотворен газ. По време на митинга полицията трябваше да коригира движението на колоната, чиито участници периодично се опитваха да излязат по улиците, водещи към централния площад „Капитол“. От 10:00 до 21:00 часа в тази зона има забрана за провеждане на публични акции. \r\nБроят на протестиращите, участващи в протеста, не се съобщава, медиите пишат за стотици хора.  Юлиян Марков", "date": "2019.04.13", "title": "ТАСС: В Тулуза има сблъсъци между протестиращите „жълти жилетки“ и полицията"}
{"url": "http://www.focus-news.net/news/2019/04/13/2646252/", "text": "В българската история хан Крум остава блестящ държавник, пълководец и бележит законодател. Това каза в интервю за предаването „За честта и славата на България“ на  Радио „Фокус“  военният историк доц. д-р Петър Ненков по повод кончината на хан Крум на 13 април 814 година. По думите му част от законите на хан Крум по-късно се цитират от велики френски философи от времето на просвещението. „Намират място в есетата на френския философ Мишел дьо Монтен. Франсоа Волтер също отразява управлението на хан Крум и неговата законодателна дейност във френската енциклопедия. Ние, българите, в днешно време все по-малко се обръщаме към миналото, за да се поучим от подвига, героизма, мъдростта, храбростта и пълководския талант на нашите предци, как за защитавали нашата земя и са правили всичко необходимо за нейното процъфтяване. В това трудно и нихилистично време трябва да почерпим примера на тяхната саможертва, героизъм и всеотдайно дело за процъфтяването на българската държава“, каза още военният историк. Доц. Ненков подчерта, че в битката при Върбишкия проход хан Крум влага целия си пълководски талант и успява да мобилизира българския народ. За първи път в българската военна история и жените участват в бойните действия наравно с мъжете, обясни той. „Чувството на мъст у всички е много силно. То е породено от мародерствата, грабежите, насилията и убийствата, които извършва огромната ромейска войска след превземането на Плиска“, добави доц. Ненков. Той отбеляза, че в тази битка хан Крум проявява не само своя пълководски талант, но и своите фортификационни умения, затваряйки с висока дървена преграда Върбишкия проход, като от южната му страна е издълбан дълбок ров с набити колове. Доц. Ненков обясни, че последиците от катастрофалната загуба са изключително тежки за Византия. След битката при прохода българската армия на хан Крум настъпва полетата на Тракия като превзема Дебелт. По-късно българите атакуват и черноморската крепост Месемврия, днес Несебър, където за първи път използват обсадна техника за превземането на укрепения град. „Паметната победа във Върбишкия проход допринася за политическото укрепване и териториалното разширение на българската държава, която става трета по могъщество в Европа. Битката е забележително постижение на българското военно изкуство, защото войската на Крум успява да обкръжи и напълно да унищожи огромната 60-хилядна византийска армия. Ромеите претърпяват разгром, какъвто не помнят от 378 година, когато техният император е разбит от западните готи и сам намира смъртта си на бойното поле край днешния Одрин“, допълни военният историк. Доц. Ненков припомни, че след тази победа българският владетел няколко пъти прави предложение за мир, но всички са отхвърлени от Византия. Това става причина водените от хан Крум войски да преминат в решително настъпление, при което превземат редица крепости. \r\nЕвелина БРАНИМИРОВА", "date": "2019.04.13", "title": "Доц. д-р Петър Ненков, военен историк: В българската история хан Крум остава като блестящ държавник, пълководец и бележит законодател"}
{"url": "http://www.focus-news.net/news/2019/04/13/2646253/aleksis-tsipras-imame-vodeshta-rolya-na-balkanite-gartsiya-veche-ne-e-cherna-ovtsa.html", "text": "Гръцкият премиер Алексис Ципрас заяви, че с присъединяването на Гърция към  инициативата 16 + 1, която включва страните от Централна и Източна Европа и Китай, страната му потвърди водещата си роля на Балканите и подобри имиджа си, предава македонската агенция  “Макпресс“ .  \r\nГръцкият премиер заяви, че неговата страна е център на връзката между региона и стълб на стабилността, сигурността и сътрудничеството в североизточното Средиземноморие, особено след подписването на Договора от Преспа. \r\n„Гърция преди четири години беше провалена държава, европейската \"черна овца\" без достъп до големите предизвикателства и събития в региона и в конфликт със съседите си“, каза Ципрас, добавяйки, че Гърция днес е страна, която всички признават, която излезе от  икономическите трудности и проблеми и си върна репутацията. \r\nГръцкият премиер отбеляза също, че Гърция трябваше да стане член на инициативата 16 + 1 през 2012 г., но Китай и 16 други страни не го приеха именно заради \"конфликта\" със северната съседка, която беше в тази организация, но под нейното старо име. \r\n\"Гърция очевидно не можеше да участва\", каза Ципрас, добавяйки, че в Гърция смятаха, че гръцката позиция за името на северната съседка се следи по света, а това е погрешно.  Юлиян Марков", "date": "2019.04.13", "title": "Алексис Ципрас: Имаме водеща роля на Балканите.  Гърция  вече не е „черна овца“"}
{"url": "http://www.focus-news.net/news/2019/04/13/2646255/sport-totnam-pobedi-hadarsfild-s-40-v-mach-ot-34-iya-krag-na-angliyskata-premiar-liga.html", "text": "Футбол: Тотнъм победи Хъдърсфилд с 4:0 в мач от 34-ия кръг на английската Премиър лига. В мача не взеха участие контузените звезди на тима Хари Кейн и Деле Али. Кенийският халф Уаняма откри резултата, а след това бразилецът Лукаш вкара три гола, като по този начин оформи крайния резултат. Така Тотнъм зае третото място с 67 точки, като изпревари Челси, който има 66, но в неделя гостува на лидера Ливърпул. Хъдърсфилд заема последното 20-то място в таблицата и догодина ще играе във второто ниво на английския футбол.", "date": "2019.04.13", "title": "Спорт: Тотнъм победи Хъдърсфилд с 4:0 в мач от 34-ия кръг на английската Премиър лига"}
{"url": "http://www.focus-news.net/news/2019/04/13/2646254/gerb-varna-podkrepi-blagotvoritelnata-kampaniya-az-vyarvam-i-pomagam.html", "text": "Въпреки дъждовното време, хиляди хора се включиха в благотворителната кампания на сдружение „Аз вярвам и помагам”. Членове и симпатизанти на районните структури на ГЕРБ - Варна също предадоха събираните през последната година капачки, а представители на Младежи ГЕРБ бяха сред доброволците, участвали в организацията на мащабното събитие в центъра на Варна. Това съобщиха от пресцентъра на  ПП ГЕРБ – Варна . Кметът на града Иван Портних лично подкрепи кампанията и поздрави нейния инициатор Владислав Николов за добрата кауза, около която се обединиха толкова много хора от цялата страна. Със средства от капачките, които ще бъдат предадени за рециклиране, ще се закупи скъпоструваща медицинска апаратура в помощ на грижите за новородените деца в СБАГАЛ „Проф. Д-р Димитър Стаматов“ във Варна, а за МБАЛ „Св. Анна“ ще се осигури апаратура за нуждите на детската хирургия. \r\nДесетки чували с капачки успяха да съберат Младежи - ГЕРБ. 125 кг капачки предаде организацията на ГЕРБ - Владиславово с ръководител Николай Костадинов, който е и кмет на район „Владислав Варненчик”. Заедно с общинските съветници Станислав Иванов и Калина Пеева кметът на район „Младост” Христо Христов, който оглавява ГЕРБ-Младост, лично предаде събраните от районната партийна организация капачки. \r\nЧрез кампанията „Аз вярвам и помагам” за втора поредна година множество организации и семейства, заедно с децата си, станаха съпричастни на благородната идея.", "date": "2019.04.13", "title": "ГЕРБ - Варна подкрепи благотворителната кампания „Аз вярвам и помагам”"}
{"url": "http://www.focus-news.net/news/2019/04/13/2646257/radio-v92-srabskiyat-vanshen-ministar-se-sreshtna-s-germanskiya-si-kolega.html", "text": "Сръбският външен министър Ивица Дачич се срещна с германския си колега Хайко Маас в полската столица Варшава на срещата на външните министри на Берлинския процес за евроинтеграция на Западните Балкани, информира сръбското радио  ”B92” . \r\nДвамата министри са обсъдили двустранното сътрудничество между двете страни, както и сегашната ситуация в региона, като са обърнали специално внимание на възможността за продължаване на диалога между Белград и Прищина и по-нататъшни възможни стъпки в това отношение. \r\nСръбският външен министър е подчертал важността на бързото премахване на стопроцентовите мита, наложени от Прищина, като предпоставка за по-нататъшен напредък в диалога, каза правителството. \r\nТе се договорили  Маас скоро да посети Сърбия.  Юлиян Марков", "date": "2019.04.13", "title": "Радио „В92“: Сръбският външен министър се срещна с германския си колега"}
{"url": "http://www.focus-news.net/news/2019/04/13/2646258/kyustendil-v-uchastaka-ot-glaven-pat-e-79-mezhdu-selata-tsarvenyano-i-dragomirovo-se-izvarshva-profilirane-na-banketi-i-pochistvane-na-zemni-okopi.html", "text": "В участъка от главен път Е-79 между селата Цървеняно и Драгомирово движението да се извършва с повишено внимание поради профилиране на банкети и почистване на земни окопи. Това съобщи за  Радио „Фокус” – Кюстендил  дежурният в Областно пътно управление – Кюстендил. Преминаването от км 37+000 до км 42+000 се осъществява в свободните ленти съобразно създадената организация на движение. Друго ограничение, наложено по главния път е в сила за участъка граница Македония – село Раненци от км 1+000 до км 7+000. Там преминаването също трябва да се осъществява с повишено внимание поради профилиране на банкети и почистване на земни окопи. Преминаването се извършва в свободните ленти съобразно създадената организация на движение. И двете ограничения са в сила до 15 април. Освен това движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Поради свличане на земна маса е въведена временна организация на движението в участък от пътя Бобов дол – Жедна. Преминаването при 15 км от пътя трябва да се извършва само в една лента. Мястото е сигнализирано с пътни знаци. А движението по третокласен път-6222 Смоличано – Пелатиково от км 10+000 до км 14+000 продължава да е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно. Движението по автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nЛивия НИНОВА", "date": "2019.04.13", "title": "Кюстендил: В участъка от главен път Е-79 между селата Цървеняно и Драгомирово се извършва профилиране на банкети и почистване на земни окопи"}
{"url": "http://www.focus-news.net/news/2019/04/13/2646256/burgas-patishtata-na-teritoriyata-na-oblastta-sa-mokri-no-obraboteni.html", "text": "Пътищата на територията на областта са мокри, но обработени, съобщиха за  Радио „Фокус“ – Бургас  от Областно пътно управление. Условията за пътуване са добри – няма въведени ограничения и затворени пътни участъци, а проходите на територията на областта са отворени за движение на всички моторни превозни средства. Безпроблемно се осъществява движението на моторни превозни средства към момента както по пътищата в областта, така и по основните пътни артерии на град Бургас. По-интензивен е трафикът по пътя Бургас – кв. Сарафово, по пътната отсечка Бургас – АМ „Тракия“, както и това в района на Военноморска база Бургас край село Атия в посока Бургас – Созопол. Движението в централна част на областния център също се осъществява без затруднения. Струпване на автомобили се наблюдава в района на кръстовището между улиците „Спортна“ и „Индустриална“, по бул. „Стефан Стамболов“ в района на Бургаската болница, както и по надлез „Владимир Павлов“ в града. В останалата градска част движението се осъществява без съществени забавяния. \r\nДеница ДИМИТРОВА", "date": "2019.04.13", "title": "Бургас: Пътищата на територията на областта са мокри, но обработени"}
{"url": "http://www.focus-news.net/news/2019/04/13/2646259/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-po-tretoklasen-pat-108-v-rayona-na-selo-ribnik-poradi-avariyni-remontni-deynosti.html", "text": "Ограничено е движението за тежкотоварни автомобили с тегло над 12 тона по третокласен път – 108 в района на село Рибник, поради аварийни ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. Няма регистрирани тежки пътни инциденти по пътищата, които са част от републиканската пътна мрежа. Интензивен е трафикът по главен път Е-79, второкласен път – 19 Симитли-Гоце Делчев и автомагистрала „Струма“ в участъка им от областта. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nВ Благоевград трафикът е спокоен. По-натоварено движение се наблюдава на входно-изходните пътни артерии. \r\nЛивия НИНОВА", "date": "2019.04.13", "title": "Благоевград: Ограничено е движението за тежкотоварни автомобили над 12 тона по третокласен път – 108 в района на село Рибник поради аварийни ремонтни дейности"}
{"url": "http://www.focus-news.net/news/2019/04/13/2646260/varna-makedonskoto-kulturno-prosvetno-druzhestvo-gotse-delchev-organizira-konkurs-za-razkaz-na-tema-moyata-rodova-istoriya.html", "text": "Македонското културно-просветно дружество „Гоце Делчев“ организира конкурс за разказ на тема „Моята родова история“. Това съобщи за  Радио „Фокус“ – Варна  представителят на дружеството Ангел Ангелов. Крайният срок за изпращане на творбите е 2 май. Победителите ще бъдат наградени на 4 май от 10.30 часа в залата на Македонски дом по време на семинар „България и Македония – културно-историческо наследство“. По думите на Ангел Ангелов учениците могат да участват в две възрастови категории - VI – VIII и IX – XII клас. „Няма ограничения за размера и стила на творбите. Може да бъде спомен, може да бъде есе, може да бъде разказ с някаква описана случка. Ако щете, може да бъде и в стихотворна форма. Целта е младите да се поразровят в спомените на своите деди, да отворят старите албуми и да потърсят някои интересни неща от своя род“, посочи Ангел Ангелов. Творбите могат да бъдат изпращани на електронната поща на дружеството. Участниците трябва да напишат трите си имена, възраст, училище, телефон за контакт на ученика и на родителя/настойника. „Творбите ще бъдат оценявани от жури с председател доц. д-р Слави Славов, който е от Института на исторически изследвания към БАН и е член на дружеството при Македонския дом. Във всяка от категориите ще бъде излъчен и победител и ще бъдат раздадени предметни награди“, каза още Ангел Ангелов. Конкурсът се организира по проект „България и Македония – културно-историческо наследство“, с финансовата подкрепа на общинската администрация чрез фонд „Култура“. \r\nБояна АТАНАСОВА", "date": "2019.04.13", "title": "Варна: Македонското културно-просветно дружество „Гоце Делчев“ организира конкурс за разказ на тема „Моята родова история“"}
{"url": "http://www.focus-news.net/news/2019/04/13/2646261/aets-kozloduy-provede-den-na-otvoreni-vrati.html", "text": "Как се управляват ядрените блокове, какъв е мащабът на турбогенераторите, какви хора са специалистите, гарантиращи с труда и знанията си безопасната и надеждна работа на АЕЦ „Козлодуй”? Това бяха само част от въпросите, чиито отговори лично научиха посетителите в Деня на отворени врати, който се проведе в атомната централа на 13 април, съобщиха от пресцентъра на  АЕЦ „Козлодуй” .  \r\nНай-голямото българско електропроизводствено предприятие, осигуряващо една трета от електричеството у нас, посрещна стотици гости на различна възраст от страната и чужбина. 529 души видяха АЕЦ „отвътре” с помощта на експертите от атомната централа, които поеха ролята на техни водачи и им разказаха за спецификите на технологичните процеси, за мерките, гарантиращи безопасната и надеждна работа на ядрените мощности, за екологичната роля на атомната енергетика, работеща при нулеви въглеродни емисии и даваща принос в борбата с глобалните климатични промени. \r\nДенят премина в отлично настроение и с много усмивки. Най-малките искрено се радваха на цветните балони и знаменца с логото на централата. За по-големите пред Информационния център на АЕЦ специалистите от отдел „Радиоекологичен мониторинг” показаха как се замерват различни параметри на околната среда, а огнеборците от Районна служба “Пожарна безопасност и защита на населението” – АЕЦ „Козлодуй” демонстрираха бързо гасене на пожар. \r\nПо традиция, в този ден специално внимание бе отделено на двама от посетителите – най-младият и най-възрастният. Това бяха Калина Томова, на 1 година, и 80-годишният Тодор Младенов – и двамата от София. Проявата потвърди положителната тенденция за висок интерес към централата от страна на децата и младежите – на 13 април те бяха близо 40% от гостите. \r\nВ стремежа си за открито и пълно представяне на своята дейност пред обществото, АЕЦ „Козлодуй” вече 25 години организира Дни на отворени врати – за първи път това става на 9 октомври 1994 г. През това време в рамките на инициативата лични впечатления за единствената българска атомна централа са получили близо 17 000 души.", "date": "2019.04.13", "title": "АЕЦ „Козлодуй” проведе Ден на отворени врати"}
{"url": "http://www.focus-news.net/news/2019/04/13/2646263/varna-uvelichil-se-e-broyat-na-sluchaite-na-rotavirusen-enterit-v-oblastta-prez-poslednata-sedmitsa.html", "text": "Увеличил се е броят на случаите на ротавирусен ентерит в областта през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. Данните на РЗИ за периода от 5 до 11 април показват, че случаите скочили от само един, за периода от 29 март до 4 април, до 10 за изминалата седмица. От тях заболелите лица във Варна са 8, а в малките общини на региона 2. Понижение се отчита при пациентите с ентероколит, където те са 41 през шестдневния период спрямо 37 за предишния. Във Варна случаите са 23, а в малките населени места на региона – 18 броя. За сравнение те са били 58 за същия отчетен период на 2018 г. Данните на РЗИ сочат, че не са регистрирани случаи на колиентерит през седмицата. \r\nБояна АТАНАСОВА", "date": "2019.04.13", "title": "Варна: Увеличил се е броят на случаите на ротавирусен ентерит в областта през последната седмица"}
{"url": "http://www.focus-news.net/news/2019/04/13/2646266/varna-patnite-nastilki-na-teritoriyata-na-oblastta-sa-mokri-i-hlazgavi.html", "text": "Пътните настилки на територията на Варна и областта са мокри и хлъзгави, предаде репортер на  Радио „Фокус“ – Варна . Продължават валежите от дъжд. Водачите да се движат с повишено внимание и съобразена скорост поради образуваните водни участъци по пътната мрежа. Ремонтни дейности се извършват по автомагистрала „Черно море“ от км 0 до км 8. Движението се осъществява двупосочно в едно платно посока Варна – Бургас. Продължават и ремонтните дейности в два участъка на автомагистрала „Хемус“. Преминаването на автомобили в участъка Неофит Рилски – Девня от км 389 до км 400 се осъществява двупосочно в дясното платно посока София – Варна. Платното посока столицата в изцяло затворено в този участък. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е и слизането от аутобана на този пътен възел, като движението е пренасочено по път I-2 Шумен – Варна. Двупосочно в платното посока Варна се извършва и преминаването в участъка от пътен възел „Повеляново“ до пътен възел „Слънчево“ от км 406 до км 416 по автомагистралата. Ограничено е движението в платно посока София. Движението се отбива при км 416 до км 406 по път I-2 Русе – Варна. Ограничено е качването и слизането при пътен възел „Слънчево“ в посока Слънчево и Тополи, като отново превозните средства се пренасочват по път I-2 Русе – Варна. Срокът за приключване на ремонтите на двата участъка на аутобана е 24 май. Забранено е преминаването на моторни превозни средства над 10 тона по път I-9 в участъка Кранево – Варна при км 83. Осигуреният обходен маршрут е през Кичево и Оброчище. По направлението „Панорама“ – Куманово все още е в сила временно ограничение на скоростта до 30 км/ч поради неравности на асфалтовата настилка. Шофьорите трябва да преминават през участъка с повишено внимание. \r\nБояна АТАНАСОВА", "date": "2019.04.13", "title": "Варна: Пътните настилки на територията на областта са мокри и хлъзгави"}
{"url": "http://www.focus-news.net/news/2019/04/13/2646267/ombudsmanat-maya-manolova-shte-se-sreshtne-v-plovdiv-s-grazhdani-koito-se-boryat-da-zapazyat-ot-unishtozhavane-i-zastroyavane-zelenite-ploshti-na-parka-v-kv-karshiyaka.html", "text": "Омбудсманът Мая Манолова ще се срещне в гр. Пловдив с граждани, които се борят да запазят от унищожаване и застрояване зелените площи на парка в кв. „Кършияка“, зад хотел „Санкт Петербург“. Това съобщиха от пресцентъра на  Омбудсмана на Република България . Срещата ще се проведе на 14 април 2019 г., неделя, в 14.00 часа. В петък представители на инициативния комитет се срещнаха с омбудсмана в институцията, за да подадат жалба и да я поканят на протеста си утре.", "date": "2019.04.13", "title": "Омбудсманът Мая Манолова ще се срещне в Пловдив с граждани, които се борят да запазят от унищожаване и застрояване зелените площи на парка в кв. „Кършияка“"}
{"url": "http://www.focus-news.net/news/2019/04/13/2646272/pregled-na-mezhdunarodnite-novini-do-18-chasa-agentsiya-fokus.html", "text": "Протестите на движението на \"жълтите жилетки\" в Тулуза (Южна Франция) прераснаха в сблъсъци с полицията, показва телевизионният канал CNews, цитиран от  TACC . \r\nГоляма колона от демонстранти напусна площад Буленгрен в центъра на Тулуза, която беше избрана от неформалните лидери на движението като „столица на протестите“ тази седмица. Докато се движеха по улиците на града, някои от демонстрантите, чиито лица бяха скрити от шалове или маски, започнаха да палят димни бомби, да хвърлят пиратки, да разбиват билбордове и да разрушават огражденията на места, където се извършват пътни работи. \r\nВ отговор на тези действия полицията използва сълзотворен газ. По време на митинга полицията трябваше да коригира движението на колоната, чиито участници периодично се опитваха да излязат по улиците, водещи към централния площад „Капитол“. От 10:00 до 21:00 часа в тази зона има забрана за провеждане на публични акции. \r\nБроят на протестиращите, участващи в протеста, не се съобщава, медиите пишат за стотици хора. \r\n*** \"Достатъчно разорихте и унищожихте, доста време управляваха крадци, време е някой да строи и работи за бъдещето на Сърбия\", заяви сръбският президент Александър Вучич на съботния митинг в Нови Сад, който е първият от двата най-големи митинги, насрочени от Сръбската прогресивна партия. Следващият най-голям митинг е насрочен за 19 април в Белград, цитира думите му скопският вестник  “Нова Македония“ . \r\nТой обвини опозиционните партии, че сеят омраза и искат да дойдат на власт с  насилствени средства, като напомни за епизоди от протестите на опозицията, показващи бесилки, и като привърженици на опозицията, влизащи в сградата на РТС с електрически триони. \r\n„Казват, че са бъдеще, а ние сме минало. Искаме да покажем, че сме достойна Сърбия, която иска да строи и работи. Срамувам се да виждам как тези хора разрушават нашите табели , огради, а ние правим един от най-красивите площади в Европа. Така както целият център на Виена е обновен, ние искаме да привлечем туристи в Белград. Няма да се страхуваме от онези, които искат с насилие да дойдат на власт“ - каза Вучич. \r\nПрезидентът на Сърбия изпрати послание към лидерите на опозиционните партии и каза, че няма да разговаря с фашистите. Той подчерта важността на диалога, а не насилието. \r\n„В Сърбия насилието и фашизмът никога няма да минат. Този митинг в Нови Сад е доказателство за доверието на гражданите, силата и отговорността да се противопоставят съвместно на това зло - добави Вучич. \r\nСръбският президент обяви две големи инвестиции от 50 млн. евро за присъстващите граждани, които ще бъдат реализирани в Нови Сад. \r\n„Ще ви донеса два малки подаръка. Вече са приключили преговори с една голяма и важна компания от хранително-вкусовата промишленост за инвестиране на 50 млн. евро - посочва Вучич. Той помоли присъстващите да свалят транспарантите, за да се види колко хора са дошли - над 35 000 души. \r\nТой не пропусна възможността да изпрати съобщение до международната общност да спре натиска върху Сърбия и отново подчерта, че Прищина трябва да премахне наказателните мита за сръбските продукти, за да продължи диалога. \r\n„Прищина се държи дръзко. Те мислят, че със своята безцеремонност ще отслабят Сърбия. Да бъдеш достоен и да искаш разговор и диалог не означава, че си слаб. Днес Сърбия е много по-силна от преди пет, десет или 20 години,“  каза Александър Вучич. \r\n*** Генерал Абдел Фатах Бурхан, вторият офицер, който се закле в рамките на последните дни като новия военен владетел на Судан, е \"опитен военен\", до голяма степен непознат извън армията, предава  AFP \r\nВ петък Бурхан оглави военния съвет, който свали Омар Башир, след като непосредственият наследник на президента генерал Авад Ибн Ауф се оттегли след малко повече от 24 часа на власт. \r\nПротестиращите, които настояват за  цивилно правителство след края на управлението на Башир възприеха  Ибн Ауф като вътрешен за режима и близък помощник на сваления лидер. \r\n„Бурхан е високопоставен офицер във въоръжените сили, но всъщност той е ветеран войник\", каза високопоставен армейски офицер, който иска да остане анонимен. \r\n\"Той никога не е бил в центъра на вниманието като Ибн Ауф или генерал Камал Абделмароф\", казал офицерът, говорейки за бившия шеф на армията. \r\nБурхан има кратък престой като аташе на Судан в Пекин. \r\nВ петък, часове, преди да бъде назначен за нов военен управител на Судан, той бе видян да говори с протестиращи, които са разположили лагера си пред щаба на армията от 6 април. \r\n*** Гръцкият премиер Алексис Ципрас заяви, че с присъединяването на Гърция към  инициативата 16 + 1, която включва страните от Централна и Източна Европа и Китай, страната му потвърди водещата си роля на Балканите и подобри имиджа си, предава македонската агенция  “Макпресс“ .  \r\nГръцкият премиер заяви, че неговата страна е център на връзката между региона и стълб на стабилността, сигурността и сътрудничеството в североизточното Средиземноморие, особено след подписването на Договора от Преспа. \r\n„Гърция преди четири години беше провалена държава, европейската \"черна овца\" без достъп до големите предизвикателства и събития в региона и в конфликт със съседите си“, каза Ципрас, добавяйки, че Гърция днес е страна, която всички признават, която излезе от  икономическите трудности и проблеми и си върна репутацията. \r\nГръцкият премиер отбеляза също, че Гърция трябваше да стане член на инициативата 16 + 1 през 2012 г., но Китай и 16 други страни не го приеха именно заради \"конфликта\" със северната съседка, която беше в тази организация, но под нейното старо име. \r\n\"Гърция очевидно не можеше да участва\", каза Ципрас, добавяйки, че в Гърция смятаха, че гръцката позиция за името на северната съседка се следи по света, а това е погрешно. \r\n*** Сръбската опозиция организира нов масов протест в Белград днес. Опозиционните лидери не искаха да публикуват програмата за днешния протест „по тактически причини“, но обявиха, че протестният марш ще е от Народното събрание до сградата на правителството и оттам множеството ще се върне пред парламента, информира македонският телевизионен канал  “Телма“ . \r\nУправляващата партия обвини членовете на опозиционния Съюз за Сърбия, които организират протестите \"Един от пет милиона\", че използват фашистки методи и сплашват хората и ниската посещаемост на техните протести е доказателство за това. Властите предполагат, че опозицията подготвя нахлуване в Парламента, въпреки полицейският кордон около сградата. Депутатите от управляващото мнозинство не напуснаха сградата на парламента, откъдето обявиха, че ще участват в защитата му, ако опозицията се осмели да нахлуе вътре. \r\nОт друга страна, опозицията твърди, че полицията спира всички пътнически автобуси и микробуси до Белград и връща тези, които транспортират протестиращите. \r\nДемонстрации на опозицията под мотото \"Един от всеки пет милиона се държат в продължение на почти пет месеца в цяла Сърбия и столицата на Белград, придружени от поредица от инциденти като нахлуване в сградата на обществената телевизия и блокадата на президентския дворец. Опозиционният Съюз за Сърбия, който се състои от няколко партии, неправителствени и граждански организации, настоява за оставка от правителството и президента Вучич, свобода за медиите и провеждане на предсрочни избори.", "date": "2019.04.13", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/04/13/2646270/dobrich-obshtina-kavarna-predade-312-kilograma-plastmasovi-kapachki-na-kampaniyata-az-vyarvam-i-pomagam.html", "text": "Община Каварна се присъедини за втори път към благотворителната кампания \"Аз вярвам и помагам 2\" като предаде събраните 312 килограма пластмасови капачки пред Катедрален Храм „Св. Успение Богородично“ в град Варна. Това съобщиха от пресцентъра на  Общината . Събраното количество капачки от гражданите в петте метални сърца бе предаденo от представители на Общинска администрация Каварна. \r\nКаварна, село Българево и останалите населени места, където има монтирани съоръжения за събиране на пластмасови капачки в страната са включени в „Карта на сърцата“, изработена от кампанията „Аз вярвам и помагам“. \r\nСъбраните капачки от кампанията ще бъдат предадени за рециклиране, а със събраните средства ще бъдат закупени медицински апарати за новородени бебета. Община Каварна благодари на всички, които са съпричастни към инициативата. Нека бъдем пример за добри дела.", "date": "2019.04.13", "title": "Добрич: Община Каварна предаде 312 килограма пластмасови капачки на кампанията „Аз вярвам и помагам“"}
{"url": "http://www.focus-news.net/news/2019/04/13/2646271/sport-gimnastichkata-katrin-taseva-specheli-bronzov-medal-v-mnogoboya-na-sofia-world-cup.html", "text": "Катрин Тасева спечели бронзов медал в многобоя на SOFIA WORLD CUP. Това съобщиха от  Българската федерация по художествена гимнастика  на официалната си страница във „Фейсбук“. Българката Катрин Тасева изигра много добре и четирите си съчетания и грабна бронза в многобоя. „Макар и да допусна някои дребни неточности, като цяло Катрин изигра един много стабилен многобой и се нареди на почетната стълбичка за радост на всички в столичната зала Арена \"Армеец\", които я обичат“, пишат от федерацията. Шампион в многобоя стана Александра Солдатова от Русия, а среброто спечели Линой Ашрам от Израел. \r\n„Втората наша представителка Невяна Владинова изигра един много силен първи ден на многобоя и се класира за финалите на обръч и топка вчера, днес, обаче, Невяна не можа да изиграе на макс съчетанията си с бухалки и лента и допусна грешки, което я остави на осмо място в крайното класиране“, съобщават от БФХГ. Катрин Тасева се класира за всичките 4 финала утре, а Невяна Владинова ще играе във финалите на обръч и топка.", "date": "2019.04.13", "title": "Спорт: Гимнастичката Катрин Тасева спечели бронзов медал в многобоя на SOFIA WORLD CUP"}
{"url": "http://www.focus-news.net/news/2019/04/13/2646269/sport-spal-pobedi-lidera-yuventus-s-21-v-mach-ot-32-iya-krag-na-italianskata-seriya-a.html", "text": "Футбол: СПАЛ победи лидера Ювентус с 2:1 в мач от 32-ия кръг на италианската Серия „А“. Шампионите откриха резултата с попадение на 19-годишния Мойзе Кийн, но Бонифаци в 49-ата минута и Флокари в 74-ата минута направиха резултата 2:1 за домакините от Ферара. Кристиано Роналдо не бе в групата за Ювентус.  С победата СПАЛ взе глътка въздух в целта си да остане в Серия „А“, като заема 13-то място с 35 точки. Ювентус води във временното класиране с 84 точки – 20 повече от втория Наполи.", "date": "2019.04.13", "title": "Спорт: СПАЛ победи лидера Ювентус с 2:1 в мач от 32-ия кръг на италианската Серия „А“"}
{"url": "http://www.focus-news.net/news/2019/04/13/2646262/telma-makedoniya-zapochna-antipravitelstveniyat-protest-v-belgrad.html", "text": "Сръбската опозиция организира нов масов протест в Белград днес. Опозиционните лидери не искаха да публикуват програмата за днешния протест „по тактически причини“, но обявиха, че протестният марш ще е от Народното събрание до сградата на правителството и оттам множеството ще се върне пред парламента, информира македонският телевизионен канал  “Телма“ . \r\nУправляващата партия обвини членовете на опозиционния Съюз за Сърбия, които организират протестите \"Един от пет милиона\", че използват фашистки методи и сплашват хората и ниската посещаемост на техните протести е доказателство за това. Властите предполагат, че опозицията подготвя нахлуване в Парламента, въпреки полицейският кордон около сградата. Депутатите от управляващото мнозинство не напуснаха сградата на парламента, откъдето обявиха, че ще участват в защитата му, ако опозицията се осмели да нахлуе вътре. \r\nОт друга страна, опозицията твърди, че полицията спира всички пътнически автобуси и микробуси до Белград и връща тези, които транспортират протестиращите. \r\nДемонстрации на опозицията под мотото \"Един от всеки пет милиона се държат в продължение на почти пет месеца в цяла Сърбия и столицата на Белград, придружени от поредица от инциденти като нахлуване в сградата на обществената телевизия и блокадата на президентския дворец. Опозиционният Съюз за Сърбия, който се състои от няколко партии, неправителствени и граждански организации, настоява за оставка от правителството и президента Вучич, свобода за медиите и провеждане на предсрочни избори.  Юлиян Марков", "date": "2019.04.13", "title": "„Телма“ (Македония): Започна антиправителственият протест в Белград"}
{"url": "http://www.focus-news.net/news/2019/04/13/2646265/sadat-pusna-pod-garantsiya-sobstvenichkata-na-kuchetata-koito-nahapaha-tri-detsa-kray-selo-zheleznitsa.html", "text": "Пуснаха под гаранция собственичката на ротвайлерите, които нападнаха три деца, предаде  Нова телевизия . Съдът счете, че има доказателства, че е извършила престъплението - не е положила достaтъчно грижи и те са причинили средна телесна повреда - обезобразяване на долни крайници на три деца. Прокуратура поиска постоянен арест за Полина Шишманова. Тя остана безмълвна пред съда и репортерските въпроси и скри лицето си. В началото на съдебното заседание тя се разплака и се наложи съдът да я успокои. \r\nШишманова твърди, че кучетата са откраднати, а съседи разказват как същия ден мъжът й Красимир разказал, че са се погрижили и кучетата ги няма. Няма разбити ключалки на клетките им. Съдът заключи, че или кучетата са пуснати от собствениците си или са избягали от дома си. Обвиняемата е била длъжна и е трябвало да предвиди, че кучетата са агресивни и могат да причинят уврежда на животни или хора. Събрани са достатъчно доказателства, че Шишманова е съпричастна към престъпленията, но за обвинителен акт трябва да се съберат още доказателства. Според съда няма опасност жената да се укрие, трудовозаета е и има чисто съдебно минало, няма и противообществени прояви. С това чисто съдебно минало най-вероятната присъда е до 5000 лева глоба. Има обаче обясним и обществен интерес. \r\nПрокуратурата разказа за разпита на Ивайло Вакалиев, съсед. На 8 април около 14.00 часа ротвайлерите влезли в имота му и нападнали кучето му, причинявайки му тежки увреждания - извадено око, счупен таз. Около 23.00 часа същия ден Ивайло говорил със съпруга на Шишманова за нападението над кучето. Питал го какво ще стане с ротвайлери, Камбуров му отговорил, че след нападението са взели мерки и кучетата ги няма вече. Били решили въпроса генерално. Ротвайлерите, собственост на Шишманова, са агресивни, заключи прокуратурата. Телената ограда, където живеят кучетата не е нарушена и няма как кучетата да са избягали. Съпругът на Шишманова обаче твърди, че клетка на ротвайлерите е била разбита и така ротвайлерите са изчезнали. Деница Гиндева, приятелка на Шишманова твърди, че кучетата са откраднати или избягали. Ива Кацарска, Александър Антонов и Мартина Илиева са свидетели на случилото се. Александър Антонов излязъл с внуците си -  Емануел Илиев, Виктор Илиев и Християн Илиев. Срещнали двата ротвайлера без каишки и намордници. Кучетата са ухапали многократно по цялото тяло и възрастния човек и трите деца, сочи експертизата на прокуратурата. Майката Мартина Илиева разказва, че две от децата са в „Пирогов“ с предстоящи операции. Макар и да не е изготвена съдебно-медицинска експертиза, която да установи с точност травмите, за да се установи дали са леки, тежки или средни повреди, от разказите на свидетели и огледите може да се установи, че децата са получили множество ухапвания и са в Пирогов. Ротвайлерите не са минали задължителната ваксинация за бяс през 2019 година. Това освен нарушение, създава опасност за предаването на заразна болест на децата. Шишманова не е осъждана, по думите й е застрахователен агент и има спортен лагер. Според защитата няма опасност да се укрие и да извърши ново престъпления. Защитата обясни, че обвиняемата признава вината си и много съжалява. По смисъла на закона престъплението не е тежко - наказва се със затвор до 3 години. Тя е обвинена, че не се е погрижила за животните си и така се е стигнало до инцидента. Освен че няма опасност да се укрие трябва да се погрижи и за болния си съпруг, който е с два инфаркта и съпътстващи заболявания. „Това, което съм мислила тия три дни е огромното съчувствие към тези три деца. Моля да не ме задържате под стража”, заяви Полина Шишманова пред съда.", "date": "2019.04.13", "title": "Съдът пусна под гаранция собственичката на кучетата, които нахапаха три деца край село Железница"}
{"url": "http://www.focus-news.net/news/2019/04/13/2646268/nimh-zaradi-intenzivni-valezhi-sa-vazmozhni-poroyni-navodneniya-vav-vodosborite-na-rekite-struma-i-mesta-prez-sledvashtite-dni.html", "text": "През последното денонощие нивата на по-голяма част от наблюдаваните реки в Западнобеломорският басейн са се повишили незначително или са останали без съществено изменение, сочи справка на сайта на  Националния институт по метеорология и хидрология . Регистрираните колебания на речните нива за водосбора на река Места са от -5 см до +6 см, а за водосбора на река Струма от -7 см до +11 см. Водните количества на почти всички реки в басейна са над праговете за средни води или около праговете за високи води. Днес речните нива в басейна ще останат без съществени изменения. В резултат на валежи утре са възможни краткотрайни повишения на нивата в притоците от долното течение на река Струма и в долните части от водосбора на река Места. На 15 и 16 април речните нива ще се понижават или ще останат без съществени изменения. В резултат на интензивни валежи са възможни поройни наводнения във вечерните часове днес и през нощта срещу 15 април във водосборите на река Струма – долните части от водосбора на основната река и притока ѝ река Струмешница и река Места – река Неврокопска.", "date": "2019.04.13", "title": "НИМХ: Заради интензивни валежи са възможни поройни наводнения във водосборите на реките Струма и Места през следващите дни"}
{"url": "http://www.focus-news.net/news/2019/04/13/2646274/predstoyashti-mezhdunarodni-sabitiya-za-14-april-agentsiya-fokus.html", "text": "***  Парламентарни избори във Финландия \r\n***  Папа Франциск ще отслужи литургия за католическата Цветница \r\n***  Среща на лидерите на Йордания, Гърция и Кипър \r\n***  Посещение на Майкъл Помпео в града до границата с Венецуела", "date": "2019.04.13", "title": "Предстоящи международни събития за  14 април  (Агенция \"Фокус\")"}
{"url": "http://www.focus-news.net/news/2019/04/13/2646278/kmetat-na-sofiya-yordanka-fandakova-privetstva-uchastnitsite-v-svetovnata-kupa-po-hudozhestvena-gimnastika.html", "text": "За мен е чест да бъда патрон на Световната купа по художествена гимнастика. За София – европейска столица на спорта е привилегия да посрещне деветата Световна купа на едно от най-обичаните и красиви спортни състезания. Това каза кметът на София при официалното откриване на турнира, съобщиха от пресцентъра на  Столична община . „Желая успех на всички 68 индивидуални състезателки и 15 ансамбъла“, заяви тя. „Поздравявам Илияна Раева и Българската федерация по художествена гимнастика с организацията на състезанието“, изтъкна кметът. „Художествената гимнастика е символ на красота и хармония, но зад това стои много упорит труд, прецизност, изящност и сложност на изпълнение“, посочи Йорданка Фандъкова. „От сърце пожелавам успех и златни медали на нашите гимнастички – в индивидуалните изпълнения и на момичетата от ансамбъла. Гордеем се с вас и ви подкрепяме напълно. Вашият пример увлича много момичета да се занимават с този красив спорт“, каза още столичният кмет.", "date": "2019.04.13", "title": "Кметът на София Йорданка Фандъкова приветства участниците в Световната купа по художествена гимнастика"}
{"url": "http://www.focus-news.net/news/2019/04/13/2646275/zam-predsedatelyat-na-gerb-tsvetan-tsvetanov-nyama-balgarska-obshtina-koyato-da-ne-e-usetila-polozhitelniya-efekt-ot-rabotata-na-pravitelstvoto-i-evropeyskata-solidarnost.html", "text": "Общините в страната се променят и това се вижда от всички – подобрена инфраструктура, обновени и санирани детски градини и училища, зелени площи, спортни площадки. Няма община, която да не е усетила положителния ефект от стабилното управление на правителството на Бойко Борисов и от европейската солидарност. Това каза зам.- председателят на ГЕРБ Цветан Цветанов по време на среща със структурата на ГЕРБ - Пловдив област в Стамболийски, съобщиха от пресцентъра на  партията . Домакин на срещата беше областният координатор на ГЕРБ и кмет на Стамболийски Георги Мараджиев. \r\nЦветанов за пореден път даде за пример Стамболийски, Марица и Раковски като бързо развиващи се общини, като уточни, че от началото на мандата само в община Стамболийски са усвоени почти 10 милиона лева по различни проекти - за ремонт на детски градини,  за рехабилитация на пътища, за ремонт на поликлиниката и др. \r\n„Нито едно евро в България не идва даром, то е благодарение на усилията на правителството и на българските евродепутати от ГЕРБ/ЕНП“, коментира Цветанов и даде за пример работата на евродепутата Андрей Новаков, който извоюва рекорден бюджет за България за следващия програмен период. По думите му България ще получи над 4 млрд. лв. за 2019 г. от Европейския съюз. „Това са с 230 млн. лв. повече спрямо парите за 2018 година. В тази сума се включват пари за пътища и жп линии, за директни плащания за фермерите. Освен това 1 млрд. лв. ще получат селските райони“, обясни зам.-председателят на ГЕРБ и допълни, че за да научат хората за всичко това - представителите на ГЕРБ  трябва да са сред тях ежедневно и да обясняват какво е направено от евродепутатите и как с тяхна помощ се променя страната и живота ни.  „Благодарение на усилията на евродепутатите роумингът във всички страни от ЕС отпадна, десетократно бяха намалени цените на таксите за преводи в евро, беше поведена борба за двойните стандарти при храните“, посочи той. \r\nЦветанов уточни още, че вследствие на по-високата събираемост в приходните агенции и ниската безработица правителството тази седмица отпусна допълнително 50 милиона лева за увеличение на заплатите на медицинските сестри и специалистите по здравни грижи. Той добави, че при  управлението на ГЕРБ с  65% е повишена минималната работна заплата, а средната работна заплата – с 50%.  \r\nЦветан Цветанов коментира, че образованието е основен приоритет на правителството. Той уточни, че средната брутна учителска работна заплата вече изпреварва средната за страната. „Ако имаме добри и мотивирани учители, ще имаме добри специалисти, добри резултати и повече подготвени кадри“, категоричен бе зам.-председателят на ГЕРБ. \r\n„Предстои една различна предизборна кампания. БСП ще залагат на фалшиви новини и компромати. Те не могат да предложат алтернатива и знаят, че хората помнят пораженията, които бяха нанесени на страната след управлението на правителството на Орешарски, а именно – спрени еврофондове, 11,5% безработица и огромен дефицит“, отбеляза зам.-председателят на ГЕРБ. \r\n„От резултата на Европейските избори зависи не само бъдещето на страната ни, но и бъдещето на Европа. Този вот ще е лакмус за водената политика  не само в страната, а навсякъде в Европейския съюз. Европейските ценности, демокрацията, свободното придвижване на хора, мирът и солидарността не са даденост, а трябва постоянно да се защитават от всички нас. Затова е изключително важно да отидем и да гласуваме“, подчерта Цветанов. \r\n„Важно е да имаме силен отбор. Днес повече от всякога се нуждаем от обединение, защото на карта е заложено бъдещето на България. Съобразихме се с призива на Жозеф Дол да не се разпиляват десни гласове. И затова направихме това обединение със СДС и Обединени земеделци. Само обединени можем да победим БСП, за да живеем в по - единна, по - благоденстваща и по-силна България и Европа“, завърши зам.-председателят на ГЕРБ. \r\nНа срещата в Стамболийски присъстваха народните представители от ГЕРБ – Пловдив област ген. Константин Попов, Младен Шишков, д-р Христо Грудев и Запрян Янков, областните ръководители на ЖГЕРБ Евелина Апостолова и МГЕРБ Владимир Пильов, областните ръководители на Старейшини ГЕРБ Борислав Радославов и на Предприемачи ГЕРБ Никола Христозов, кметовете на ГЕРБ в областта – Пламен Спасов, Атанас Балкански, Павел Гуджеров, Стоян Минчев, Мария Белчева, Димитър Иванов, общинските ръководства, общински съветници, както и членове  и симпатизанти на ГЕРБ.", "date": "2019.04.13", "title": "Зам. - председателят на ГЕРБ Цветан Цветанов: Няма българска община, която да не е усетила положителния ефект от работата на правителството и европейската солидарност"}
{"url": "http://www.focus-news.net/news/2019/04/13/2646276/predstoyashti-sabitiya-v-stranata-za-14-april-agentsiya-fokus.html", "text": "*** \r\nОт 11.00 часа в централата на БСП Националният съвет на партията ще проведе редовно заседание.  \r\n*** \r\nОт 12.30 часа в театър „Азарян“ в НДК ГЕРБ ще представи политическата си платформа за европейските избори. \r\n*** \r\nОт 9.00 и 14.00 часа в Софийския университет „Св. Климент Охридски“ ще се проведат кандидатстудентските изпити по история и биология.  \r\n*** \r\nОт 10.00 до 16.00 часа граждани ще могат да садят дървета в новата гора на столицата край Суходол. \r\n*** \r\nОт 11.00 часа по маршрут от Народно събрание през Орлов мост покрай Перловската река до НДК и след това по бул. „Витоша“ до входа на Южния парк ще се проведе велошествие „София кара колело и тича за по-чист въздух“. \r\n*** \r\nОт 12.00 часа в Националния център за подготовка на ученици за олимпиади \r\nна ул. „Драган Цанков” 21А ще се състои официалната церемония по награждаването на победителите в Петнадесетото национално състезание по компютърни мрежи. \r\n*** \r\nОт 13.00 часа на бул. „Витоша“ 35 ще се проведе образователна веган акция с излъчване на документални видеа от кланици и ферми. \r\n*** \r\nОт 18.00 часа в читалище \"Славянска беседа\" ще се състои тържествено отбелязване на 165-годишнината от рождението на Антон Безеншек - създател на българската стенография и на читалище \"Славянска беседа\". \r\n*** \r\nОт 8.00 часа ще започне състезанието по планинско бягане и планинско колоездене „Асеновградски баири”. \r\n*** \r\nОт 9.00 часа на плувния басейн на СК „Пирин“ продължава 3-тият турнир по водно спасяване „Ичко Бойчев“. \r\n*** \r\nОт 10.00 часа на площад „Георги Измирлиев“ ще се състои масовото еднодневно събиране на „Капачки за бъдеще“. \r\n*** \r\nОт 16.00 часа на площад „Македония“ ще бъдат наградени активни участници в инициативата „Чист и зелен Благоевград! От нас зависи!“. \r\n*** \r\nОт 9.00 часа от хотел „Приморец“ се проведе велошествие под надслов „Let’s get cycling“. \r\n*** \r\nОт 11.00 часа Зала 1 на Фестивалния комплекс ще се състои безплатен детски концерт от цикъла „Приказките на Госпожа Виола“, част от съпътстващата програма на Международния музикален фестивал „Варненско лято“ 2019. \r\n*** \r\nОт 18.00 часа на сцената на Градска художествена галерия „Борис Георгиев“ във Варна ще се състои концерт, организиран по повод 113-та годишнина от създаването на Общоарменския Благотворителен съюз „Парекордзаган\". Специален гост е носителката на световния приз „Най-добър изпълнител на класическа музика за 2018-та“ Хасмик Харутюнян. \r\n***  \r\nОт 11.00  часа в ДКС „Васил Левски“ започва Волейболен турнир в подкрепа на Никол Владкова.  \r\n*** \r\nОт 10.00 часа в закритата лекоатлетическа писта заместник-кметът на Община Видин Венци Пасков ще открие детския турнир по лека атлетика \"Дортикум\". \r\n*** \r\nВ село Мало Пещене ще се проведе референдум относно предоставяне на концесия за добив на глауконит в региона. \r\n*** \r\nОт 16.00 часа в ИТ центъра на улица „Кокиче“ №14 участниците в най-големият хакатон на територията на Северозападна България - Hack Vratsa ще направят демонстрация на своите приложения пред жури, което ще определи най-добре представилите се. \r\n*** \r\nВ 11.00 часа в Държавен куклен театър „Дора Габе“ ще се проведе куклен спектакъл „Таласъмът Тропалан“. \r\n*** \r\nВ 11.30 часа ще бъде направена символична първа копка на терена, на който ще бъде изграден православният храм „Св. Лука Кримски“ в квартал „Добротица“. \r\n*** \r\nОт  11.00 часа на площад „Възраждане“ с издигане на знамената на Република България и на Котел и поклонение тържествено ще бъдат отбелязани 198 години от рождението на Георги Ст. Раковски.  \r\n*** \r\nОт 11.00 часа в сградата на СУ „Нешо Бончев” ще се състои награждаването в Националното състезание по химия и опазване на околната среда. \r\n*** \r\nОт 17.00 часа в Дворец на културата ще се състои награждаване на лауреатите от ХІV Международен конкурс за млади изпълнители на класически музикални инструменти и Гала концерт на лауреатите от конкурса. \r\n*** \r\nОт 18.00 часа на пл. ,,Възраждане\" ще се състои концерт на Илия Луков и  танцова формация ,,Мездра\" с подкрепата на Ангел Джамбазки. \r\n*** \r\nОт 10.00 часа в началото на гората до Гребната база ще започне доброволно събиране и премахване на отпадъците от района. \r\n*** \r\nОт 10.00 часа от ул. „Професор Стоянов“ 36 ще се проведе Атлетически пробег „Поморие – Рън“. \r\n*** \r\nОт 14.00 часа в парка зад хотел Санкт Петербург ще се проведе протест, на който ще присъства и омбудсманът Мая Манолова.  \r\n*** \r\nОт 11.00 часа на централния градски площад \"Хаджи Димитър\" ще бъде открит Мото сезон 2019. По традиция съборът ще започне с водосвет и молебен за здраве и безавариен сезон.  \r\n*** \r\nОт 9.30 часа в общинска зала „Петко Рачов Славейков“ ще се състои награждаването на най-добре представилите се трупи и актьори в Международния франкофонски ученически театрален фестивал. \r\n*** \r\nОт 11.00 часа Куклен театър ще бъде представен „Меко казано“ от Валери Петров - куклен спектакъл за деца.", "date": "2019.04.13", "title": "Предстоящи събития в страната за 14 април (Агенция „Фокус“)"}
{"url": "http://www.focus-news.net/news/2019/04/13/2646264/tsik-bnb-shte-otpechata-byuletinite-za-evroizborite.html", "text": "Българската народна банка ще отпечата бюлетините за евроизборите. Това се посочва в  решение , публикувано в сайта на ЦИК. Хартиените бюлетини за гласуване в изборите за членове на Европейския парламент от България на 26 май 2019 г. в страната и в секциите извън страната ще се изработят от печатницата на БНБ. Бюлетините се изработват при спазване на техническите характеристики, одобрени с решение на ЦИК. При необходимост БНБ може да ползва други специализирани печатници.", "date": "2019.04.13", "title": "ЦИК: БНБ ще отпечата бюлетините за евроизборите"}
{"url": "http://www.focus-news.net/news/2019/04/13/2646281/plovdiv-rayonat-okolo-tsentralna-gara-v-ottsepen-zaradi-signal-za-bomba.html", "text": "Отцепен е районът около Централна гара заради сигнал за бомба. Това съобщи за  Радио „Фокус“ - Пловдив  говорителят на ОДМВР. Сигналът е получен към 18.00 часа на телефон 112. Посетителите и спрените в периметъра автомобили се извеждат на безопасно разстояние. Предприети са всички необходими действия за изясняване на сигнала и установяване на подателя му.  \r\nЦветана ТОНЧЕВА", "date": "2019.04.13", "title": "Пловдив: Районът около Централна гара в отцепен заради сигнал за бомба"}
{"url": "http://www.focus-news.net/news/2019/04/13/2646277/taccv-belgrad-se-provezhda-golyam-antipravitelstven-protest.html", "text": "В събота в центъра на сръбската столица започна мащабна антиправителствена акция с изпълнението на сръбския химн \"Боже правде\". Това съобщава кореспондентът на  ТАСС  от сръбската столица. \r\nПротестиращите се събраха пред сградата на Народното събрание в центъра на града и изпълниха съседния парк Пионер. На блокираната пътна артерия има сцена с огромен екран, излъчващ изрезки от речи на президента на Сърбия Александър Вучич, които се посрещат със освирквания. Протестиращите развяват знамена на Сърбия, има и знамена на ЕС. Хората държат плакати с настоявания  за оставката на сегашното правителство и със символите на организацията \"Отпор\" - стиснат юмрук. \r\nВ множеството  има професионални „агитатори” с мегафони, хората са приятелски настроени, пеят, танцуват и се снимат. В същото време сред мирните протестиращи се забелязват групи от силни мъже в спортни облекла. \r\nВъпреки дъжда, събитието събра значителен брой хора. Но нито организаторите, нито полицията посочват точния брой насъбраните хора. \r\nСръбският президент, от своя страна, не очаква нищо специално от митинга на опозицията, но се надява, че протестът на опозицията ще мине мирно. Той заяви това в събота по телевизионния канал „Пинк ТВ“. \r\n\"Не очаквам нищо специално от протеста на опозицията. Във всеки случай смятам, че днес всичко ще бъде мирно. Ако започнат насилие, те ще бъдат спрени\", каза президентът. \r\nОчаква се протестът да бъде един от най-масовите напоследък, а протестиращите да се опитат драстично да изострят ситуацията. Лидерите на протеста настояват президентът Александър Вучич, министър-председателят Ана Брнабич и председателят на парламента Мая Гойкович да подадат оставка. Освен това, преди да подадат оставка, властите трябва да назначат преходно правителство за провеждане на \"нови честни избори\". \r\nНа 19 април сръбските власти ще проведат контра-митинг в столицата. Очаква се в него да вземат участие десетки хиляди хора. По-рано Вучич призова своите поддръжници от цяла Сърбия да се присъединят към това мероприятие.  Юлиян Марков", "date": "2019.04.13", "title": "TACC:В Белград се провежда голям антиправителствен протест"}
{"url": "http://www.focus-news.net/news/2019/04/13/2646279/gd-granichna-politsiya-trafikat-na-vsichki-granichni-punktove-e-normalen.html", "text": "Трафикът на всички гранични-пропускателни пунктове е нормален. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Гърция, Турция и Румъния трафикът е нормален.", "date": "2019.04.13", "title": "ГД „Гранична полиция“: Трафикът на всички гранични пунктове е нормален"}
{"url": "http://www.focus-news.net/news/2019/04/13/2646280/sport-layptsig-pobedi-volfsburg-s-20-v-mach-ot-29-iya-krag-na-germanskata-bundesliga.html", "text": "Футбол:Лайпциг победи Волфсбург с 2:0 в мач от 29-ия кръг на германската Бундеслига. Двата гола за домакините паднаха през първото полувреме. Лайпциг заема третото място във временното класиране с 58 точки, а Волфсбург е осми с 45 точки, но само на точка от зоната за участие в Лига Европа. Играха се още три мач от Бундеслигата:  \r\nВердер Бремен – Фрайбург  2:1 \r\nХановер – Борусия Мьонхенгладбах  0:1 \r\nШутгарт – Байер Леверкузен  0:1 \r\nОт 19: 30 Борусия Дортмунд приема Маинц 05.", "date": "2019.04.13", "title": "Спорт: Лайпциг победи Волфсбург с 2:0 в мач от 29-ия кръг на германската Бундеслига"}
{"url": "http://www.focus-news.net/news/2019/04/13/2646283/shumen-obyaven-e-konkurs-za-nay-dobra-ekologichna-initsiativa-misli-zeleno-pazi-prirodata.html", "text": "„Мисли зелено – пази природата“ е мотото на конкурса, организиран от РИОСВ – Шумен и Басейнова дирекция „Черноморски район“ (БДЧР) за най-добра реализирана екологична инициатива през учебната 2018/2019 г. сред образователните институции от  Шуменска и Търговищка област. Това съобщиха от  Регионалната инспекция по околната среда и водите - Шумен . Конкурсът има за цел да формира у подрастващите отговорност за опазване на околната среда. Участниците ще бъдат разделени на две категории: на групи от  детските градини  и класове от училища. Жури от експерти на РИОСВ – Шумен и БДЧР ще оценява екоакции, свързани с почистване, озеленяване, зацветяване и засаждане, рециклиране и разделно събиране на отпадъци, провеждане на беседи и издаване и публикуване на печатни издания на екологична тема (вестник, брошура, книга и др.). Желателно е проектът да е свързан с учебния процес в училището или детската градина. Желаещите да участват в конкурса могат да подават своите проекти от 15 април до 17 май 2019 г.  на електронна поща на РИОСВ – Шумен pr@riosv-shumen.eu или БДЧР bdvarna@bsbd.org. Класирането ще бъде оповестено на 22 май на сайта на РИОСВ – Шумен и БДЧР. Всички участници в конкурса ще получат грамоти, а първите трима в своите категория – предметни награди. Награждаването ще се проведе в Световния ден на околната среда – 5 юни, в Информационния център на РИОСВ – Шумен.", "date": "2019.04.13", "title": "Шумен: Обявен е конкурс за най-добра екологична инициатива „Мисли зелено – пази природата“"}
{"url": "http://www.focus-news.net/news/2019/04/13/2646282/tass-amerikanski-voennosluzhesht-ubi-zhena-i-se-samoubi-v-yaponiya.html", "text": "Американски военнослужещ е убил жена в японската префектура Окинава , след това се самоубил. Това съобщи в събота агенция Kyodo,цитирана от  TACC . \r\nИнцидентът е станал в град Тятан. Според агенцията, мъжът е служил в американската морска пехота. В момента местната полиция разследва обстоятелствата около инцидента. \r\nСпоред наличната понастоящем информация, в събота сутринта е получено съобщение в местните спасителни служби за два открити тела в жилищна сграда. Според очевидци, две американски военни превозни средства са пристигнали на мястото на инцидента, заедно с линейки. \r\nЯпонските власти в събота протестираха срещу САЩ за убийството на местен . Отбелязва се, че протестът е изразен по телефона на американския посланик от представител на японското външно министерство. Японското външно министерство също така поиска Съединените щати да съдействат за разследването на инцидента и да направят всичко възможно, за да избегнат повторение на подобни инциденти.  \r\nПосланикът на САЩ в Япония Уилям Хагърти изрази дълбоко съжаление за убийството на местна жена от американски войник и обеща да даде на японската страна пълна подкрепа при разследването на случая.  \r\n\"Ще предоставим пълна подкрепа на разследването и ще направим всичко възможно, за да не стигне до повторение на такъв инцидент,\" каза Хагърти в телефонен разговор с представител на японското външно министерство, което протестира пред него за инцидента.  Юлиян Марков", "date": "2019.04.13", "title": "ТАСС: Американски военнослужещ уби жена и се самоуби в Япония"}
{"url": "http://www.focus-news.net/news/2019/04/13/2646291/plovdiv-ogranichen-e-dostapat-do-chakalnyata-na-tsentralnata-gara-vlakovete-se-dvizhat.html", "text": "Достъпът до чакалнята на Централната гара в ограничен, предаде репортер на  Радио „Фокус“- Пловдив . Влаковете се движат по разписание. Около 18.00 часа беше подаден сигнал за бомба, което наложи отцепването на района около гарата. Посетителите и спрените автомобили бяха изведени на безопасно разстояние. От ОДМВР- Пловдив съобщиха, че са предприети всички необходими действия за изясняване на сигнала и установяване на подателя му.  \r\nЦветана ТОНЧЕВА", "date": "2019.04.13", "title": "Пловдив: Ограничен е достъпът до чакалнята на Централната гара, влаковете се движат"}
{"url": "http://www.focus-news.net/news/2019/04/13/2646288/yeni-safak-nay-malko-16-dushi-sa-ubiti-v-hartum-sled-voenniya-prevrat.html", "text": "Най-малко 16 души са убити и 20 души са ранени в Хартум на фона на несигурността след свалянето на дългогодишния президент Омар Башир, според данни, съобщени от суданската полиция в събота, пише турският вестник  Yeni Safak \r\nВ изявление полицията съобщи, че през последните два дни в столицата са били докладвани няколко нападения с цел грабеж. \r\n\"Разбойниците използват сегашната ситуация в страната, за да извършват грабежи и други престъпления\", се казва в него. \r\nВ четвъртък суданската армия  свали Башир, който управлява Судан от 1989 г., след месеци на протести срещу неговото управление. \r\nВоенните създадоха военен съвет, който да управлява страната за преходен период от две години. \r\nПолицията съобщи, че протестните лагери, организирани от протестиращи срещу режима в Хартум и други градове, са прекъснали трафика и са довели до престъпни действия в страната, призовавайки демонстрантите да „се справят разумно със ситуацията“. \r\nОт своя страна, Суданската професионална асоциация (СПА), която оглави протестите срещу режима на Башир, призова привържениците си да запазят присъствието си пред щаба на военните, докато управляващият военен съвет прехвърли властта на цивилно правителство.  Юлиян Марков", "date": "2019.04.13", "title": "Yeni Safak: Най-малко 16 души са убити в Хартум след военния преврат"}
{"url": "http://www.focus-news.net/news/2019/04/13/2646290/kyustendil-lovno-ribarskoto-sdruzhenie-razselva-divech-po-lovnite-poleta.html", "text": "Ловно-рибарското сдружение в Кюстендил разселва дивеч по ловните полета. Това каза пред  Радио „Фокус” – Кюстендил  Венко Калинчев, секретар на Ловно-рибарско сдружение „Елен” – Кюстендил. По думите му вече са закупени около 220 яребици и 60 кеклика. Птиците са раздадени на ловните дружинки и са разселени в ловните райони. „Преди това беше направено прочистване на дивеча, хранилки и подхранване в тези територии”, каза Венко Калинчев. По думите му тази година са разселени общо 440 яребици и 60 кеклика. „Птиците бяха на добро ниво. Те бяха отгледани добре, очакваме резултати. Най-положително е това, че ние ги пускаме в близост до местните яребици, а по този начин се получава опресняване на кръвта за бъдещето поколение на птиците”, каза Венко Калинчев. По думите му благодарение на разселването количеството на яребицата се е увеличило чувствително. \r\nВенцеслав ИЛЧЕВ", "date": "2019.04.13", "title": "Кюстендил: Ловно-рибарското сдружение разселва дивеч по ловните полета"}
{"url": "http://www.focus-news.net/news/2019/04/13/2646285/nimh-nay-golyamo-kolichestvo-valezhi-sa-otcheteni-v-ruse-i-dobrich-8-lkvm.html", "text": "До 18.00 часа най-голямо количество валежи са отчетени в Русе и Добрич от 8 л/кв.м, в Шумен валежите са 7 л/кв.м. Това съобщиха за  Агенция „Фокус”  от  Националния институт по метеорология и хидрология (НИМХ) . До края на денонощието ще продължи да вали дъжд. Тепърва в Югозападна България ще се развиват гръмотевични бури. По-голям интензитет на валежите тази вечер ще има в Рило-Родопската област и в Югозападна България. Утре се очаква в източните райони на страната валежите да продължат.  \r\nТеодора ПАТРОНОВА", "date": "2019.04.13", "title": "НИМХ: Най-голямо количество валежи са отчетени в Русе и Добрич- 8 л/кв.м"}
{"url": "http://www.focus-news.net/news/2019/04/13/2646289/pazardzhik-prioritet-v-rabotata-na-rdg-e-borbata-s-koroyadite-i-ogranichavaneto-na-tyahnoto-razprostranenie.html", "text": "Приоритет в работата на РДГ-Пазарджик по стопанисването на горските територии е борбата с короядите и ограничаването на тяхното разпространение. Това каза за  Радио „Фокус“ – Пазарджик  инж. Ангел Кузманов, директор на РДГ. Той обясни, че след големите нападения и повреди от корояди и съхнене през 2017 година, и продължилите такива през 2018 година от инвентаризираните повредени иглолистни гори на площ от 893,44 ха, със засегната стояща дървесина са 134 712 куб. м. /в т . ч. 82 416 куб. м. от санитарни сечи и 52 296 куб. м. от принудителни сечи/. Усвоени и почистени са общо 113 413 куб. м. /в т . ч. 68 524 куб. м. от санитарни сечи и 44 889 куб. м. от принудителни сечи/, като останалото количество повредена дървесина ще се добива през настоящата 2019 година. „Към момента повредите и вредителите са локализирани и се върви към тяхното напълно усвояване“, допълни Кузманов. По думите му на всеки подаден сигнал за наличие на петна със съхнене, паднала маса или друг проблем, в рамките до 3 дни от постъпването му, се извършва теренна проверка, изготвя се констативен протокол и доклад за предприемане на необходимите мерки. \r\nВаня НИКОЛОВА", "date": "2019.04.13", "title": "Пазарджик: Приоритет в работата на РДГ е борбата с короядите и ограничаването на тяхното разпространение"}
{"url": "http://www.focus-news.net/news/2019/04/13/2646287/sport-balgarskiyat-ansambal-po-hudozhestvena-gimnastika-specheli-zlaten-medal-v-mnogoboya-na-sofia-world-cup.html", "text": "Българският ансамбъл по художествена гимнастика спечели златен медал в многобоя на SOFIA WORLD CUP. Това съобщиха от  Българската федерация по художествена гимнастика  на официалната си страница във „Фейсбук“. „Зала Арена \"Армеец\" аплодира на крака своите диамантени момичета от ансамбъла в състав Симона Дянкова, Мадлен Радуканова, Стефани Кирякова, Лаура Траатс, Ерика Зафирова, със старши - треньор Весела Димитрова и помощник -треньор Михаела Маевска“, пишат от федерацията. „Нашите момичета изиграха изключително сложната и красива композиция с три обръча и два чифта бухалки по музика от саундтрака от филма \"Най-великият шоумен\" като имаха една неточност в риск, но показаха такива смайващи трудности с уред и тяло, че общата им оценка, която получиха беше 24.400, а тази за трудност 16.500т“, заявяват от БФХД. Вчера момичетата на Весела Димитрова бяха безапелационни в изпълнението с 5 топки, за което получиха оценка от 24.950т. и така със сбор 49.350 т. спечелиха напълно заслужено златния медал в многобоя и утре ще се борят за медали и в двата финала на съчетанията (с 5 топки и с три обръча и два чифта бухалки). Сребърният медал спечели отборът на Италия със сбор от 48.200 (24.300 за съчетанието с 5 топки и 23.900 за съчетанието с обръчи и бухалки), а бронзовото отличие завоюва ансамбълът на Япония със сбор от 46.800 (23.750 за съчетанието с 5 топки и 23.050 за съчетанието с обръчи и бухалки).  \r\n„Каквото и да кажем за тези момичета, за техните треньори, за композиции и изпълнения, все ще е малко. Просто ги подкрепяйте, обичайте и вярвайте в тях, защото в техния труд, постоянство и себераздаване е събрана гордостта на България. Илиана Раева, честит златен медал в многобоя на ансамбъла. Една частичка от него е специално за теб. Всички в залата най-добре знаят защо“, заявяват от федерацията.", "date": "2019.04.13", "title": "Спорт: Българският ансамбъл по художествена гимнастика спечели златен медал в многобоя на SOFIA WORLD CUP"}
{"url": "http://www.focus-news.net/news/2019/04/13/2646273/the-times-of-israel-namerenieto-na-benyamin-netanyahu-da-aneksira-teritorii-na-zapadniya-bryag-shte-vloshi-otnosheniyata-mu-s-diasporata.html", "text": "Изборната победа на премиера Бенямин Нетаняху рискува да задълбочи разделението между Израел и еврейската диаспора в САЩ, заявиха американските еврейски лидери по време на кампанията, особено ако спази обещанието си за анексирането на селищата на Западния бряг, пише израелското англоезично издание  The Times of Israel .  \r\nПодобен ход би отчуждил еврейската държава от повечето американски евреи, които клонят до голяма степен ляво от центъра . \r\nАко Нетаняху едностранно разшири израелския суверенитет към селищата на Западния бряг, както той обеща да направи в навечерието на изборите, той ще „изключи всяка възможност за решение с две държави“, каза Рик Якобс, председател на Съюза за реформа на юдаизма. - Мисля, че това би довело до драматичен разрив с много хора в американската еврейска общност. \r\n\"И не защото те не обичат Израел\", добави той. - Защото те обичат Израел. \r\nВ дните преди изборите Нетаняху обеща по телевизията постепенно да приложи израелския суверенитет към всички селища - тези в така наречените блокове, както и изолирани селища, в които живеят общо около 400 000 израелци - добави, че иска и се надява да го направи с одобрението на САЩ. Не беше ясно дали това е само  кампания към десните му избиратели или въвеждането на политика, която той действително би преследвал. \r\nДни преди израелците да излязат на изборите през 2015 г., премиерът заяви, че палестинската държава никога няма да се появи под неговото управление . Но тогава Барак Обама беше президент и го принуждаваше да направи крачка към мира за разлика от настоящия американски президент \r\nДейвид Халперин, изпълнителният директор на Израелския форум за политика, който се застъпва за решение с две държави, заяви, че забележките на Нетаняху са дълбоко проблематични, ако той възнамерява да изпълни плана. \r\n\"Ако това е просто реторика, това пак е опасно, защото това води до идеята за присъединяване на Западния бряг към политическия мейнстрийм и увеличаване на възможността десните партии да поставят това условие за формиране на коалиция\", каза той пред The Times of Israel , \"Това легитимира идеята за анексия в политическия дискурс.\"  Юлиян Марков", "date": "2019.04.13", "title": "The Times of Israel: Намерението на Бенямин Нетаняху да анексира територии на Западния бряг ще влоши отношенията му с диаспората"}
{"url": "http://www.focus-news.net/news/2019/04/13/2646286/a1-on-makedoniya-srabskata-politsiya-e-vzela-vsichki-neobhodimi-merki-za-da-ne-dopusne-nahluvane-v-parlamenta.html", "text": "Сръбският вътрешен министър Небойша Стефанович каза, че полицията е разположена в сградата на Парламента, за не допусне нахлуване със сила и запалване на  сградата, пише македонският информационен портал  A1 On . \r\nПо думите му, полицията в парламента трябва да попречи на някого да краде от картините  или мебелите ,  да гарантира сигурността както на депутатите, така и на служителите на институцията. \r\n\"Ако някой планира намеса в държавни институции, какъвто беше случаят с РТС, това няма да е възможно\", каза Стефанович. Той заяви, че полицията на територията на Сърбия не е спирала нито един автобус или ван, който да превозва пътници за протеста в Белград. \r\n„Не разпространявайте лъжливи новини!“ - каза той. \r\nГенералният секретар на Народното събрание на Сърбия Сърджан Смилянич потвърди, че е дал съгласието си за разполагане на полицейски части в сградата на парламента.   Юлиян Марков", "date": "2019.04.13", "title": "A1 On (Македония): Сръбската полиция е взела всички необходими мерки, за да не допусне нахлуване в парламента"}
{"url": "http://www.focus-news.net/news/2019/04/13/2646293/lyudmila-damyanova-natsionalen-muzey-parahod-radetski-ochakvame-zasilen-turisticheski-potok-prez-velikdenskite-praznitsi.html", "text": "Очакваме засилен туристически поток през Великденските празници, каза за  Радио „Фокус“ – Видин  Людмила Дамянова, директор на Национален музей „Параход Радецки“.Тя посочи, че в музея имат готовност да посрещнат повечето туристи. „От 10 години ние работим без почивен ден , така е на всички национални празници, така ще бъде и на Великденските празници. Ще работим с предварително обявеното работно време от 9 часа до 17.30 часа“, каза Дамянова. Тя посочи, че за ремонт на кораба са необходими 250 000 лв., но информация за предстоящия ремонт се предоставя само от Националния исторически музей , чийто филиал е музей „Параход Радецки“. През 1966 г. е построено точно копие на легендарния параход със средства, събрани от 1 200 000 български деца. В експозицията на музея се съхраняват ценни реликви като знамето на Ботевата чета, униформи на Ботеви четници, последните писма, писани от воеводата Христо Ботев от борда на парахода. \r\nАнна ЛОЗАНОВА", "date": "2019.04.13", "title": "Людмила Дамянова, Национален музей „Параход Радецки“: Очакваме засилен туристически поток през Великденските празници"}
{"url": "http://www.focus-news.net/news/2019/04/13/2646294/d-r-elena-aleksandrova-rim-blagoevgrad-na-18-april-shte-predstavim-izlozhba-koyato-e-svarzana-s-dve-yubileyni-godishnini.html", "text": "На 18 април ще представим изложба, която е свързана с две юбилейни годишнини. Това каза за  Радио „Фокус“  – Пирин  д-р Елена Александрова, историк и уредник в Регионален исторически музей – Благоевград. Тя посочи, че изложението ще се състои от 17.00 часа. „В изложбата ще представим 125 години от създаването на Неврокопската митрополия и 175 години от основаването на храма „Въведение Богородично“ в Благоевград“, допълни д-р Елена Александрова. \r\nТя отбеляза също, че през днешния ден в Регионалния исторически музей е открита изложбата „Полагане основите на българската държавност след Освобождението 1878 г.“, посветена на важни събития и годишнини от новата история на България - свикването на Учредителното събрание на 10 февруари 1879 година, което е имало важната и отговорна задача да изкове първия държавен закон, и приемането на Търновската конституция“ на 16 април същата година. „Третото събитие, което последва тези две важни е избирането на Първия български княз Александър Батенберг“, допълни д-р Елена Александрова и уточни, че изложбата може да бъде видяна в Благоевград в рамките на 2 седмици. \r\nДенис НИКИФОРОВ", "date": "2019.04.13", "title": "Д-р Елена Александрова, РИМ – Благоевград: На 18 април ще представим изложба, която е свързана с две юбилейни годишнини"}
{"url": "http://www.focus-news.net/news/2019/04/13/2646295/sport-cherno-more-pobedi-kato-gost-botev-plovdiv-s-20-v-mach-ot-shampionskata-grupa-na-parva-liga.html", "text": "Футбол:  Черно море победи като гост Ботев Пловдив с 2:0 в мач от Шампионската група на Първа лига. Двата гола отбеляза Андраде в 83-ата и 88-ата минута. Мачът не промени класирането в Шампионската група, като Ботев заема четвъртото място с 47 точки, а Черно море е пети с 45. И двата отбора нямат реални шансове за класиране за европейските турнири. \r\nОт 20:00 часа ЦСКА приема Берое.", "date": "2019.04.13", "title": "Спорт: Черно море победи като гост Ботев Пловдив с 2:0 в мач от Шампионската група на Първа лига"}
{"url": "http://www.focus-news.net/news/2019/04/13/2646297/the-hill-prezidentskata-nadprevara-v-ukrayna-e-otrazheniya-na-nasheto-vreme.html", "text": "Президентските избори в Украйна, в които се очаква популярен комик без политически опит да побеждава опитен оператор със значителен багаж, отразява световните тенденции, които продължават да разклащат световния ред, пише електронното издание на американския вестник  The Hill . \r\nВ световен мащаб икономическата стагнация, имиграцията и други предизвикателства предизвикват отвращение от традиционната политика, оставяйки избирателите все по-привлечени от кандидати, които предлагат ново лице и нов подход - дори ако (или особено ако) кандидатите са новаци и техните програми са неясни. \r\nВъпросът е дали с течение на времето новаците (независимо дали в САЩ, Украйна или другаде) се адаптират към следвоенните договорености, които са служили на света 75 години, или тези споразумения стават жертва на неортодоксалните подходи, които новите лидери обещават и избирателите изглеждат все по-склонни да опитат. \r\nТова е навременен въпрос, тъй като свободата и демокрацията намаляват по света, Вашингтон се охлажда към западните си съюзници и избягва многостранните търговски възможности, Пекин насърчава авторитарна алтернатива на ръководената от САЩ свобода, Китай и Русия работят по-тясно в антиамериканска ос и ядреното оръжие заплашва да се разпространи и допълнително да дестабилизира света. \r\nНа 21 април украинският комик Владимир Зеленски,  който играе президент в украинско телевизионно предаване, се изправя срещу настоящия президент Петро Порошенко, който е е на власт от 2014 г. В тяхната битка Зеленски и Порошенко символизират неспокойната глобална политика на нашето време. Първо, това е битка между старо и ново \r\nЗеленски е това, което древните философи наричат „Табула Раса“ (празен лист), защото той е предложил няколко идеи за това какво ще предложи или може да работи с механиката на парламентарното управление. \r\nСъщите сили, които могат да го катапултират до победа, обаче, му предлагат огромна възможност. Само 9% от украинците изразяват доверие в своето правителство, което е най-ниското ниво в света за втора поредна година, така че преградата, която той трябва да преодолее, за да задоволи жаждата на обществото, може да е малка. За да успее, Зеленски ще се нуждае от ефективна програма за реформи, която ще повиши общественото доверие чрез намаляване на корупцията, подхранване на прозрачността и решаване на сериозните икономически проблеми на страната. \r\nПорошенко е толкова опитен, колкото Зеленски е зелен. Олигарх, известен като “Шоколадния крал” заради големия си финансов успех в сладкарството, той е избран за първи път в Парламента преди повече от 20 години. Той служи в правителствата на президентите Леонид Кучма, Виктор Юшченко и Виктор Янукович и помага за установяването на различни политически партии . \r\nТой спечели изборите през 2014 г. и оттогава се бори с подкрепяните от Русия сили на бойното поле, търси дипломатическо решение на конфликта и преориентира Украйна от Русия към Запада. \r\nСега обаче стандартът на живот в Украйна пада и въпреки обещанието на Порошенко да продаде бизнеса си след встъпването си в длъжност, \"Панамските документи\" разкриха, че той просто е преместил активите си на друго място. \r\nСъщото обществено отвращение от икономическата стагнация, миграцията на населението и неотзивчивото правителство, което увеличава феновете на новаците  по целия свят, би могло да катапултира още един на първо място в Киев - особено този, който се е изправял срещу сегашния президент, който е спечелил толкова много от статуквото. Второ, това е битка между стабилността и хвърлянето на заровете \r\nДори когато засегнатите групи не променят лидерите си, те налагат радикална промяна чрез други средства дори в най-традиционните страни, може би без да оценяват напълно последиците. \r\nОчевидно това се случи във Великобритания, където избирателите избраха Брекзит на публичен референдум 2016 г., но министър-председателят Тереза Май все още не може да събере гласовете в Парламента около план да напусне ЕС без изпращането на британската икономика на опашката. \r\nДали в Украйна един нов президент ще намери по-малко разрушителни средства за справяне с икономическите проблеми, никой не предполага. Трето, това е битка между надеждата и страх \r\nТова, че в объркани времена, страхът е ефективен инструмент за кампанията, едва ли е новина. Доналд Тръмп използва страха от загубени работни места и намаляване на заплатите, дължащи се на имиграцията за да го доведе до победа, а Бенямин Нетаняху отдавна заема длъжността, играейки си със страха от несигурност. \r\nПорошенко използва страхове за това, какво Зеленски може да означава за обсадената му страна. На фона на войната с контролирани от Русия сепаратисти, той призовава за \"пълна мобилизация на всички украински патриоти\", като осъжда тези противници като \"псевдо-патриоти\" и \"открити агенти на Кремъл\" и предупреждава, че Зеленски ще тласне Украйна към Русия и далеч от Запада. \r\nЗа да бъде ясно, често е необходима промяна. Всъщност следвоенният световен ред беше драматична промяна, когато воденият от САЩ Запад започна да оформя терена, докато съюзниците все още се борят със силите на Оста. \r\nЗа Украйна въпросът е дали един вероятен нов лидер може да успокои потенциално скептичния Запад, като вземе обосновани и ефективни мерки за справяне с корупцията, повишаване на жизнения стандарт и сдържане на Русия.  Юлиян Марков", "date": "2019.04.13", "title": "The Hill: Президентската надпревара в Украйна е отражения на нашето време"}
{"url": "http://www.focus-news.net/news/2019/04/13/2646296/nimh-utre-valezhite-shte-prodalzhat-v-iztochna-balgariya-a-sled-obyad-shte-zavali-i-v-zapadna.html", "text": "През следващото денонощие ще се задържи предимно облачно. През нощта валежите ще са на по-малко места – главно в Източна България и южните райони. През деня валежите на изток ще продължат, а след обяд и в Западна България ще се активизират, като на места в планинските райони ще са интензивни. Ще духа слаб до умерен север-североизточен вятър. Минималните температури ще са между 5° и 10°, максималните – между 11° и 16°. Атмосферното налягане е по-ниско от средното за месеца, на към края на деня ще започне да се повишава. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .  \r\nПо Черноморието ще бъде облачно и дъждовно. Ще духа слаб до умерен североизточен вятър. Максимални температури между 10° и 13°. Температурата на морската вода е 11-12°. Вълнението на морето ще е около 3 бала. \r\nНад планините ще бъде облачно, на много места и мъгливо. Ще има валежи от дъжд, по-значителни след обяд над масивите от Югозападна България, където е възможно и да прегърми. Над 1800 метра дъждът ще преминава в сняг.  Ще духа умерен вятър от североизток. Максимална температура на 1200 метра около 7°, на 2000 метра – около 1°. \r\nВ понеделник ще се задържи предимно облачно и сравнително хладно. Превалявания от дъжд, предимно слаби, ще има на места в югозападната част от страната. Вятърът ще е слаб до умерен, от изток-североизток. Във вторник и сряда незначителни превалявания ще има само на изолирани места. Ще има и временни разкъсвания и намаления на облачността. Вятърът ще се ориентира от северозапад. Сутрешните температури ще се понижат и на отделни места в Североизточна България и по високите полета при изясняване в нощните часове ще се образува слана. Дневните температури слабо ще се повишат.", "date": "2019.04.13", "title": "НИМХ: Утре валежите ще продължат в Източна България, а след обяд ще завали и в Западна"}
{"url": "http://www.focus-news.net/news/2019/04/13/2646298/varna-kampaniya-za-zalesyavane-s-dravcheta-zelen-beloslav-shte-se-provede-na-21-april-po-povod-mezhdunarodniya-den-na-zemyata.html", "text": "Варна  Кампания за залесяване с дръвчета „Зелен Белослав” предстои да се проведе на 21 април по повод Международния ден на Земята – 22 април. Това съобщиха за  Радио „Фокус“ – Варна  от Община Белослав. Инициативата е под патронажа на кмета инж. Деян Иванов. Тя се провежда за поредна година, този път под мотото „Засади дърво-направи бъдещето за децата по-добро!”. Акцията цели да насочи вниманието на гражданите към опазването на природата и грижата за нея, както и да даде пример как трябва да се опазва тя и как трябва да се грижат за нея бъдещите поколения. Събитието ще започне в 10 часа на 21 април, неделя. Гражданите могат да се присъединят като отидат в някой от сборните пунктове – пред административните сгради на Община Белослав и кметствата по населените места. Дръвчетата за засаждане ще бъдат осигурени със съдействието на Държавен горски фонд. \r\nДиана СТОЕВА", "date": "2019.04.13", "title": "Варна: Кампания за залесяване с дръвчета „Зелен Белослав” ще се проведе на 21 април по повод Международния ден на Земята"}
{"url": "http://www.focus-news.net/news/2019/04/13/2646299/zam-predsedatelyat-na-gerb-tsvetan-tsvetanov-shte-spechelim-evropeyskite-izbori.html", "text": "ГЕРБ ще спечели европейските избори. Фактът, че някои социологически агенции в момента дават малка преднина на БСП – може само да мотивира структурите ни да работят още по-активно. ГЕРБ подкрепя водещия кандидат на ЕНП за председател на ЕК Манфред Вебер и вярваме, че той може да ни помогне в осъществяването на целите ни. Това заяви пред журналисти в Пловдив зам.-председателят на ГЕРБ Цветан Цветанов, съобщиха от пресцентъра на  партията . \r\nЦветан Цветанов похвали областния координатор на ГЕРБ в област Пловдив Георги Мараджиев, който за една година успя да даде нужния импулс в работата на структурите, като през това време дори се изградиха нови младежки организации на ГЕРБ. „Като кмет на Стамболийски Мараджиев също се справя отлично и това личи от усвоените по европейски програми 10 млн. лв. Община Стамболийски се развива бързо и това само доказва колко важна е европейската солидарност и стабилността в държавата“, уточни Цветанов. \r\n„Няма как все още да говорим за конкретни кандидати за кметове за местните избори през есента. На номинационните събрания, които стартират юни, ще бъде отчетен и приносът на всеки един потенциален кандидат за кмет или общински съветник по време на предизборната кампания за евровота“, подчерта Цветан Цветанов. Той коментира, че ГЕРБ има предимство пред политическите си опоненти в борбата за кметския пост в Пловдив, защото при управлението на партията и Иван Тотев градът се развива, все повече се превръща в привлекателно място за туризъм и бизнес и съвсем заслужено получи домакинството на инициативата „Европейска столица на културата“.", "date": "2019.04.13", "title": "Зам.-председателят на ГЕРБ Цветан Цветанов: Ще спечелим европейските избори"}
{"url": "http://www.focus-news.net/news/2019/04/13/2646317/vidin-kmetat-na-obshtinata-ognyan-tsenkov-podpomogna-organizatorite-na-retro-parad-za-uchastie-v-mezhdunarodni-proyavi.html", "text": "Кметът на Община Видин Огнян Ценков връчи лично дарение на Иван Цолов и Бойко Николов, за да представят града през следващия месец на Ретро събор в Македония и в престижното международно рали за ретро и класически автомобили „Марица“ по маршрут Пловдив - Александруполис -Одрин. Това съобщиха за  Радио „Фокус“ – Видин  от общината. Той поздрави младите хора за това, че успешно организират през последните две години ретро парад във Видин, който събира стотици участници от цяла България, от Сърбия и Румъния. Събитието преминава под патронажа на видинския кмет. Подготовката за третото издание на Ретро парада във Видин, който по традиция ще се проведе в началото на месец август, вече е в ход и се очаква към него да има голям интерес. \r\nЦенков пожела успех на Иван и Бойко в предстоящите прояви и осъществяване на нови идеи, с които да прославят Видин. \r\nТова е поредното месечно дарение, което прави кметът на Общината от началото на своя мандат, като отделя лични средства от трудовото си възнаграждение.", "date": "2019.04.13", "title": "Видин: Кметът на Общината Огнян Ценков подпомогна организаторите на Ретро парад за участие в международни прояви"}
{"url": "http://www.focus-news.net/news/2019/04/13/2646301/rumyana-glavcheva-ekspert-seizmolog-dopisen-chlen-na-bani-silnoto-zemetresenie-v-iztochna-indoneziya-ot-petak-e-s-neizyasneni-posleditsi-poradi-travma-ot-predhodna-zemetrasna-katastrofa.html", "text": "Вчера в 19:40 местно време (14:40 българско време) край един от островите на Индонезия стана силно земетресение с магнитуд 6.8. Епицентърът на земетресението е в акваторията на морето Банда - залив Толо; това е източно от индонезийския остров Сулауеси, един от четирите по-големи Сунда-острови. Дълбочината на източника е неголяма по оценките в Европейския център и Американската геоложка служба  – между 10 и 20 километра под морското ниво. Индонезийската агенция определя първоначално дълбочина от 43 км, а по-късно 10 км. Активираният район се намира в западната, тектонски най-комплицирана, част на граница на взаимодействие на Австралийската и Тихоокеанската плоча. Тази граница се простира на дължина от 4000 километра по паралела – от падината Сунда на запад до Соломонови острови на изток. Индонезийската геофизична агенция предупреди населението на острова за вероятност от последващо цунами “Ясно е, че земетресението е с потенциал за цунами” и посъветва гражданите колкото е възможно по-бързо да напуснат крайбрежието и да заемат по-високи места. След около 40 минути предупреждението беше отменено, тъй като изчислителната височина на вълнáта бе под половин метър. На 28 септември миналата година земетресение с магнитуд 7.5 предизвика цунами, от което при вдигната вече тревога загинаха повече от 4300 души в град Палу. Затова и в селищата на острова голяма част от населението побягва панически извън домовете. \r\nЗеметресението от петък – вчера – е силно усетено в минния район за добив на никел. Твърди се, че дейностите в топилната пещ и в завода за регазифициране на втечнен природен газ се изпълняват нормално. Сведение от Манадо, административен център на провинция Северен Сулауеси, гласи за сътресението “силно и продължително”; това предполага интензивност до около IV-V степен при неизяснени обстоятелства (етажност на сграда, пол и отговорности на очевидеца и т.н.) на 450 км север-североизточно от епицентъра на силното земетресение. Националната организация за борба с бедствията съобщава за повреди на здания и инфраструктура, но материалните щети от земетръсното събитие преди шест месеца не са отстранени. Вероятно затова медиите не информират за пострадали стари и неподдържани сгради. Азиатският Координационен Център за Хуманитарна Помощ при Бедствия представя следните предварителни данни за разпределение интензивността на въздействията по засегнатата територия: V степен в Бунку (16 хиляди жители) – юг-югозападно от епицентъра на източния бряг на Централен Сулауеси и IV степен в Салакан (12 хил. ж.) – на съседно островче североизточно от епицентъра, Лювук (73 хил.ж.) и Ампана (18 хил.ж.) – североизточен Сулауеси, и Малили (46 хил.ж.) в Централен Сулауеси. \r\nОколо 40 труса с магнитуд над 4 при максимално силен 5.1 (32 минути след силното земетресение) са регистрирани и обявени досега в сайта на Европейския център. Афтершоковете не са в състояние да увеличат повреди, получени при основното земетресение. Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.04.13", "title": "Румяна Главчева, експерт-сеизмолог, дописен член на БАНИ: Силното земетресение в Източна Индонезия от петък е с неизяснени последици поради травма от предходна земетръсна катастрофа"}
{"url": "http://www.focus-news.net/news/2019/04/13/2646320/sliven-v-grada-shte-se-sastoi-obshtogradsko-boyadisvane-na-velikdenski-yaytsa.html", "text": "Общоградско боядисване на великденски яйца ще се състои в Сливен, съобщиха организаторите на  събитието . Експерти от Регионален исторически музей „Д-р Симеон Табаков“, Национален музей на текстилната индустрия, Късноантична и средновековна крепост „Туида“ и деца и преподаватели от Национална художествена гимназия „Димитър Добрович“ ще показват различни видове техники за боядисване на яйца и изработване на украси. Ще бъдат представени техники за изписване с восък, плъстене на вълна, боядисване с текстил и други. Събитието е насрочено за 25 април, четвъртък, от 12.00 ч. на площад „Цар Освободител“.", "date": "2019.04.13", "title": "Сливен: В града ще се състои общоградско боядисване на великденски яйца"}
{"url": "http://www.focus-news.net/news/2019/04/13/2646322/sport-barselona-i-ueska-zavarshiha-naravno.html", "text": "Лидерът в испанската Примера дивисион Барселона и последният в класирането Уеска завършиха наравно 0:0 в мач от 32-ия кръг. Някои от основните футболисти на каталунците получиха почивка и не попаднаха в групата за този двубой, имайки предвид предстоящия реванш срещу Манчестър Юнайтед в Шампионската лига. В първенството отборът на Барселона продължава да е лидер със 74 точки, следван от Атлетико Мадрид с 65. Уеска се намира на последното 20-то място с 25 точки.", "date": "2019.04.13", "title": "Спорт: Барселона и Уеска завършиха наравно"}
{"url": "http://www.focus-news.net/news/2019/04/13/2646321/afp-sasht-i-kitay-sa-blizo-do-reshavane-na-spornite-vaprosi-v-targovskite-pregovori.html", "text": "Министърът на финансите на САЩ Стивън Мнучин заяви, че търговските преговори с Китай се доближават до тяхното приключване, предава  AFP . \r\n„По-важно е да го направим правилно, отколкото да имаме произволна дата“, каза Мнучин пред репортери. \r\n„Но се надявам, че се доближаваме до последния кръг от решаването на спорните въпроси“. Превод и редакция : Калоян Пенков", "date": "2019.04.13", "title": "AFP: САЩ и Китай са близо до „решаване на спорните въпроси“ в търговските преговори"}
{"url": "http://www.focus-news.net/news/2019/04/13/2646300/plovdiv-priklyuchila-e-proverkata-na-tsentralnata-gara-nyama-postaveno-vzrivno-ustroystvo.html", "text": "Преди минути е приключила щателната проверка на Централна гара, сигналът за поставено взривно устройство не е потвърден. Това съобщи за  Радио \"Фокус\"- Пловдив  говорителят на  ОДМВР . Продължава работата по издирване на автора на злоумишленото обаждане на 112.  \r\nЦветана ТОНЧЕВА", "date": "2019.04.13", "title": "Пловдив: Приключила е проверката на Централната гара, няма поставено взривно устройство"}
{"url": "http://www.focus-news.net/news/2019/04/13/2646323/aneta-valeva-mkbppmn-gotse-delchev-rabotim-izklyuchitelno-aktivno-po-prevantivnata-liniya-za-predotvratyavane-na-protivoobshtestveni-proyavi.html", "text": "Работим изключително активно по превантивната линия за предотвратяване на противообществени прояви. Това каза за  Радио „Фокус“ - Пирин  Анета Вълева, секретар на Местната комисия за борба с противообществените прояви на малолетни и непълнолетни лица в Гоце Делчев. „Методиката там е свързана най-вече с консултиране от психолог, работа с обществени възпитатели, организиране на социално-превантивни кампании. Например тази година за трета поредна година в нашата община имаме програма, която Общинската комисия за борба с противообществените прояви организира с участието на трите основни училища в Гоце Делчев и училището в село Баничан“, посочи тя. Вълева добави, че тази програма предоставя безплатни обяди за деца, които са в риск от отпадане от училище; социален риск; деца, които са сираци; деца, които живеят в социално затруднени условия. По думите й по този начин те осъществяват една наистина ранна превенция за това децата да остават в училище целодневно,  да посещават занималня, да са спокойни по отношение на първичните нужди като предоставянето на обяда. „Текущата ни работа също тече по конкретни заявки от училищата, свързана с конкретни деца, с които има някакви проблеми – било то отсъствия, било то извършване на агресивни прояви. Оказваме подкрепа там където е необходимо и когато сме уведомени за това“, добави още тя. \r\nНатали СТЕФАНОВА", "date": "2019.04.13", "title": "Анета Вълева, МКБППМН - Гоце Делчев: Работим изключително активно по превантивната линия за предотвратяване на противообществени прояви"}
{"url": "http://www.focus-news.net/news/2019/04/13/2646319/24-info-makedoniya-protestirashtite-v-tirana-probiha-politseyskiya-kordon.html", "text": "Напрегната ситуация тази вечер, пред сградата на правителството в Тирана, след като голяма група от участниците в протеста на обединената опозиция проби полицейския кордон, съобщава македонското електронно издание „ 24 Инфо “. \r\nТе хвърлят димни бомби и твърди предмети върху полицията, а по сградата на правителството черни бои и бутилки с масло. \r\nСитуацията ескалира след речта на лидера на Демократическата партия Лулзим Баша, който остро заяви, че основното условие е преходно правителство, което да проведе предсрочни парламентарни избори. \r\n„Тази вечер реката на суверенитета е заобиколила острова от несправедливост, както никога досега. Днес ние сме повече от всякога, по-обединени от всякога, по-силни и по-решителни от всякога, срещу престъпността и корупцията. Ние не сме ново морално мнозинство, основно изискване е преходно правителство“, заяви Баша. \r\nСлед призива на заместник-председателя на демократите, Еди Палока, тълпата се отправи към сградата на Парламента. Засега няма информация докога ще продължи протестът и дали тълпата отново ще се върне пред правителството. \r\nСпоред почетния председател на Демократическата партия, Сали Бериша, на протеста присъстват над 200 хиляди граждани от всички части на Албания. Превод и редакция : Калоян Пенков", "date": "2019.04.13", "title": "„24 Инфо“ (Македония): Протестиращите в Тирана пробиха полицейския кордон"}
{"url": "http://www.focus-news.net/news/2019/04/13/2646325/pazardzhik-v-grada-shte-gostuva-izlozhba-na-natsionalniya-literaturen-muzey-posvetena-na-dimitar-dimov-ot-17-do-31-may.html", "text": "В къща - музей „Константин Величков“ в Пазарджик, ще бъде открита гостуващата изложба на Националния литературен музей „В търсене на хармонията – разказ за жизнения и творчески път на писателя и учен Димитър Димов“. Това съобщиха от  музея . Документалните пана включват архивни материали от фонда на къща - музей „Димитър Димов“ и проследяват по-важните моменти от биографията на писателя – семейството, детските му и ученически години, следването в университета, практиката му като ветеринарен лекар, научните му постижения, специализацията в Испания, работата му като председател на СБП, корици на първите издания на романите „Поручик Бенц“, „Осъдени души“ и „Тютюн“, прототипи на героите, кадри от филми и театрални постановки по негови произведения. Многостранните интереси и занимания на Димитър Димов в полето на науката и изкуството представляват, както самият той казва – „начини за отразяване на две различни страни на една и съща действителност“, които са „не само съвместими, но и взаимно допълващи се“. Енциклопедичните знания, огромната ерудиция, задълбочената научна мисъл и блестящият писателски талант провокират авторите на изложбата да потърсят и представят хармонията на толкова много качества, събрани у една личност, пословична със своята скромност, етичност и висока нравственост. Изложбата, която ще гостува в Пазарджик от 17 до 31 май 2019 г., се експонира по повод 110-годишнината от рождението на писателя и ще бъде представена от д-р Милена Катошева, главен уредник на къща музей „Димитър Димов“ към Националния литературен музей.", "date": "2019.04.13", "title": "Пазарджик: В града ще гостува изложба на Националния литературен музей, посветена на Димитър Димов от 17 до 31 май"}
{"url": "http://www.focus-news.net/news/2019/04/13/2646327/sport-tsska-sofiya-pobedi-beroe.html", "text": "ЦСКА- София победи Берое с 2:0 в мач от 29-ия кръг на Първа лига. Головете за червените реализираха Евандро в 13-та минута след точно изпълнена дузпа и Кристиян Малинов в 89-та минута. Във временното класиране ЦСКА-София събра 64 точки, колкото има и водачът в класирането – Лудогорец, на който предстои гостуване на Левски. Тимът на Берое заема шесто място с 44 точки.", "date": "2019.04.13", "title": "Спорт: ЦСКА-София победи Берое"}
{"url": "http://www.focus-news.net/news/2019/04/13/2646324/faktor-makedoniya-protestat-v-belgrad-priklyuchi-opozitsiyata-dade-srok-na-vlastta.html", "text": "Призовавайки правителството да изпълни исканията на опозицията в рамките на шест дни, в противен случай ще бъде организиран още по-голям протест на седмия ден, приключи митинга „Един от пет милиона“ в Белград, предава македонското електронно издание „ Фактор “. \r\nПоследни на протеста говориха лидерите на опозицията, които настояват за създаване на съвместна комисия на правителството и опозицията за определяне на честни условия на изборите, избор на нов състав на регулаторния орган за електронните медии и избор на технически и редакционен екип на Радио-телевизията на Сърбия и Радио-телевизия Войводина. \r\nСпоред Зоран Живкович на протеста, който премина мирно без инциденти са присъствали 35 хиляди души и е най-големият от 5 октомври. \r\nВластите твърдят, че в протеста са участвали около 7500 души. Превод и редакция : Калоян Пенков", "date": "2019.04.13", "title": "„Фактор“ (Македония): Протестът в Белград приключи: Опозицията даде срок на властта"}
{"url": "http://www.focus-news.net/news/2019/04/13/2646331/sport-manchestar-yunayted-pobedi-uest-hem.html", "text": "Манчестър Юнайтед победи Уест Хем с 2:1 като домакин в мач от 34-ия кръг на Премиър лийг. И двата гола за Юнайтед бяха вкарани от Пол Погба след точно изпълнени дузпи, а Фелипе Андерсон се разписа за гостите. Във временното класиране тимът на Оле Гунар Солскяер заема пето място с 64 точки – с две по-малко от четвъртия Челси. Уест Хем се намира на 11-та позиция с 42 точки.", "date": "2019.04.13", "title": "Спорт: Манчестър Юнайтед победи Уест Хем"}
{"url": "http://www.focus-news.net/news/2019/04/13/2646330/kanal-5-makedoniya-blerim-reka-v-gostivar-darzhavata-ne-e-chastna-sobstvenost.html", "text": "По време на срещата с гражданите Река подчерта, че основата на неговата кампания е в републиката срещу частната държава, и обещаваща република - срещу празна държава, предава  скопският телевизионен „Канал 5 “. \r\n„Държавата не е частна собственост, но е наследство на всички равни граждани. В една република, няма даване на права, защото тези права са естествени за всеки гражданин на тази страна, а не преценката на това управление, което решава: на кого, кога и колко права са му предоставени. Членството в международни организации не е задължително, а доброволно. Ние решаваме как ще станем част от тях“, се казва в съобщението от екипа на Река. Превод и редакция : Калоян Пенков", "date": "2019.04.13", "title": "„Канал 5“ (Македония): Блерим Река в Гостивар: Държавата не е частна собственост"}
{"url": "http://www.focus-news.net/news/2019/04/13/2646332/ria-novosti-protestirashti-dadoha-na-srabskite-vlasti-shest-dni-za-da-izpalnyat-iskaniyata-im.html", "text": "Участниците в масов протест в Сърбия дадоха на властите шест дни, за да изпълнят исканията им, предава  РИА Новости . \r\n„Даваме срок от шест дни до следващия петък, това правителство да отговори положително на нашите искания. Ако не сме чути, ще се съберем отново на седмия ден още повече“, съобщи Югослав Киприянович, лидер на протеста. \r\nВ самия център на Белград пред сградата на събранието (парламента) на Сърбия се проведе национален протест. До нея бяха поставени сцена с високоговорители, от които звучат протестни песни. В самата сграда са дежурили голям брой полицейски части. \r\nСлед няколко речи протестиращите мирно са се отправили към сградата на правителството на страната. \r\nТе очакваха, че при тях ще дойде президентът Александър Вучич, но това не се случи. Вътрешният министър Небойша Стефанович обясни, че държавният глава „не е свикнал да говори пред малък брой хора“. Според него протестиращите са събрали само 7,5 хиляди души. \r\nПо оценки на организаторите, те са успели да съберат 35 хиляди души в центъра на Белград. Акцията приключи без инциденти. Превод и редакция : Калоян Пенков", "date": "2019.04.13", "title": "РИА Новости: Протестиращи дадоха на сръбските власти шест дни, за да изпълнят исканията им"}
{"url": "http://www.focus-news.net/news/2019/04/13/2646318/zhitelite-na-gabrovo-izlyazoha-na-chetvarti-protest-obzor.html", "text": "В Габрово се проведе четвъртият протест срещу агресията. Недоволството беше най-масовото досега. Около 1000 души се събраха на центъра на града. Протестите са породени от побоя, който трима цигани нанесоха на продавач в магазин в Габрово. Протестът в събота премина при засилено полицейско присъствие и без инциденти. От МВР увериха, че са взели всички необходими мерки, за да не се стига до ескалация на напрежението. На шествието в петък също не бяха регистрирани инциденти или хулигански прояви, но полицията задържа 7 души без документи. На първия протест в Габрово ситуацията ескалира, след като протестиращи се опитаха да нахлуят в следствието и да опожарят две къщи. На следващия ден вицепремиерът и министър на отбраната Красимир Каракачанов свика извънредно заседание на службите в Министерски съвет. За да потуши напрежението в Габрово пристигна вицепремиерът Томислав Дончев, който е бивш кмет на града. Недоволството на жителите на Габрово доведе и до оставката на директора на ОДМВР старши комисар Борислав Бончев. Той депозира оставката си минути след като премиерът Бойко Борисов настоя от Дубровник, директорът да освободи поста. Кметът на общината Таня Христова също обяви готовност да подаде оставка. Тя отново призова за спокойствие и спазване на обществения ред в града. По думите й проблемът с ромите в Габрово е индикация за сериозните въпроси, които държавата трябва да разреши незабавно. Таня Христова призова институциите към предприемане на адекватни и навременни действия, а гражданите към здрав разум. Районната прокуратура образува едно наказателно и три бързи производства след втория ден на протести. Бързите производства са срещу трима мъже, попречили на полицията да си свърши работата по време на протеста. Наказателното производство е за запалването на две къщи.", "date": "2019.04.13", "title": "Жителите на Габрово излязоха на четвърти протест (ОБЗОР)"}
{"url": "http://www.focus-news.net/news/2019/04/13/2646329/sakam-da-kazham-makedoniya-glaven-miting-na-vmro-dpmne-pred-sgradata-na-pravitelstvoto.html", "text": "Пред сградата на правителството в Скопие се проведе основния митинг на ВМРО-ДПМНЕ от предизборната кампания. Кандидатът за президент Гордана Силяновска Давкова призова за масово излизане на изборите на 21 април и 5 май, защото, както каза тя, ако няма 40% избирателна активност, ще променят Конституцията и ще решат, че президентът трябва да се избира в парламента, предава скопското електронно издание „ Сакам да кажам “. \r\n„Познайте кой тогава ще бъде президент на Македония. Тогава цялата власт ще бъде в техните ръце и можем да станем диктатура. Затова трябва да отидем на изборите“ , каза тя. \r\nСиляновска Давкова обвинява, че няма разделение на властите в страната и, че цялата власт е в ръцете на няколко души. \r\nВ началото на митинга химнът беше изпълнен от Игор Дурловски, а след Силяновска Давкова - говореше лидера на ВМРО-ДПМНЕ Християн Мицкоски. Превод и редакция : Калоян Пенков", "date": "2019.04.13", "title": "„Сакам да кажам“ (Македония): Главен митинг на ВМРО-ДПМНЕ пред сградата на правителството"}
{"url": "http://www.focus-news.net/news/2019/04/13/2646328/a1-on-makedoniya-sdsm-slabata-poseshtaemost-na-mitinga-na-vmro-dpmne-potvarzhdava-che-grazhdanite-ne-iskat-blokadi-zastoy-i-vrashtane-nazad.html", "text": "Слабата посещаемост на митинга на ВМРО-ДПМНЕ в Скопие е още едно потвърждение, че гражданите не искат блокади и връщане назад, смятат в СДСМ, предава македонският информационен портал „ a1 on . \r\nГражданите са за напредък, за сигурно и стабилно бъдеще в НАТО и ЕС, за концепцията на Стево Пендаровски, казват от партията. \r\nЕто защо подкрепата за Пендаровски нараства с всеки изминал ден и това се потвърждава от всички съответни проучвания. На 21 април гражданите ще изберат Стево Пендаровски за президент, заключиха от СДСМ. Превод и редакция : Калоян Пенков", "date": "2019.04.13", "title": "„А1 on“ (Македония): СДСМ: Слабата посещаемост  на митинга на ВМРО-ДПМНЕ потвърждава, че гражданите не искат блокади, застой и връщане назад"}
{"url": "http://www.focus-news.net/news/2019/04/13/2646326/fokus-makedoniya-silyanovska-ako-nyama-40-protsentna-izbiratelna-aktivnost-shte-napravyat-prezidenta-da-se-izbira-v-parlamenta.html", "text": "Кандидатът за президент на ВМРО-ДПМНЕ, Гордана Силяновска Давкова, призова гражданите към масово излизане на изборите, отбелязва електронното издание на македонския „ Фокус “. \r\n„Идва денят, когато урните ще чуят народния глас и той няма да бъде за тях, а за нас. Направиха рай за корупция и престъпност. Няколко семейства управляват Македония. Ще сложим край на това на 21 април и 5 май. Гаранцията за коректността на изборите ще бъде, ако гласувате масово. Гласувайте за онези, които носят промени, не за мен, аз съм реализирана жена. Но мисля, че ако се заема с това предизвикателство, то е за Македония. Ако нямаме 40 процента избирателна активност, тогава те ще променят Конституцията, не е трудно за тях. Тогава те ще направят президента да се избира в парламента. Тогава президентът ще се избира с пазарлъци, познайте тогава кой ще бъде президент“, каза Силяновска. Превод и редакция : Калоян Пенков", "date": "2019.04.13", "title": "„Фокус“ (Македония): Силяновска: Ако няма 40-процентна избирателна активност, ще направят президента да се избира в парламента"}
{"url": "http://www.focus-news.net/news/2019/04/13/2646292/gabrovo-okolo-1000-dushi-sa-se-sabrali-na-protest-v-tsentara-na-grada.html", "text": "Около 1000 души са се събрали на протест в центъра на Габрово. Това съобщиха за  Агенция „Фокус“  от пресцентъра на  общината . Обстановката е нормална. Органите на реда и дирекция „Жандармерия“ са направили необходимото, за да не се стига до ексцесии и напрежение в града.  „Фокус“  припомня, че това е четвъртият пореден протест в Габрово. Недоволството на гражданите започна след побой над служител в магазин миналата седмица.  \r\nТеодора ПАТРОНОВА", "date": "2019.04.13", "title": "Габрово: Около 1000 души са се събрали на протест в центъра на града"}
